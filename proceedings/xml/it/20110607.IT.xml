<?xml version='1.0' encoding='utf-8'?>
<text id="20110607.IT" lang="it" date="2011-06-07" place="Strasburgo" edition="Edizione GU">
  <section id="creitem1" title="1. Apertura della seduta"/>
  <section id="creitem2" title="2. Presentazione di documenti: vedasi processo verbale"/>
  <section id="creitem3" title="3. Petizioni: vedasi processo verbale"/>
  <section id="creitem4" title="4. Trasmissione di testi di accordi da parte del Consiglio: vedasi processo verbale"/>
  <section id="creitem5" title="5. Discussioni su casi di violazione dei diritti umani, della democrazia e dello Stato di diritto (comunicazione delle proposte di risoluzione presentate): vedasi processo verbale"/>
  <section id="creitem6" title="6. Epidemia di EHEC negli Stati membri dell’UE (discussione)">
    <intervention id="2-010-000" speaker_id="photo_generic" is_mep="True" mode="spoken" role="Presidente">
      <p sl="unknown">L'ordine del giorno reca la dichiarazione della Commissione sull'epidemia di EHEC negli Stati membri dell'UE.</p>
    </intervention>
    <intervention id="2-011-000" speaker_id="photo_generic" name="John Dalli" is_mep="True" mode="spoken">
      <p sl="en">membro della Commissione. – Signor Presidente, vorrei ringraziare tutti voi per avermi offerto la possibilità di aggiornarvi in merito agli sviluppi dell’epidemia di E. coli.</p>
      <p sl="en">Sono molto preoccupato in merito ai numerosi decessi e malattie che questa epidemia, di origine alimentare, ha causato nella popolazione europea e desidero cogliere ancora una volta l’occasione per esprimere le mie condoglianze a quanti ne sono stati colpiti.</p>
      <p sl="en">In questo contesto, non posso non notare che la situazione è ancora in evoluzione. Vi sono ora oltre 1 672 casi di tossine Shiga che producono E. coli e almeno 661 persone hanno riportato gravi complicazioni. Secondo gli ultimi dati, l’epidemia ha causato 21 vittime in Germania e una in Svezia; casi sporadici sono stati riportati in 11 altri Stati membri, mentre vi sono stati 15 segnalazioni in Svizzera e 4 negli Stati Uniti. L’epicentro dell’epidemia è l’area intorno ad Amburgo, nel nord della Germania, e la maggior parte dei casi registrati al di fuori del paese riguardano o cittadini tedeschi in viaggio o persone che hanno visitato questa regione. Cosa farò la Commissione europea per affrontare questa epidemia?</p>
      <p sl="en">In primo luogo, abbiamo immediatamente attivato tutte le nostre reti per la gestione delle crisi. Queste mantengono contatti quotidiani, garantendo un tempestivo scambio di informazione e ponendo le basi per un intervento rapido. La Commissione tiene incontri quasi ogni giorno che le autorità pubbliche sanitarie e per la sicurezza alimentare per discutere sull’evolversi dell’epidemia, sulle misure sanitarie intraprese per evitare l’infezione e sulle cure per le persone affette. Il sistema di allarme rapido e di reazione e il sistema di allarme rapido per gli alimenti ed i mangimi hanno fornito solide basi per lo scambio di informazioni.</p>
      <p sl="en">In secondo luogo, abbiamo chiesto al Centro europeo per la prevenzione e il controllo delle malattie (ECDC) di effettuare una valutazione del rischio scientifica, che viene aggiornata regolarmente con l'evolversi della situazione. Disponiamo ora di una definizione europea della casistica che permetterà agli Stati membri di condividere lo stesso approccio nell’analisi dell’epidemia. I questionati ai pazienti per le ricerche sull’epidemia vengono raccolti e comparati dall’ECDC, che ha anche sviluppato, in collaborazione con l’Autorità europea per la sicurezza alimentare, una nota destinata al pubblico sulle misure preventive, ora disponibili sul sito della Commissione in tutte le lingue ufficiali dell’UE.</p>
      <p sl="en">Abbiamo chiesto all’ECDC di istituire con urgenza una piattaforma per lo scambio delle migliori prassi sul trattamento della malattia, coinvolgendo sia gli Stati membri sia le società professionali. Il nostro laboratorio europeo di riferimento per la sicurezza alimentare con sede a Roma ha sviluppato in tempi record un metodo che riduce da sei giorni a 48 ore il tempo necessario per individuare il battere dell’E. coli negli alimenti.</p>
      <p sl="en">Consentitemi infine di sottolineare l’importanza della percezione che il pubblico ha della situazione. A questo proposito, ogni giorno la Commissione redige aggiornamenti che condivide con la rete dei comunicatori della commissione per la sicurezza sanitaria e con le autorità per la sicurezza alimentare. Anche il sito della Commissione è costantemente aggiornato in merito alla questione.</p>
      <p sl="en">Invito i membri del Parlamento europeo a sostenere questa comunicazione scientifica al pubblico, al fine di evitare inutili timori e per consolidare i nostri sforzi comuni. Posso assicurarvi che la Commissione, insieme a queste agenzie, sta lavorando duramente con i ministeri della Salute e per la Sicurezza alimentare per sostenerli nel contenimento dell’epidemia.</p>
      <p sl="en">A questo fine, abbiamo bisogno di portare avanti indagini intensive in merito alle fonti di contaminazione, proprio come sta avvenendo mentre parliamo. Nel corso del Consiglio “Salute” di ieri, ho richiesti alla Germania di intensificare il monitoraggio, i controlli sull’epidemia e le misure volte a individuare la fonte e a fermare la diffusione del contagio. Ho richiesto altresì una rapida eliminazione delle cause del contagio. Le autorità tedesche hanno accettato la proposta della Commissione di inviare in germani esperti in epidemiologia delle malattie di origine alimentare della Commissione, dell’ECDC e dell’EFSA.</p>
      <p sl="en">Domenica 5 giugno, è stata avviata la missione degli esperti per assistere le autorità tedesche in materia epidemiologica, per analizzare i risultati e contribuire alle indagini in corso per identificare le cause. Per quanto ne so, i risultati dei test al momento disponibili non hanno confermato l’ipotesi iniziale avanzata dalle autorità tedesche che individua la causa nei cetrioli provenienti dalla Spagna.</p>
      <p sl="en">Domenica 5 giugno, le autorità tedesche hanno riportato alla Commissione che, sulla base di indagini epidemiologiche, i germogli di soia potrebbero essere la fonte dell’epidemia di E. coli che ha colpito principalmente la Germania settentrionale. L’informazione è stata inoltrata immediatamente a tutti gli Stati membri attraverso il sistema di allarme rapido per gli alimenti e i mangimi (RASFF).</p>
      <p sl="en">La Commissione segue da vicino ogni nuovo sviluppo e deciderà sulle azioni più appropriate quando i test di laboratorio confermeranno qualsiasi dato epidemiologico. Al momento non disponiamo di alcun risultato.</p>
      <p sl="en">A questo punto devo sottolineare che è fondamentale che le autorità nazionali non diano informazioni affrettate in merito a qualsiasi possibile fonte di infezione che non sia confermata da analisi batteriologiche, per evitare di generare timori infondati nella popolazione europea, creando problemi per i produttori di alimenti che vendono la propria merce in Europa e all’esterno dei confini UE.</p>
      <p sl="en">Mentre le indagini proseguono in modo intensivo, dobbiamo prestare attenzione a non saltare a conclusioni affrettate. A questo proposito, vi riporto le ultime notizie dalla Germania in merito alla possibilità che i germogli di soia siano la causa dell’epidemia: i test di laboratorio non sono ancora conclusi e quindi dobbiamo evitare di trarre conclusioni inopportune.</p>
      <p sl="en">Questo evidenzia l’importanza che gli Stati membri presentino al RASFF allarmi giustificati e basati su dati scientifici; il RASFF deve, da parte sua, attivarsi quando gli Stati membri sono certi delle prove scientifiche a sostegno delle notifiche di allarme presentate.</p>
      <p sl="en">Bisogna agire in modo rapido e deciso al fine di tutelare il mercato interno. Se avremo successo in questo intento, allora potremo imparare la lezione da questa crisi e migliorare continuamente i nostri sistemi. Ripeto: il nostro sistema funziona. È una nostra responsabilità essere flessibili e rapidi nell’adattare i nostri processi e procedure per rispondere a simili eventi.</p>
      <p sl="en">Il coordinamento e flussi di informazione e comunicazione chiari continuano ad essere al centro della nostra capacità di intervenire in modo efficace in queste situazioni. Dobbiamo imparare la lezione.</p>
      <p sl="en">Prima di concludere, vorrei affrontare brevemente ancora due punti. Il primo riguarda i divieti imposti a certi prodotti: tengo a sottolineare ancora una volta che l’epidemia è circoscritta geograficamente all’area intorno ad Amburgo e non vi è quindi motivo, ad oggi, di prendere misure simili a livello europeo. alla luce di quanto detto e del percorso verso l’identificazione delle cause, riteniamo inopportuno qualsiasi bando sui prodotti.</p>
      <p sl="en">In secondo luogo, sono molto sensibile all’impatto finanziario di questa crisi sugli agricoltori, in particolare i produttori di verdura. Per questo sto lavorando a stretto contatto con il mio collega, il Commissario Cioloş, per risolvere le difficoltà che questo gruppo di cittadini, colpito peraltro anche dall'epidemia. Proprio oggi si sta tenendo a Bruxelles un Consiglio speciale dei ministri dell’Agricoltura sulla questione dell’E. coli, al quale mi unirò, assieme al Commissario Cioloş, al termine del mio intervento qui.</p>
      <p sl="en">Manteniamo inoltre costanti contatti con paesi terzi, in particolare con la Russia, per richiedere di eliminare i loro divieti, che consideriamo altrettanto inopportuni. La Commissione, in stretto rapporto con gli Stati membri, sta lavorando per un obiettivo comune: risolvere questa epidemia il più presto possibile. Insisto nel ripetere che situazioni come quella attuale non sono un problema locale, ma sono una questione europea.</p>
      <a text="(Applausi)"/>
    </intervention>
    <intervention id="2-012-000" speaker_id="1927" name="Peter LIESE" is_mep="True" mode="spoken" nationality="Germany" birth_date="20-05-1965" birth_place="Meschede" m_state="DE">
      <p sl="de">a nome del gruppo PPE. – Signor Presidente, signor Commissario, onorevoli colleghi, vorrei ringraziare il Commissario Dalli per aver parlato innanzi tutto dei pazienti e desidero fare lo stesso. Centinaia di persone sono gravemente malate e il personale medico nella Germania del nord è allo stremo. Si contano già 22 vittime. Ieri al Consiglio, un rappresentante di un altro Stato membro, il Lussemburgo, ha detto che le perdite possono essere compensate, ma questo non vale per le vite umane. Desidero quindi chiedere innanzi tutto comprensione per quanto riguarda la notifica di un allarme anche se non siamo sicuri al 100 per cento della causa, ma nutriamo solamente un sospetto; dobbiamo comunque rendere pubbliche queste informazioni.</p>
      <p sl="de">Certo, dobbiamo ancora individuare la causa. Molte persone stanno lavorando per le autorità, con il sostegno dell’Autorità europea per la sicurezza alimentare (EFSA) e ringrazio sentitamente le istituzioni europee e il Commissario Dalli per l’aiuto che l’Unione europea sta fornendo nelle approfondite indagini sulla materia; si sta portando avanti un lavoro davvero molto intenso. Ciononostante, in quanto deputato tedesco di quest’Aula, non posso sedere qui e dire che va tutto bene. Vi sono stati in realtà alcuni problemi nella gestione della crisi.</p>
      <p sl="de">Il senatore per la Salute di Amburgo, per esempio, ha giustamente informato il pubblico, anche se non vi era la certezza assoluta in relazione ai cetrioli spagnoli. Il patogeno EHEC sui cetrioli provenienti dalla Spagna c’era davvero, e non avrebbe dovuto. Anche i deputati spagnoli devono capirlo. Il senatore ha comunque informato il pubblico in primis e solo più tardi, troppo tardi, con ore o una mezza giornata di ritardo, ha informato anche la Commissione europea e le autorità spagnole. Questo è stato l’errore inaccettabile. A questo proposito, dobbiamo valutare internamente, in Germani, come gestire meglio la situazione. Insieme possiamo concentrarci sul fatto che il nemico non è in Spagna o in Germania, ma è l'agente patogeno che dobbiamo tenere sotto controllo e combattere.</p>
      <p sl="de">Concludo sottolineando che, nel corso dell’ultima plenaria, abbiamo adottato una risoluzione in merito alla resistenza agli antibiotici. Sebbene questo patogeno non venga trattato in primis con gli antibiotici, rimane comunque il problema della sua resistenza a molti antibiotici comuni. È un’annosa questione che dobbiamo ora risolvere più rapidamente perché, magari, la prossima volta tratteremo questo agente patogeno con antibiotici, ma non lo potremo curare a causa della sua resistenza a questi farmaci. Dobbiamo ancora lavorare su questo punto.</p>
    </intervention>
    <intervention id="2-013-000" speaker_id="2327" name="Linda McAVAN" is_mep="True" mode="spoken" nationality="United Kingdom" birth_date="02-12-1962" birth_place="Bradford" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">a nome del gruppo S&amp;D. – Signor Presidente, signor Commissario, ha ragione nel considerare questo caso come una questione di salute pubblica molto seria e la nostra attenzione dovrebbe ora spostarsi verso la cura dei malati e l’individuazione della fonte; dobbiamo però anche essere lungimiranti e trovare una soluzione per evitare che questo accada di nuovo in futuro.</p>
      <p sl="en">Qualche settimana fa ho incontrato un rappresentate della US Food and Drug Administration. Mi ha parlato del problema dell’E. coli nella frutta e nella verdura negli Stati Uniti e abbiamo discusso di come questo problema non fosse comune nell’unione europea. Ora è scoppiata questa epidemia e dobbiamo porci alcune domande: si tratta delle nostre prassi agricole, come ipotizzato dall’onorevole Liese? O si tratta dell’agricoltura intensiva, della frutta e della verdura coltivate in serra? Si tratta dell’abuso di antibiotici negli allevamenti? Si tratta della diffusione dell’uso di letame? Un’etichettatura più precisa ci avrebbe aiutato a identificare più rapidamente la fonte del contagio? Noto che il Consiglio non è presente oggi, ma proprio il Consiglio si oppone a un’etichettatura adeguata del paese di origine dei nostri alimenti. Mi auguro che ascolteranno questa discussione in futuro.</p>
      <p sl="en">Signor Commissario, dobbiamo analizzare la questione in modo approfondito sul lungo termine e dobbiamo imparare la lezione e integrarla nelle nostre politiche. Troppo spesso sentiamo la Commissione e molti deputati in quest’Aula parlare di eccessiva regolamentazione, ma, proprio come per le banche, sto iniziando a chiedermi se non tendiamo a dare più importanza alle esigenze del mercato e della filiera che alla tutela dei cittadini e dei consumatori. “Il solito lavoro” non è abbastanza; non è normale che le persone in Europa muoiano per aver mangiato un’insalata e dobbiamo modificare le politiche per affrontare il problema.</p>
    </intervention>
    <intervention id="2-014-000" speaker_id="97076" name="Corinne LEPAGE" is_mep="True" mode="spoken" nationality="France" birth_date="11-05-1951" birth_place="Boulogne-Billancourt" p_group="Group of the Alliance of Liberals and Democrats for Europe" m_state="FR">
      <p sl="fr">a nome del gruppo ALDE. – Signor Presidente, signor Commissario, la ringrazio per aver parlato innanzi tutto delle vittime e delle persone che si sono ammalate. Il nostro primo pensiero deve andare naturalmente a loro e agli agricoltori che si trovano in una posizione estremamente difficile, ma che comprendiamo perfettamente.</p>
      <p sl="fr">Vorrei trattare tre punti. In primo luogo, disponiamo del principio di precauzione; in questo caso è stato applicato e non ci possiamo quindi lamentare, ma dovremo naturalmente affrontare le conseguenze. Come precisato dall’onorevole Liese poco fa, gli esseri umani vengono prima delle questioni economiche, che si possono risolvere in qualsiasi momento. La morte, purtroppo, è definitiva.</p>
      <p sl="fr">In secondo luogo, concordo pienamente con l’onorevole McAvan appena intervenuta sull’importanza della tracciabilità. Proprio oggi parleremo dell’etichettatura. È fondamentale disporre di etichette complete che permettano di tracciare i prodotti al fine di conoscerne l’origine.</p>
      <p sl="fr">In terzo luogo, per quanto riguarda la questione fondamentale alla radice del problema, devo ammettere che non ne abbiamo una conoscenza completa, che vi sono lacune nel nostro sapere scientifico e che, in effetti, a volte ci troviamo completamente all’oscuro. Non possiamo sapere tutto e non possiamo sfidare chi prende decisione e ci chiede, al contempo, di aspettare. In questi casi, il principio di precauzione deve prevalere.</p>
    </intervention>
    <intervention id="2-015-000" speaker_id="1318" name="James NICHOLSON" is_mep="True" mode="spoken" nationality="United Kingdom" birth_date="29-01-1945" p_group="European Conservatives and Reformists Group" m_state="GB">
      <p sl="en">a nome del ECR. – Signor Presidente, desidero innanzi tutto esprimere la mia vicinanza a quanti sono stati colpiti dal contagio; Per quanti riguarda le vittime, purtroppo non possiamo riportarle in vita. Possiamo probabilmente considerare l'attuale situazione da un punto di vista a lungo termine, ma dimostra quanto è sbagliato saltare troppo presto alle conclusioni. Posso comprendere la rabbia (qualora ve ne sia, ma sono sicuro sia così) degli spagnoli e di quanti hanno perso la propria attività. Forse possiamo fare qualcosa per ricompensarli, ma non possiamo riportare in vita una vittima.</p>
      <p sl="en">Dobbiamo imparare la lezione e garantire che in futuro avremo una solida base per reagire, come ha ricordato il Commissario. Dobbiamo trovare il più presto possibile una soluzione alla situazione attuale e, sul lungo periodo, dobbiamo migliorare il nostro meccanismo di risposta in questi casi.</p>
      <p sl="en">Credo sia molto semplice parlare con il senno di poi di cosa avremmo o non avremmo potuto fare, ma ora, sfruttando gli insegnamenti tratti, possiamo attivare meccanismi per assicurarci che questa situazione non si ripeta. Il Commissario ha ragione: dobbiamo imparare la lezione. Bisogna sempre imparare dai propri errori; se vi sono stati errori, dobbiamo correggerli e garantire che non si ripetano.</p>
    </intervention>
    <intervention id="2-016-000" speaker_id="28233" name="Rebecca HARMS" is_mep="True" mode="spoken" nationality="Germany" birth_date="07-12-1956" birth_place="Hambrock bei Uelzen" p_group="Group of the Greens/European Free Alliance - Co" m_state="DE">
      <p sl="de">a nome del gruppo Verts/ALE. – Signor Presidente, signor Commissario, ha ragione nel dire che troppe persone sono morte o sono state colpite a causa del patogene EHEC e credo che la situazione in cui ci troviamo dimostri che né la Germania né l’Unione europea sono pronte per l’epidemia di EHEC che si sta diffondendo al momento.</p>
      <p sl="de">Un semplice paragone con alcuni altri paesi evidenzia chiaramente che avremmo potuto fare di meglio. i riferisco ancora una volta agli Stati Uniti, dove, sin dagli anni Ottanta, c’è un enorme impegno in termini di ricerca, vige l’obbligo di notifica e esiste un’autorità centrale per il controllo delle malattie, ad Atlanta, con ampi poteri per gestire gli interventi in casi si sviluppi una simile epidemia. In Germania, di contro, abbiano due ministeri federali competenti, che però non riescono a decidere a chi spetti la responsabilità. Abbiamo anche ministeri regionali che vorrebbero, e devono, assumersi la responsabilità, ma sono chiaramente sovraccarichi. La comunicazione tra laboratori e politici è inoltre problematica ed è tutto molto confuso in termini di quando deve intervenire la scienza, quando annunciare misure di controllo delle malattie e quando è invece necessaria un’azione politica.</p>
      <p sl="de">Posso comprendere che un ministro, quando riceve la comunicazione che la causa sono i cetrioli, voglia emettere un allarme di conseguenza, ma dov’è il coordinamento? Dov’è la vera autorità che prende le decisioni? Mi sembra, e prendete le mie parole con le pinze, che anche l’intervento con i germogli di soia sia tanto prematuro quanto l’azione intrapresa con i cetrioli. Esiste una certa discrepanza tra i risultati scientifici e l’azione politica.</p>
      <p sl="de">Per ritornare ai nostri doveri: dobbiamo istituire l’obbligo di notifica in tutta Europa, definire laboratori centralizzati e creare un corpo centrale all’interno dell’UE con poteri decisionali in caso di una simile epidemia. Credo che queste siano le azioni più appropriate da intraprendere.</p>
      <p sl="de">Sono molto grata all’onorevole Liese per aver citato il problema degli antibiotici. Anche in questo caso ci troviamo di fronte a una questione della quale eravamo già a conoscenza. A causa della nostra timidezza nell’intavolare discussioni con il settore medico, con l'industria farmaceutica e con il settore dell’allevamento intensivo (e di questo potremmo discutere a lungo), non riusciamo neanche ad essere tanto coerenti quanto dovremmo nel gestire la questione della resistenza agli antibiotici. Sia l’EHEC che gli antibiotic sono gravi problemi.</p>
    </intervention>
    <intervention id="2-017-000" speaker_id="96741" name="Sabine WILS" is_mep="True" mode="spoken" nationality="Germany" birth_date="31-05-1959" birth_place="Aachen" p_group="Confederal Group of the European United Left - Nordic Green Left" m_state="DE">
      <p sl="de">a nome del gruppo GUE/NGL. – Signor Presidente, l’epidemia di EHEC sta palesando i difetti del sistema di produzione industriale degli alimenti nel mercato interno liberalizzato dell’Unione europea. Quando il profitto diventa preponderante sulla tutela della salute, allora la qualità e la sicurezza degli alimenti ne risentono. Sino ad oggi, almeno 22 persone sono morte in Germani a causa dell’agente patogeno EHEC e sono stati registrati oltre 1 500 casi di infezione. A più di 600 pazienti è stata diagnosticata la pericolosa sindrome emolitico-uremica (SUE), che può determinare anche disturbi neurologici.</p>
      <p sl="de">Dopo oltre due settimane, la causa di questa epidemia potenzialmente letale è ancora incerta. Se avessimo una produzione alimentare regionale, sarebbe più semplice determinare l’origine dell’infezione e limitare gli effetti dell’epidemia. In conseguenza delle lunghe trasporti e delle sconosciute condizioni di produzione, è però molto difficile tracciare l’origine dei prodotti. la tracciabilità dell’origine degli alimenti è tuttavia fondamentale quando si tratta di sicurezza alimentare. Il consumatore ha il diritto di sapere come sono stati prodotti i cibi e da dove provengono.</p>
      <p sl="de">Il governo federale tedesco ha fallito completamente per quanto riguarda l’epidemia di EHEC. Nella confusione di competenze tra autorità regionali e federali, la gestione della crisi è passata in secondo piano e le autorità di sorveglianza non erano pronte ad affrontare la situazione.</p>
      <p sl="de">Dobbiamo rivedere radicalmente la politica agricola. I nostri cibi devono essere sicuri. I produttori agricoli devono essere tutelati contro un rischio finanziario incalcolabile e l’obiettivo primario della politica per promuovere l’agricoltura e le aree rurali deve essere una netta decentralizzazione della produzione alimentare e delle strutture di commercializzazione.</p>
    </intervention>
    <intervention id="2-018-000" speaker_id="97170" name="Francisco SOSA WAGNER" is_mep="True" mode="spoken" nationality="Spain" birth_date="10-06-1946" birth_place="Alhucemas" p_group="Group of the Alliance of Liberals and Democrats for Europe" m_state="ES">
      <p sl="es">Signor Presidente, vorrei trattare brevemente tre punti sulla situazione attuale in relazione ai cetrioli.</p>
      <p sl="es">Mio nonno era tedesco e sono molto legato a questo paese, ma in questo caso particolare le autorità tedesche hanno agito in modo avventato.</p>
      <p sl="es">Un’analisi dell’intervento delle istituzioni europee dimostra che l’Autorità europea per la sicurezza alimentare e la Commissione hanno reagito in modo deboli e goffo, fallendo nel coordinare o gestire la situazione.</p>
      <p sl="es">In terzo luogo, le persone affette hanno diritto a un rapido risarcimento finanziario. Nel frattempo, propongo al Parlamento di organizzare un grande spettacolo di gastronomia europea a Bruxelles o a Strasburgo, riservando ai cetrioli il ruolo centrale.</p>
      <p sl="es">Dobbiamo rivendicare l’onore perso (un’espressione nello stile dell’autore tedesco Heinrich Böll) dei produttori di cetrioli e l’Europa è il palcoscenico perfetto.</p>
    </intervention>
    <intervention id="2-019-000" speaker_id="22418" name="Esther HERRANZ GARCÍA" is_mep="True" mode="spoken" nationality="Spain" birth_date="03-07-1969" birth_place="Logroño" p_group="Group of the European People's Party (Christian Democrats)" m_state="ES">
      <p sl="es">Signor Presidente, possiamo solo provare un grande dispiacere per le 23 vittime: 22 in Germania e una in Svezia. Questa crisi dimostra chiaramente che il cammino dell’Unione europea verso il miglioramento del sistema di allerta per la sicurezza alimentare e del coordinamento interno è ancora molto lungo.</p>
      <p sl="es">La reazione degli stati membri interessati è stata lenta, inefficiente e poco attiva e, ad oggi, quando 23 persone hanno già perso la vita, non conosciamo ancora l’origine del problema.</p>
      <p sl="es">La Commissione europea deve pensare seriamente ai problemi che sta causando con le sue azioni irresponsabili o con la sua inattività in un momento di crisi come quello attuale. Questo ha portato alla rovina finanziaria di alcuni, alla distruzione di posti di lavoro che erano stabili, alla disoccupazione, all’impotenza e, inutile dirlo, a una crisi della salute pubblica estremamente pericolosa. Mentre in Commissione si valutavano le dichiarazioni irresponsabili delle autorità tedesche (dichiarazioni totalmente infondate e piuttosto avventate) citando il nome e gli indirizzi di aziende agricole spagnole, la popolazione continuava ad essere esposta al batterio, senza saperlo. Nella convinzione di evitare il contagio, i cittadini erano invece più esposti che mai al consumo di cibo potenzialmente nocivo.</p>
      <p sl="es">Nel corso del Consiglio dei ministri dell’Agricoltura che si terrà a Lussemburgo oggi pomeriggio alle due, la Commissione europea dovrebbe proporre di utilizzare una parte dei 2 500 milioni di euro avanzati al bilancio della Politica agricola comune per rimediare, per quanto possibile, al danno causato. A questo fine, dobbiamo trovare una soluzione legale adeguata, come nel caso di precedenti istanze, quali la “mucca pazza” e il caso della diossina. Una simile soluzione deve essere individuata ora.</p>
      <p sl="es">Commissari, Ministri, le vostre azioni di oggi a Lussemburgo devono portare vantaggi alla reputazione del vostro mandato.</p>
      <p sl="es">Alla luce delle loro imprudenti accuse, le autorità tedesche dovrebbero sostenere pienamente questa soluzione finanziaria sin dall’inizio e investire fondi propri per condurre campagne di comunicazione finalizzare a ripristinare la fiducia, al momento in declino, dei consumatori nei prodotti ortofrutticoli.</p>
    </intervention>
    <intervention id="2-020-000" speaker_id="28311" name="Luis Manuel CAPOULAS SANTOS" is_mep="True" mode="spoken" nationality="Portugal" birth_date="22-08-1951" birth_place="Montemor-o-Novo" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Signor Presidente, l'epidemia in Germania rappresenta una delle situazioni di crisi, in materia di salute pubblica, più difficili da gestire a memoria d’uomo. La Commissione e le autorità tedesche in particolare non hanno gestito la crisi nel modo migliore e ci troviamo di fronte a un’immane tragedia umana, che ha causato numerose vittime e che comporta una minaccia per la vita di migliaia di persone. è anche la crisi della fiducia dei consumatori negli alimenti di base, con conseguenze economiche e sociali difficili da prevedere.</p>
      <p sl="pt">La società si aspetta una rapida risposta dalle autorità nazionali e dall’Unione che faccia luce sulle cause della crisi e che individui un’azione efficace. È altrettanto necessario limitare al minimo le disastrose conseguenze su un altro gruppo di vittime innocenti, ovvero i produttori di frutta e verdura, come già ricordato qui oggi. Questi lavoratori sono stati colpevolizzati in modo avventato e ingiusto, hanno perso profitti e il loro futuro è stato seriamente minacciato.</p>
      <p sl="pt">Bisogna intraprendere con urgenza anche un’azione preventiva affinché simili situazioni non si ripetano. Un elemento è l’efficacia dei meccanismi di monitoraggio e controllo degli antibiotici per animali, come ho già ricordato nella discussione che si è tenuta qui meno di un mese fa. Un altro settore nel quale dovremmo intraprendere azioni è la forma della nuova Politica agricola comune (PAC), che stiamo per riformare. È fondamentale che, in futuro, gli incentivi siano finalizzati a garantire la qualità sulla base di metodi di produzione sostenibile, punto sul quale il gruppo dell’Alleanza progressista di Socialisti e Democratici al Parlamento europeo insite.</p>
    </intervention>
    <intervention id="2-021-000" speaker_id="4253" name="Frédérique RIES" is_mep="True" mode="spoken" nationality="Belgium" birth_date="14-05-1959" birth_place="Balen-Wezel" m_state="BE">
      <p sl="fr">Signor Presidente, la situazione si è ulteriormente aggravata: 23 persone sono morte e oltre 2 200 sono state affette in Europa. Il nostro pensiero questa mattina va naturalmente a loro. le autorità tedesche non sono ancora riuscite ad identificare ufficialmente la causa di questa epidemia; nel frattempo, nessuno si avvicina alla verdura europea e la crisi sanitaria si è naturalmente trasformata in una crisi sociale ed economica. Il settore ortofrutticolo sta giustamente richiedendo un risarcimento e, come ha detto anche il Commissario, i ministri e Commissari interessati si incontreranno questo pomeriggio a Lussemburgo.</p>
      <p sl="fr">Oltre a quanto è già stato detto circa il principio di precauzione e all’importanza della tracciabilità (il primo punto), si tratta anche di conoscere in che modo quest’allerta generale che eleggeva i cetrioli spagnoli a colpevoli si potuta scattare senza nessuna, o quasi nessuna, prova. Signor Commissario, quali lezioni pensa di imparare la Commissione da questa grave crisi affinché il nostro sistema di allerta alimentare sia più che mai basato su prove scientifiche concrete e ben comprovate, come lei stesso ha detto?</p>
    </intervention>
    <intervention id="2-022-000" speaker_id="23784" name="Janusz WOJCIECHOWSKI" is_mep="True" mode="spoken" nationality="Poland" birth_date="06-12-1954" birth_place="Rawa Mazowiecka" p_group="European Conservatives and Reformists Group" m_state="PL">
      <p sl="pl">Signor Presidente, vorrei esprimere anch’io il mio dispiacere per la perdita di vite umane e augurare una pronta guarigione a quanti sono stati affetti. Dobbiamo presentare numerose spiegazioni e identificare la fonte e la causa sia dell’epidemia sia delle false informazioni diffuse in Europa e nel mondo a riguardo, informazioni false e dannose che hanno creato molti problemi. Dobbiamo analizzare in modo approfondito le cause del contagio e, in particolare, all'allevamento industriale, dove gli antibiotici sono impiegati in modo massivo. concordo con quanti sono appena intervenuti in merito: se si impiegano antibiotici su larga scale, non dobbiamo sorprenderci della comparsa di ceppi batterici resistenti a questi farmaci. A mio parere, questo tipo di allevamento intensivo con l’uso di antibiotici deve essere estremamente limitato nell’Unione europea e forse anche eliminato. Chi è responsabile dei danni causati deve anche porvi rimedio.</p>
    </intervention>
    <intervention id="2-023-000" speaker_id="96752" name="Martin HÄUSLING" is_mep="True" mode="spoken" nationality="Germany" birth_date="26-03-1961" birth_place="Bad Wildungen" m_state="DE">
      <p sl="de">Signor Presidente, l’EHEC non è un problema nuovo, ma è evidente che l’Europa non è ancora abbastanza pronta per una crisi come questa. Occorre troppo tempo per preparare orientamenti chiari; tre settimane sono decisamente troppo.</p>
      <p sl="de">La tutela dei consumatori, e siamo tutti concordi, deve sempre avere la priorità sugli interessi finanziari. Deve però essere chiaro chi deve emettere un allarme e quando, nonché chi deve assumersi poi la responsabilità di questo allarme e in che momento deve intervenire la Commissione europea. In Germania, la responsabilità ricade su 16 stati federali e due ministeri, una distribuzione decisamente troppo capillare per una crisi europea. Era necessario coinvolgere prima l’Europa. Non mi sembra che abbiamo imparato la lezione dalla crisi degli anni Novanta e dobbiamo ora porvi rimedio con urgenza.</p>
      <p sl="de">Quando si tratta di questioni alimentari, sono necessarie trasparenza e tracciabilità della produzione; dobbiamo avere un’etichettatura con l’indicazione del paese di origine. Abbiamo infine bisogno di una forza di reazione europea che coordini il lavoro scientifico e medico e stabilisca piani di controllo.</p>
      <a text="(Applausi)"/>
    </intervention>
    <intervention id="2-024-000" speaker_id="96706" name="João FERREIRA" is_mep="True" mode="spoken" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">Signor Presidente, alla luce dell’ondata di relazioni contrastanti in merito all’origine dell’epidemia, è importante tenere presente alcuni punti. In primo luogo, vorrei sottolineare che oltre 15 giorni dopo la comunicazione dei primi casi e oltre un mese dopo i primi casi di contagio, le unità europee di allerta e risposta non sono ancora in grado di identificare l'effettiva causa dell’epidemia. Questa situazione è estremamente dannosa, come è già stato precisato. In secondo luogo, è importante ricordare che si tratta di un caso grave, ma non isolato, di mancanza di sicurezza alimentare nell’Unione europea. Vi rammento al riguardo la discussione che abbiamo tenuto sul problema della diossina.</p>
      <p sl="pt">Questi caso sono inscindibili da una Politica agricola comune (PAC) che promuove modelli di produzione intensive e orientati all’esportazione, anziché incoraggiare, come dovrebbe, la produzione e il consumo locali, che garantiscono una tracciabilità più efficiente e, di conseguenza, una maggiore sicurezza alimentare.</p>
      <p sl="pt">È infine fondamentale risarcire i produttori europei per il danno subito e non solo nell’area geografica interessata dall’epidemia. La PAC è una politica comune e quindi sono necessarie misure europee e non nazionali, viste le ovvie disparità che queste creerebbero.</p>
    </intervention>
    <intervention id="2-025-000" speaker_id="96751" name="Nick GRIFFIN" is_mep="True" mode="spoken" nationality="United Kingdom" birth_date="01-03-1959" birth_place="Barnet" p_group="Non" m_state="GB">
      <p sl="en">Signor Presidente, prima erano i cetrioli, ieri i germogli di soia, oggi non sono più neanche questi. La verità è che gli esperti non sanno nulla, ma ogni volta che presentano simili ipotesi, distruggono il sostentamento delle economie nazionali. Sappiamo che c’è qualcosa di molto strano in questa epidemia: una innaturale combinazione di ceppi e di DNA nel virus, che colpisce particolari gruppi in un modo che solitamente non viene associato a un’epidemia di E. coli. ha infatti già colpito molte più persone e in molti più posti di una normale epidemia e, a differenza di un normale contagio, non sono stati individuati prontamente uno o due fornitori di alimenti.</p>
      <p sl="en">Alla luce di questi inspiegabili elementi e del fatto che diversi paesi (incluso il Regno Unito, gli USA, l’Iraq e Israele) hanno in passato comunicato di svolgere esperimenti per la manipolazione genetica dell’E. coli come arma biologica, non dovremmo investigare con urgenza la possibilità che questa epidemia sia, in realtà, un tentativo, o forse una prova, di terrorismo biologico?</p>
    </intervention>
    <intervention id="2-026-000" speaker_id="2025" name="Françoise GROSSETÊTE" is_mep="True" mode="spoken" nationality="France" birth_date="17-05-1946" birth_place="Lyon" p_group="Group of the European People's Party (Christian Democrats) - Vice" m_state="FR">
      <p sl="fr">Signor Presidente, la situazione è grave, molto grave, in quanto l’epidemia di EHEC è un vero mistero. Posso solo immaginare l’ansia delle persone affette e non possiamo che dolerci per le vittime.</p>
      <p sl="fr">L’intera questione deve portarci a intraprendere un serio approccio verso i problemi legati alla salute pubblica europea e ci dimostra che è fondamentale lavorare con i ricercatori e l’industria farmaceutica per rispondere in modo efficace a una simile situazione e per avere i mezzi per farlo.</p>
      <p sl="fr">Il batterio ci è costato in termini di vite umane, troppe; È anche costato molto denaro ai nostri agricoltori e mina pericolosamente la fiducia dei consumatori nei nostri prodotti agricoli e nell’industria agroalimentare, che rimangono senza dubbio i più sicuri e con in più rigidi controlli al mondo.</p>
      <p sl="fr">Dopo i cetrioli, i pomodori, la lattuga e i germogli di soia, quale sarà la prossima vittima di questa isteria sanitaria? Gli agricoltori stanno affrontando gravi conseguenze economiche. Il sistema di allerta ha funzionato a meraviglia; il problema è che la Commissione non ha né le risorse né l’opportunità di controllare se le informazioni fornite da uno Stato membro sono vere o meno.</p>
      <p sl="fr">Il batterio si diffonde molto più rapidamente ora che in passato. Dobbiamo imparare la lezione, in termini di comunicazione, dal modo in cui questa crisi è stata gestita e dobbiamo dare un riscontro. Vanno senza dubbio previsti ulteriori controlli prima di prendere per certe le conclusione di un’agenzia sanitaria nazionale o regionale.</p>
      <p sl="fr">La crisi giustifica infine il necessario miglioramento nella tracciabilità degli alimenti. L’obbligo di indicare il paese di origine o la regione di provenienza purtroppo viene applicato solamente in un numero limitato di casi; dovrebbe quindi essere estero a più prodotti alimentari. Qualora una crisi sanitaria si verifichi, sarebbe in questo modo possibile identificare le cause del contagio e allertare più rapidamente i consumatori interessati.</p>
    </intervention>
    <intervention id="2-027-000" speaker_id="4262" name="Jo LEINEN" is_mep="True" mode="spoken" nationality="Germany" birth_date="06-04-1948" birth_place="Bisten" p_group="Group of the Progressive Alliance of Socialists and Democrats in the European Parliament" m_state="DE">
      <p sl="de">Signor Presidente, signor Commissario, onorevoli colleghi, gli agricoltori devono essere risarciti, ma non è possibile riportare in vita le vittime. Siamo vicini a quanti hanno perso la vita o si trovano in un letto d’ospedale. La situazione è drammatica e al contempo inaccettabile. È inaccettabile che tre settimane dopo lo scoppio della crisi, non conosciamo ancora con esattezza l’origine dell’agente patogeno responsabile dell’epidemia. Questo non può accadere in Europa.</p>
      <p sl="de">Vi sono numerose lezioni che dobbiamo imparare. In primo luogo, dobbiamo ricercare la fonte ed esaminare se sono presenti pratiche inadeguate nel settore della produzione alimentare o nella filiera alimentare. La nostra legislazione è in vigore da 20 anni e gli standard e i codici delle prassi sono piuttosto rigidi nell’Unione europea, ma è evidente che siamo ancora vulnerabili per quanto riguarda gli alimenti. Sembra vi siano ancora lacune e carenze e dobbiamo ancora una volta imparare da questa situazione.</p>
      <p sl="de">Credo che la comunicazione in merito sia stata molto confusa; i fatti sulla questione non sono veicolati in modo corretto o giusto. Abbiamo decisamente bisogno di più Europa, come è già stato detto da altri onorevoli colleghi. Quando un’autorità nazionale o regionale presenta un’allerta per l’intera Europa, non può essere altro che un disastro. A mio parere, il Centro europeo per la prevenzione e il controllo delle malattie ha fatto un buon lavoro, per quanto posso vedere, ma abbiamo bisogno di un sistema di notifica migliore e moderno per individuare le cause e di una migliore comunicazione al pubblico.</p>
    </intervention>
    <intervention id="2-028-000" speaker_id="34234" name="Antonyia PARVANOVA" is_mep="True" mode="spoken" nationality="Bulgaria" birth_date="26-04-1962" birth_place="Dobrich" p_group="Group of the Alliance of Liberals and Democrats for Europe - Vice" m_state="BG">
      <p sl="en">Signor Presidente, le autorità tedesche ed europee stanno ancora cercando di identificare l’origine dell’epidemia di E. coli. Ad oggi non abbiamo ancora prove evidenti delle cause di questo contagio e dobbiamo considerare tutti gli scenari possibili, inclusa una potenziale negligenza o la presenza involontaria del batterio nella filiera alimentare. L’insorgere concreto del batterio è una questione del tutto diversa: abbiamo urgente bisogno di ricerca e di risultati. Desidero fare particolare riferimento a un altro punto in particolare, ovvero la modalità adottata dalle autorità tedesche ed europee per comunicare la situazione al pubblico, con le gravi conseguenze che ben sappiamo per il settore ortofrutticolo, non solo in Spagna ma nell’intera Unione.</p>
      <p sl="en">Non è la prima volta che abbiamo un problema con la sicurezza alimentare in Germania. Propongo alla Commissione di aiutare le autorità tedesche a migliorare la tracciabilità e il controllo delle procedure in Germania; simili misure dovrebbero essere adottate anche in altri Stati membri.</p>
      <p sl="en">La trasparenza è necessaria per salvaguardare la fiducia dei consumatori. Tutte le informazioni devono essere rese disponibili, ma non in un modo che generi continui allarmi e alimenti le paure dei consumatori anche quando non vi sono ancora le prove. Consentitemi di sottolineare in questo la responsabilità dei media.</p>
    </intervention>
    <intervention id="2-029-000" speaker_id="96944" name="Marina YANNAKOUDAKIS" is_mep="True" mode="spoken" nationality="United Kingdom" birth_date="16-04-1956" birth_place="London" p_group="European Conservatives and Reformists Group" m_state="GB">
      <p sl="en">Signor Presidente, le voci di corridoio possono essere pericolose. Questa epidemia è scoppiata in Germania o in qualche altro Stato membro? Le voci possono essere distruttive e contribuiscono alla diffusione di un’epidemia. Vi sono molte domande ancora senza risposta in merito alla questione e l’unica cosa certa è che nella maggior parte degli Stati membri si sono registrati casi di infezione; ad oggi vi sono state 22 vittime nell’Unione europea.</p>
      <p sl="en">Questa epidemia dimostra l’importanza della cooperazione transfrontaliera nel campo della prevenzione sanitaria. Sottolinea inoltre il valore fondamentale di disporre di un’agenzia europea quale il Centro europeo per la prevenzione e il controllo della malattie (ECDC) per monitorare, collaborare e informare gli Stati membri. Nel Regno Unito siamo abbastanza fortunati perché sono stati riportati solamente tre casi, almeno sino ad oggi: domani le cose potrebbero cambiare e dobbiamo essere vigili. Oltre a cercare le cause dell’epidemia, dobbiamo anche mantenere il pubblico informato e quindi tutelato e per questo l’ECDC pubblica quotidianamente aggiornamenti sulla situazione.</p>
      <p sl="en">Possiamo controllare l’epidemia attraverso la cooperazione. Se i cittadini sono informati, avranno maggiori possibilità di non contrarre l’infezione. Dobbiamo innanzi tutte essere calmi e ponderare attentamente la nostra risposta.</p>
    </intervention>
    <intervention id="2-030-000" speaker_id="26851" name="Nikolaos CHOUNTIS" is_mep="True" mode="spoken" nationality="Greece" birth_date="17-09-1953" birth_place="Lagadia Arkadias" p_group="Confederal Group of the European United Left - Nordic Green Left" m_state="GR">
      <p sl="el">Signor Presidente, per la seconda volta in sei mesi l’Europa affronta una crisi alimentare che comporta gravi problemi di salute per molte persone, causando persino alcune vittime tra i nostri cittadini. Qualcosa non funziona, signor Commissario.</p>
      <p sl="el">A gennaio c’è stato il caso della diossina in Germania; ora il batterio, sempre in Germania. Il primo problema è stato nascosto, anche se era ben nota da mesi; il secondo invece la colpa è stata opportunisticamente fatta ricadere sui cetrioli spagnoli.</p>
      <p sl="el">È una questione di riconoscimento, tracciabilità e di controlli inadeguati a livello Europeo. Nel primo caso, il Commissario Delli a gennaio ci disse che, in merito alla diossina, si sarebbero intraprese tutte le misure necessarie per garantire che la legislazione relativa al sistema di controllo alimentare sarebbe diventata più rigida. L’altro giorno ci ha detto che non era un problema di riconoscimento, ma che si trattava si altro. La posizione della Commissione è molto confusa, poco chiara e ansiosa; la conseguenza è che ora ci troviamo a compiangere vite umani, casi di infezione e le ripercussioni sulla produzione agricola.</p>
    </intervention>
    <intervention id="2-031-000" speaker_id="58758" name="Elisabetta GARDINI" is_mep="True" mode="spoken" nationality="Italy" birth_date="03-06-1956" birth_place="Padova" p_group="Group of the European People's Party (Christian Democrats)" m_state="IT">
      <p sl="it">Signor Presidente, stiamo discutendo di una situazione che è molto grave, continuando però – mi sembra in alcuni casi – a confondere piani molto diversi.</p>
      <p sl="it">È evidente che non si possono mettere sullo stesso piano vite perdute con problemi economici; non è questo che stiamo facendo. Vorrei inoltre sottolineare che non è identificando le cause – che poi non sono tali – che si risolve il problema.</p>
      <p sl="it">Se viene commesso un omicidio e si mette in galera un innocente, non per questo si porta sollievo e giustizia all'omicidio commesso. Ma stiamo facendo proprio questo: di fronte a una situazione gravissima con una crisi sanitaria, con una sicurezza alimentare messa in discussione, stiamo identificando colpevoli – che poi tali non risultano essere – provocando ulteriori vittime.</p>
      <p sl="it">Sono già scesi in piazza i coltivatori spagnoli e oggi, fra una quarantina di minuti, anche in Italia i coltivatori diretti scenderanno a manifestare nelle piazze, a Milano e in provincia di Latina, per offrire ai consumatori cetrioli e ortofrutticoli freschi a dimostrazione che si tratta di alimenti sani, importanti per una dieta sana ed equilibrata. Non vorremmo aggiungere ai consumatori tedeschi il doppio danno di privarli di alimenti assolutamente indispensabili per la loro dieta e per la loro salute.</p>
      <p sl="it">Vorrei anche ricordare alcuni dati, che dovrebbero far riflettere seriamente soprattutto le autorità competenti quando diramano talune informazioni che creano allarme, psicosi e panico. Si tratta di dati forniti da Eurobarometro ed elaborati dalla Coldiretti in Italia: il 43 percento degli italiani, ad esempio, di fronte a un'emergenza alimentare evita gli alimenti di cui ha sentito parlare per un certo periodo di tempo, mentre il 13 percento li esclude definitivamente dalla propria alimentazione. Cerchiamo quindi di renderci conto di cosa parliamo e di come andiamo a influenzare le abitudini alimentari delle persone.</p>
      <p sl="it">Vorrei quindi sollecitare la Commissione se non pensa che sia il caso di far scattare la clausola di urgenza europea e di accelerare il discorso sulle compensazioni finanziarie.</p>
    </intervention>
    <intervention id="2-032-000" speaker_id="1183" name="Dagmar ROTH-BEHRENDT" is_mep="True" mode="spoken" nationality="Germany" birth_date="21-02-1953" birth_place="Frankfurt/Main" p_group="Group of the Progressive Alliance of Socialists and Democrats in the European Parliament" m_state="DE">
      <p sl="de">Signor Presidente, Commissario Dalli, i vostri colleghi della direzione generale per la salute e i consumatori e lei stesso avete agito correttamente; lo stesso non si può dire per le autorità tedesche. Il minimo che si può dire è che c’è confusione in termini di comunicazione, e non esagero. Il fatto che il ministro della Salute tedesco ieri non abbia ritenuto necessario presentarsi al Consiglio “Salute” a Lussemburgo, dove il punto principale all’ordine del giorno era proprio la grave infezione in corso, dimostra che non ha la benché minima idea di cosa sia l’Europa e che ignora e non riconosce i problemi oppure è troppo impegnato con le crisi politiche interne al partito.</p>
      <a text="(Applausi)"/>
      <p sl="de">Inoltre, dobbiamo osservare, come ha detto il Commissario Dalli, che le autorità tedesche hanno chiaramente espresso la convinzione di cavarsela senza il sostegno degli esperti dell’Unione europea, credendo, in modo arrogante e accondiscendente, di non averne bisogno. È scandaloso che gli esperti abbiano impiegato tre giorni per poter entrare in Germania e il Parlamento dovrebbe condannare questa situazione. al contempo, va anche detto che è nostro compito, dell’Unione europea, avvertire i consumatori qualora vi siano in commercio alimenti pericolosi.</p>
      <p sl="de">Ve lo ripeto sinceramente: se vi sono batteri nocivi sui cetrioli o sulla lattuga che non sono letali, potrebbe essere una buona notizia, ma questo non è sufficiente a giustificare casi di risarcimento. I cetrioli spagnoli e di altri paesi presentavano il batterio EHEC; non era il virus scatenate di questa epidemia, ma ci è voluto del tempo per scoprirlo.</p>
      <p sl="de">Ritengo comunque che neanche questo sia il punto centrale. chi di voi comprende l’Unione europea e conosce il sistema di allerta precoce, sa anche che questo sistema funziona. Sapete che, nel sistema di allerta precoce, devono essere citati il prodotto e il nome del produttore. Potete facilmente controllare nella legislazione. Dal mio punto di vista, la domanda centrale è: cosa accadrà in futuro? Dovremo valutare se permetterne ancora un uso improprio. Potranno ancora esistere metodi inaccettabili? Al momento, chi nell’Unione europea controlla cosa, quando e con quali risultati l’allerta viene documentata e quali sono i conseguenti obblighi?</p>
      <a text="(Applausi)"/>
    </intervention>
    <intervention id="2-033-000" speaker_id="96959" name="George LYON" is_mep="True" mode="spoken" nationality="United Kingdom" birth_date="16-07-1956" birth_place="Rothesay" p_group="Group of the Alliance of Liberals and Democrats for Europe" m_state="GB">
      <p sl="en">Signor Presidente, si tratta di una crisi reale: 23 persone sono morte e oltre 2 000 hanno contratto l’infezione, i mercati ortofrutticoli sono in subbuglio con i prezzi al minimo e si stima una perdita di circa 300 milioni di euro al giorno per i produttori. Le relazioni tra Germania e Spagna sono a dir poco tese e, dopo tre settimane di crisi, ancora non abbiamo idea di quale sia l’origine del contagio.</p>
      <p sl="en">Commissario Dalli, desidero innanzi tutto rassicurazioni da parte sua, qui e oggi, che si sta facendo il possibile per individuare la fonte dell’epidemia di E. coli, perché solo allora potremo iniziare il processo di ricostruzione della fiducia dei consumatori. In secondo luogo, vorrei che ci spiegasse quali azioni intende intraprende una volta terminata la crisi per stabilizzare il mercato e riguadagnare la fiducia dei consumatori.</p>
      <p sl="en">In terzo luogo, vorremmo sapere da lei cosa intende fare la Commissione per cercare di risarcire gli agricoltori che, di certo non per colpa loro, hanno visto distrutto il loro mercato e non riescono a vendere i loro prodotti. In quarto luogo, vorremmo essere rassicurati dalla Commissione in merito all’avvio di un’indagine trasparente e indipendente per stabilire concretamente cosa è stato sbagliato. Solo quando avremo i fatti potremo intervenire per sanare le lacune nel diritto in materia di sicurezza alimentare.</p>
    </intervention>
    <intervention id="2-034-000" speaker_id="96882" name="Elisabeth KÖSTINGER" is_mep="True" mode="spoken" nationality="Austria" birth_date="22-11-1978" birth_place="Wolfsberg" p_group="Group of the European People's Party (Christian Democrats)" m_state="AT">
      <p sl="de">Signor Presidente, signor Commissario, la dimensione sanitaria della crisi conseguente a questa epidemia di EHEC è realmente tragica. La situazione è grave e abbiamo urgente bisogno di aiutare le persone affette e di intraprendere tutte le azioni possibili per evitare l’ulteriore diffondersi dell’infezione. Tutte le risorse necessarie devono essere rese disponibili agli istituti di ricerca e agli ospedali.</p>
      <p sl="de">Un’azione rapida è stata all’ordine del giorno sin dall’individuazione dell’agente patogeno. La gestione uniforme ed europea della crisi, in un regime comunitario, non è stata caratterizzata da un’elevata professionalità. La caccia all’agente patogeno per identificare il luogo della contaminazione ha portato a una serie di accuse premature, con tanto di titoli in prima pagina per giorni, che hanno instillato incertezza nei consumatori.</p>
      <p sl="de">I produttori colpiti hanno riportato drammatiche perdite di guadagno che hanno minacciato la loro stessa sopravvivenza; non si vendono più neanche gli innocenti prodotti della produzione regionale. Solo in Austria, le vendite di verdura fresca sono calate del 75 per cento. Gli agricoltori devono affrontare simili perdite nel bel mezzo della stagione di raccolta. La comunicazione non coordinata ai consumatori in questa situazione ha ancora una volta portato a richiedere un marchio di origine universale e infrasettoriale e un controllo efficace del principio di “marchiato e controllato all’origine”.</p>
      <p sl="de">I consumatori hanno il diritto di conoscere l’origine dei prodotti e questo vale anche per i negozi, i ristoranti e i servizi di catering.</p>
      <p sl="de">Tutte le autorità devono ora abbandonare rapidamente qualsiasi pregiudizio contro la verdure fresca, rinvigorirne le vendite e portare nuova vita al commercio con paesi terzi. L’epidemia di EHEC ha spinto dal nulla gli agricoltori locali in una crisi esistenziale e senza che loro ne avessero alcuna colpa. La Commissione deve rendere possibile il risarcimento per le perdite, sia che avvenga attraverso il Fondo europeo agricolo, il Fondo europeo per le crisi o con misure per promuovere la vendita.</p>
      <p sl="de">L’onorevole Liese ha perfettamente ragione nel dire che la vita umana è insostituibile e che anche una sola vittima è sempre una di troppo. È decisamente nostro dovere non abbandonare i nostri produttori proprio quando si trovano, senza alcuna colpa, in una situazione che minaccia la loro stessa sopravvivenza.</p>
    </intervention>
    <intervention id="2-035-000" speaker_id="28298" name="Iratxe GARCÍA PÉREZ" is_mep="True" mode="spoken" nationality="Spain" birth_date="07-10-1974" birth_place="Baracaldo" m_state="ES">
      <p sl="es">Signor Presidente, signor Commissario, vogliamo tutti che la crisi alimentare tedesca finisca il primo possibile. Dobbiamo ricordare le vittime e mi auguro che, una volta posto rimedio agli errori iniziali, sia possibile identificare le cause dell’infezione, per la tranquillità di tutti.</p>
      <p sl="es">Oltre all’aspetto sanitario della crisi, vorrei portare l’attenzione anche sulle ripercussioni economiche. Si stima che le perdite per il settore orticolo spagnolo, determinate dai fatali errori di comunicazione che tutti ben conosciamo, siano di 200 milioni di euro alla settimana. Tengo a sottolineare l'atteggiamento responsabile tenuto dal settore e la sua piena collaborazione con le autorità del mio paese.</p>
      <p sl="es">Signor Commissario, la tracciabilità all’origine ha funzionato, ma quanto tempo è stato perso per prestare attenzione al luogo di origine, in particolare della produzione agricola, trascurando altre forme di contaminazione, ad esempio la trasformazione o la distribuzione nei punti di destinazione? Perché la Commissione ha fatto eco alle avventate informazioni dalla Germania?</p>
      <p sl="es">È mancata il coordinamento, signor Commissario, e la chiusura unilaterali dei confini ai prodotti spagnoli testimonia il fallimento del controllo della crisi all’interno dell’Unione europea.</p>
      <p sl="es">Vorrei chiedere al Commissario di attivare immediatamente tutti i meccanismi necessari per risarcire il danno al settore, in Spagna e nell’Unione, sia dal punto di vista finanziario sia in termini di immagine ai consumatori. Bisognerà poi valutare quali altre misure andranno intraprese in merito sul lungo periodo.</p>
      <p sl="es">Le accuse infondate, l’improvvisazione, la mancanza di coordinamento, milioni di euro persi, l’attacco all’onore e alla credibilità di un intero settore: non sono motivi sufficienti per chiedere di chi è la responsabilità?</p>
    </intervention>
    <intervention id="2-036-000" speaker_id="28115" name="Mairead McGUINNESS" is_mep="True" mode="spoken" nationality="Ireland" birth_date="13-06-1959" birth_place="Drogheda" m_state="IE">
      <p sl="en">Signor Presidente, vorrei ringraziare il Commissario Dalli per il suo misurato intervento in apertura della discussione. vi sono stati alcuni interventi meno contenuti in Aula a causa dell’impatto in termini di vite umane e, di fatto, dell’ulteriore effetti negativo sulla fiducia di consumatori e produttori. Si tratta di una crisi alimentare molto grave, come ha riconosciuto anche il Commissario Dalli. Anche se è circoscritta a una determinata regione, non si tratta comunque di un problema della sola Germania, ma interessa l’intera UE.</p>
      <p sl="en">Esiste il modo per individuare la causa e affrontare le conseguenze, ma temo che non tutte le parti di questo sistema siano stata attivate in modo efficiente. Vorrei fare alcune domande in merito alle tempistiche: mi pare di capire che l’allarme rapido sia stato lanciato il 22 maggio 2011 e mi preoccupa il fatto che gli esperti dell’Unione siano arrivati in Germania solamente domenica 5 giugno. Perché un simile e incredibile ritardo? Credo dovremmo analizzare questo fatto.</p>
      <p sl="en">Ai sensi dell’articolo 55 del regolamento n. 178/2002, possiamo istituire un’unità di crisi. Tutti gli onorevoli intervenuti e il Commissario Dalli hanno confermato che si tratta di una crisi, una crisi che aumenta anziché ridursi. È giunto il momento che l’Unione europea utilizzi questo regolamento e istituisca l’unità di crisi.</p>
      <p sl="en">L’aspetto più doloroso è stato la virtuale diffamazione della verdura per poi annunciarne l’effettiva innocenza. Questo ha distrutto la fiducia dei consumatori non solo verso la frutta e verdura fresca, ma anche nel nostro sistema di sicurezza e controllo alimentari. Commissario Delli, vedo che annuisce e ne sono lieta, ma credo che sia ora il momento di istituire l’unità di crisi. la prego di rispondere a questa mia richiesta finale.</p>
    </intervention>
    <intervention id="2-037-000" speaker_id="93624" name="Ulrike RODUST" is_mep="True" mode="spoken" nationality="Germany" birth_date="04-06-1949" birth_place="Quakenbrück" p_group="Group of the Progressive Alliance of Socialists and Democrats in the European Parliament" m_state="DE">
      <p sl="de">Signor Presidente, signor Commissario, vengo dalla regione dove l’agente patogeno dell’epidemia di EHEC sta colpendo più duramente. Questo batterio aggressivo sembra inarrestabile. Tra metà maggio e ieri a mezzogiorno, 1 733 persone sono state colpite e 23 persone sono morte tra le sofferenze. La situazione nelle cliniche è allo stremo: stanno finendo i posti letto disponibili e c’è urgente bisogno di plasma. Non si vede una fine e i cittadini nella mia regione di origine temono ogni giorno il presentarsi di nuovi casi.</p>
      <p sl="de">Per me, avvertire in merito a qualsiasi potenziale portatore di questo batterio è una questione di coraggio e di senso di responsabilità. Sono stati analizzati diversi alimenti, ma non è ancora stato individuato il responsabile. Per quanto ne so, gli alimenti di qualità sono salutari e vengono immessi sul mercato dopo adeguati controlli. Sono stati commessi evidenti errori in questo senso e, ancora una volta, stanno emergendo anche altre lacune. In questo caso, annunciare di conoscere la causa, senza avere valide ricerche si laboratorio a sostegno delle ipotesi, è stato un atteggiamento troppo noncurante. In qualsiasi situazione di comprensibile panico, non deve mai scattare la caccia alle streghe che metterebbe al muro molti agricoltori in Europa e il loro duro lavoro. Deve essere chiaro a tutti che nell'Unione europea dobbiamo essere solidali l’un con l’altro ed essere pronti a fornire mutua assistenza qualora vi siano emergenze. In altre parole, tutti gli esperti in campo medico dovrebbero riunirsi e dovremmo prestare assistenza economica a quanti sono ingiustificatamente rimasti vittima di un disastro finanziario.</p>
    </intervention>
    <intervention id="2-038-000" speaker_id="4319" name="Pilar AYUSO" is_mep="True" mode="spoken" nationality="Spain" birth_date="16-06-1942" birth_place="Badajoz" p_group="Group of the European People's Party (Christian Democrats)" m_state="ES">
      <p sl="es">Signor Presidente, innanzi tutto vorrei esprimere il mio cordoglio per le vittime di questa crisi.</p>
      <p sl="es">Signor Commissario, informare il pubblico in merito a rischi sanitari è un compito difficile e delicato e deve essere perfettamente documentato e accertato. La questione non è trovare a chi dare la colpa, ma in questo caso sono stati commessi gravi errori, iniziando dall’ipotesi avventata e sconsiderata di una gestione politica regionale, di recente investita dell’incarico, che ha lanciato l'allarme sociale e una crisi economica molto grave e senza rimedio.</p>
      <p sl="es">Sembra però che neanche la Commissione abbia coordinato questa crisi al meglio. Mi chiedo quando si sia registrato il primo caso e se l’articolo 3 del regolamento sul sistema di allarme rapido (che impone agli Stati membri di inviare notifica del rischio senza ritardi e comunque entro 48 ore) sia stato rispettato; mi chiedo se sia stato rispettato anche l’articolo 8 del medesimo regolamento, che impone alla Commissione di verificare se le informazioni ricevute sono complete, vere, leggibili e con un’adeguata base giuridica.</p>
      <p sl="es">Quel che è certo è che sono emerse le gravi mancanze di questo regolamento ed è evidente la necessità di rivedere l’attuale quadro giuridico al fine di definire con precisione, tra gli altri aspetti, le procedure di gestione delle crisi seguite dalle autorità competenti, al fine di attribuire gli errori e le omissioni al colpevole nella filiera alimentare (e la tracciabilità serve questo scopo), di evitare che la tutela della salute sia ostacolata da barriere commerciali e di valutare le procedure di risarcimento per i danni alle attività e le perdite di profitti.</p>
      <p sl="es">Signor Commissario, né i cetrioli né i germogli di soia sono i colpevoli; come ha detto l’onorevole Liese, il colpevole è l’agente patogeno. La causa è il sierotipo O104:H4 del battere Escherichia coli , già descritto nella letteratura scientifica e generalmente associato alla carne.</p>
      <p sl="es">In ogni caso, signor Commissario, dobbiamo permettere agli scienziati di fare il loro lavoro: analizzare l’intero sistema di tracciabilità lungo la filiera alimentare, compresa la trasformazione e la distribuzione degli alimenti.</p>
    </intervention>
    <intervention id="2-039-000" speaker_id="96989" name="Andrés PERELLÓ RODRÍGUEZ" is_mep="True" mode="spoken" nationality="Spain" birth_date="01-07-1957" birth_place="Buñol" p_group="Group of the Progressive Alliance of Socialists and Democrats in the European Parliament" m_state="ES">
      <p sl="es">Signor Presidente, signor Commissario, non possiamo fare nulla, né qui né nell’Unione europea, per riportare in vita le vittime, ma mi auguro che le nostre azioni eviteranno altre morti e metteranno fine al crescente numero di persone malate, che stanno soffrendo senza aver fatto nulla per causare il problema.</p>
      <p sl="es">Sicuramente non conosciamo le cause, ma sappiamo che vi sono alcuni aspetti cui dobbiamo porre rimedio: l’azione politica così come il governo federale tedesco sono stati negligenti. Non si più intervenire come se Amburgo fosse una città-Stato in un altro continente.</p>
      <p sl="es">Se il Cancelliere Merkel e il ministro della Salute tedesco avessero trasformato l’arroganza che spesso impiegano nel rivolgersi ad altri Stati in diligenza ed efficienza, per alcuni aspetti non ci troveremmo in questa situazione. La loro negligenza ha avuto conseguenze penali per uno Stato, la Spagna, e per il suo settore più importante, ovvero l’agricoltura, oltre ad aver mandato in rovina migliaia di persone e di piccole imprese e ad aver diffamato l’economia spagnola per molto tempo.</p>
      <p sl="es">Vi chiedi di presentarvi in Consiglio, oggi, e chiedere almeno il pieno risarcimento per le persone colpite, perché non possiamo chiedere di riportare in vita le vittime. Vorrei inoltre che vengano rivisti i sistemi di allerta e che il Cancelliere Merkel riconosca le proprie colpe. Le chiedo di essere meno arrogante e più diligente e di assumersi le responsabilità per il danno che ha causato. Non può ignorare il fatto che Amburgo si trova nel suo paese, come non può ignorare le sue responsabilità. Non deve incolpare uno Stato federale quando proprio su di lei dovrebbe ricadere la responsabilità di quanto accaduto.</p>
      <p sl="es">Un po’ più di umiltà e di buona gestione e un po’ meno conservatorismo sarebbero stati di grandissimo aiuto nel garantire che questa crisi non le sfuggisse di mano e che la Spagna e altri agricoltori del sud non risentissero delle dolorose conseguenze del suo atteggiamento.</p>
      <p sl="es">La revisione dei controlli e dei sistemi di allerta e l’assunzione di responsabilità: è esattamente questo, signor Commissario, che la Spagna chiede a voi, al Consiglio e alla Germania.</p>
    </intervention>
    <intervention id="2-040-000" speaker_id="38398" name="Esther de LANGE" is_mep="True" mode="spoken" nationality="Netherlands" birth_date="19-02-1975" birth_place="Spaubeek" m_state="NL">
      <p sl="nl">Signor Presidente, vorrei ringraziare il Commissario per la sua presenza qui oggi, ma preferirei in realtà che fosse da un’altra parte, ad esempio su un aereo diretto in Russia per far presente ai più alti livelli possibili la necessità di ritirare quanto prima il divieto introdotto dalla Russia in quanto si tratta di una misura decisamente assurda. Ringrazio il Commissario per la sua disponibilità a dialogare con noi a questo punto, ma le comunicazioni che ci sono state sinora, anche da parte della Commissione, sono state un totale fallimento. Solo giorni dopo lo scoppio della crisi la Commissione si è decisa a tenere una conferenza stampa, quando ormai il genio era da tempo fuori dalla sua bottiglia e i media avevano già iniziato a diffondere le storie più strane. Il Commissario ha parlato dei cetrioli danesi come una possibile origine dell’epidemia, sebbene oltre 200 test avessero smentito questa ipotesi già giorni prima.</p>
      <p sl="nl">Concordo sul corretto funzionamento della parte tecnica della vicenda: l’allerta rapida e la tracciatura elettronica hanno funzionato. Se si guarda però alla parte relativa alla comunicazione, però, l’intera vicenda è stata disastrosa, in primo luogo in Germania naturalmente, con una serie di istituzioni, autorità e ministeri che hanno fornito ognuno una versione diversa. Il ministro per l’Agricoltura ha addirittura avanzato un commento senza senso dicendo che le persone dovrebbero “smettere del tutto di mangiare prodotti non cotti”, sebbene non avesse alcuna autorità in materia. Credo che, a questo proposito, vi stiate rivolgendo alla Germania in quanto è necessaria un’indagine approfondita su come sia stata possibile una gestione tanto povera della situazione.</p>
      <p sl="nl">Mi auguro inoltre che il caso verrà discusso quanto prima con i ministri dell’Agricoltura affinché venga istituito un fondo, da finanziare tramite i surplus ancora disponibilità nel bilancio per l’agricoltura. Proprio come abbiamo fatto quando è esplosa la crisi nel settore lattiero-caseario, dobbiamo ora richiedere l’impiego di questi surplus. Solo nel mio paese, l’agricoltura ha perso 80 milioni di euro a settimana, sebbene l’origine della crisi sia altrove e ne consegue che imprese sane si trovano ora sull’orlo del collasso. Non possono essere queste le intenzioni dell’Unione europea. mi auguro che riporterete questo forte messaggio del Parlamento al Consiglio dei ministri per l’Agricoltura.</p>
    </intervention>
    <intervention id="2-041-000" speaker_id="23894" name="Anna ZÁBORSKÁ" is_mep="True" mode="spoken" nationality="Slovakia" birth_date="07-06-1948" birth_place="Zürich" p_group="Group of the European People's Party (Christian Democrats)" m_state="SK">
      <p sl="sk">Signor Presidente, signor Commissario, sono molto lieta di questa discussione. Stiamo analizzando questo problema da diversi punti di vista e stiamo cercando la fonde dell’infezione e di identificare l'agente patogeno al fine di trovare una soluzione. Aspetto ora di vedere quale casa farmaceutica si farà avanti con una cura per questa malattia, creando nuovo panico.</p>
      <p sl="sk">Il settore che presenta le maggiori possibilità di miglioramento è la sensibilizzazione del pubblico. Ritengo sia inadeguato e irresponsabile informare i cittadini un giorno in merito a quali prodotti non dovrebbero comprare o quali alimenti sono sospetti.</p>
      <p sl="sk">Dobbiamo informare i cittadini in merito a cosa dovrebbero fare nella loro vita quotidiana e dovrebbe esserci una serie di campagne in merito sia a livello europeo sia nazionale. Per proteggersi dall’infezioni, è sufficiente rispettare le norme igieniche sia di base sia personale e lavare o cuocere il cibo. Non è una campagna troppo impegnativa, ma credo che ci sono state e ci saranno una serie di epidemie e di malattie diverse, dalle quali i cittadini si sono protetti grazie alle proprie abitudini personali.</p>
      <p sl="sk">Sono fermamente convinta che una simile campagna di sensibilizzazione aiuterà a prevenire le malattie e aiuterà i produttori di verdura.</p>
    </intervention>
    <intervention id="2-042-000" speaker_id="23787" name="Czesław Adam SIEKIERSKI" is_mep="True" mode="spoken" nationality="Poland" birth_date="08-10-1952" birth_place="Stopnica" p_group="Group of the European People's Party (Christian Democrats)" m_state="PL">
      <p sl="pl">Signor Presidente, la questione oggetto della discussione odierna è fondamentale: la minaccia per i pazienti, i produttori di alimenti e i consumatori posta dall’emergenza generata da un pericoloso ceppo batterico, del quale non siamo ancora riusciti a identificare l’origine. Sosteniamo di avere un buon sistema di controllo della qualità degli alimenti e di mantenere standard elevati. Nonostante queste, però, continuano a presentarsi situazioni complesse come quella attuale. È quindi essenziale rivedere e migliorare I nostro sistema di controllo e monitoraggio. Dobbiamo essere pronti ad affrontare anche situazioni più pericolose. Non dobbiamo diffondere informazioni in merito all’origine dell’infezione se non disponiamo di dati affidabili, perché in questo modo si rallenta il processo di ricerca della vera fonte e si generano gravi danni morali ed economici.</p>
      <p sl="pl">Manifestiamo la nostra vicinanza alle famiglie delle vittime e delle persone colpite, ma non dobbiamo dimenticare di risarcire gli agricoltori che hanno registrato delle perdite in numerosi paesi. Stiamo parlando del futuro della politica agricola comune e di sicurezza per quanto riguarda l’accesso agli alimenti e la loro qualità. Forse la difficile situazione attuale aumenterà la nostra consapevolezza dell’importanza di questi argomenti e problemi, perché riguardano non solo cosa i nostri cittadini mangiano, ma anche il loro stato di salute.</p>
    </intervention>
    <intervention id="2-043-000" speaker_id="96986" name="Josefa ANDRÉS BAREA" is_mep="True" mode="spoken" nationality="Spain" birth_date="17-02-1958" birth_place="Valencia" p_group="Group of the Progressive Alliance of Socialists and Democrats in the European Parliament" m_state="ES">
      <p sl="es">Signor Presidente, stiamo affrontando un problema di salute pubblica, un’epidemia secondo il Commissario, e si stanno cercando i colpevoli e non le cause.</p>
      <p sl="es">Il sistema non ha funzionato: ci sono state 22 vittime e 1 600 persone sono state infettate. Tre settimane più tardi, non conosciamo ancora la causa e, secondo il principio di precauzione e senza alcuna base scientifica (ripeto, senza alcuna base scientifica), è stata data la colpa alla Spagna.</p>
      <p sl="es">Onorevoli colleghi, i cetrioli spagnoli non erano contaminati, non erano contaminati! Lo ripeto perché alcune qualcuno qui ha sostenuto il contrario e lo ripeto soprattutto perché possiate comprendere l’impatto che queste illazioni hanno avuto: 300 000 posti di lavoro possono essere a rischio e vi è stata una perdita di fiducia.</p>
      <p sl="es">Un’epidemia non conosce frontiere. Ve lo sto dicendo, signor Commissario: non conosce frontiere.</p>
      <p sl="es">Chiediamo la responsabilità per quanto non è stato fatto e per le azioni che dobbiamo intraprendere immediatamente, perché al momento si corre il rischio di ulteriori infezioni in Germania, il paese con il più alto numero di persone colpite, ma non bisogna incolpare la Spagna. Domandiamo quindi un risarcimento.</p>
    </intervention>
    <intervention id="2-044-000" speaker_id="96639" name="Isabelle DURANT" is_mep="True" mode="spoken" nationality="Belgium" birth_date="04-09-1954" birth_place="Bruxelles" p_group="Group of the Greens/European Free Alliance" m_state="BE">
      <p sl="fr">Signor Presidente, signor Commissario, come detto il problema, seppur circoscritto a una determinata area, non è locale. Vorrei che lo ricordaste con maggiore determinazione e chiarezza, perché abbiamo davvero bisogno di più strumenti e di un maggiore coordinamento a livello europeo su questo argomento.</p>
      <p sl="fr">La comunicazione è stata estremamente confusa ed ha avuto gravi conseguenze, per i produttori spagnoli ma non solo: anche altri sono stati colpiti, come è stato più volte ricordato in questa discussione.</p>
      <p sl="fr">Cercare un equilibrio tra l’allerta rapita da un lato e la trasparenza dall’altro è sicuramente un compito difficile, ma la precauzione o il principio precauzionale non significano che dobbiamo diffondere informazioni a caso o troppo presto. I fatti devono essere definiti chiaramente e i responsabili dell’allerta precoce devono pagare il risarcimento. Proprio di questo stiamo parlando oggi pomeriggio. Questo è il punto importante, anche se, come per tutti noi, il mio primo pensiero è rivolto soprattutto e naturalmente alle vittime. Gli agricoltori però stanno ancora aspettando il risarcimento che si meritano.</p>
      <p sl="fr">Del resto, la resistenza agli antibiotici e la tracciabilità rimangono argomenti chiave che dobbiamo analizzare in maniera più approfondita.</p>
    </intervention>
    <intervention id="2-045-000" speaker_id="96951" name="Diane DODDS" is_mep="True" mode="spoken" nationality="United Kingdom" birth_date="16-08-1958" birth_place="Banbridge" p_group="Non" m_state="GB">
      <p sl="en">Signor Presidente, alla luce delle 22 vittime e delle oltre 2 000 persone ricoverate nell’Unione europea a causa dell’attuale epidemia di E. coli in Europa, ritengo opportuno che il Parlamento manifesti la propria vicinanza a quanti hanno perso una persona cara e i nostri migliori auguri di pronta guarigione.</p>
      <p sl="en">I consumatori chiedono alimenti di buona qualità, sicuri e tracciabili. Il fatto che l’origini di questa epidemia sia ancora sconosciuto e che la confusione che sembra caratterizzare la ricerca di risposte corrisponde a una rapida perdita di fiducia da parte dei consumatori. Dal punto di vista economico, ne stanno pagando le conseguenze gli agricoltori, produttori di alimenti perfettamente sicuri.</p>
      <p sl="en">Dobbiamo assolutamente riportare la situazione sotto controllo. I governi nazionali sono stati molto rapidi nel far ricadere le colpe. In passato, nel Regno Unito abbiamo subito le conseguenze di un simile allarmismo creato intorno ai nostri prodotti e questa tendenza a speculare sulle colpe deve finire. Questa Camera si affretta sempre a introdurre nuovi regolamenti, ma, prima di farlo, dobbiamo disporre di un’indagine completa e approfondita dei fatti.</p>
    </intervention>
    <intervention id="2-046-000" speaker_id="96806" name="Teresa JIMÉNEZ-BECERRIL BARRIO" is_mep="True" mode="spoken" nationality="Spain" birth_date="24-07-1961" birth_place="Sevilla" p_group="Group of the European People's Party (Christian Democrats)" m_state="ES">
      <p sl="es">Signor Presidente, l’aspetto più importante e che ci unisce qui oggi sono le vittime, perche nessuno dovrebbe sentirsi tanto vulnerabile come si sentono al momento i consumatori europei. Abbiamo bisogno di chiarezza e responsabilità nei confronti delle vittime.</p>
      <p sl="es">È mio dovere denunciare le autorità tedesche che, in modo del tutto errato ed affrettato, hanno accusato i cetrioli spagnoli e, bello specifico, le cooperative di Malaga e Almeria, le quali seguono una procedura modello e non saranno in grado di riprendersi da queste accuse.</p>
      <p sl="es">Migliaia di famiglie si domandano perché si trovano ora senza lavoro e meritano una risposta; in particolare, vogliono sapere cosa il futuro ha in serbo per loro, non solo in Andalusia, ma in tutto il settore agricolo europeo.</p>
      <p sl="es">Nella speranza che gli esperti identifichino presto la soluzione, chiedo che oggi la Commissione, quando parlerà al Consiglio, richieda misure economiche e morali immediate per tutti i produttori agricoli andalusi ed europei, che ci guardano indignati ma ancora speranzosi.</p>
    </intervention>
    <intervention id="2-047-000" speaker_id="28338" name="Antonio MASIP HIDALGO" is_mep="True" mode="spoken" nationality="Spain" birth_date="03-05-1946" birth_place="Oviedo" p_group="Group of the Progressive Alliance of Socialists and Democrats in the European Parliament" m_state="ES">
      <p sl="es">Signor Presidente, anziché dare la priorità alle indagini e alla cooperazioni europea, le autorità tedesche hanno calunniato e compromesso i produttori di cetrioli e non solo. Eppure nessuno in Germania ha ancora presentato le dimissioni o ha offerto un risarcimento per i danni causati. È la Germania ad avere gravi problemi di credibilità. Il trattamento che il Cancelliere Merkel ha riservato agli Stati meridionali, in termini di agricoltura e finanziari, è intollerabile.</p>
      <p sl="es">Qualcuno ha detto che il Cancelliere Merkel era una discepola di Adenauer and Kohl. Non è nulla di simile: manca totalmente di fibra morale.</p>
    </intervention>
    <intervention id="2-048-000" speaker_id="4751" name="Bart STAES" is_mep="True" mode="spoken" nationality="Belgium" birth_date="07-08-1958" birth_place="Izegem" p_group="Group of the Greens/European Free Alliance" m_state="BE">
      <p sl="nl">Signor Presidente, signor Commissario, dobbiamo chiaramente imparare dagli errori che sono stati commessi. Come hanno riconosciuto anche alcuni deputati tedeschi, sia del gruppo al governo sia dell’opposizione, la Germania ha un grave problema di mancanza di coordinamento tra i due ministeri federali e i sedici Länder.</p>
      <p sl="nl">Si sente la necessità di un rigido sistema di controllo nazionale e dobbiamo controllarne il funzionamento sia in Germania sia, soprattutto, negli altri 26 Stati membri. Al momento, stiamo puntando il dito contro la Germania, ma forse ci troveremo ad accusare il nostro stesso Stato. Dobbiamo quindi chiederci se i sistemi di controllo interni degli Stati membri siano sufficientemente solidi. I sistemi europei attualmente in vigore funzionano, e l’onorevole Roth-Behrendt lo sa bene.; forse però manca un adeguato coordinamento. Di sicuro vi è stata una mancanza di comunicazione, verso la quale dobbiamo dirigere la nostra attenzione.</p>
      <p sl="nl">Vorrei chiedere al Commissario, in primo luogo, se risponderà alla domanda posta, tra gli altri, dagli onorevoli Leinen e Roth-Behrendt in merito alla ricerca di una soluzione realmente europea. in secondo luogo, ci può dire cosa farà al Consiglio "Agricoltura” e in che modo intende risarcire gli agricoltori che hanno subito danni?</p>
    </intervention>
    <intervention id="2-049-000" speaker_id="96936" name="Gabriel MATO" is_mep="True" mode="spoken" nationality="Spain" birth_date="29-04-1961" birth_place="Madrid" m_state="ES">
      <p sl="es">Signor Presidente, è proprio nelle situazioni di crisi che si nota l’efficienza e la sicurezza delle istituzioni; in questo caso, hanno lasciato entrambe molto a desiderare.</p>
      <p sl="es">La Commissione ha detto espressamente che i sospetti in merito ai cetrioli spagnoli non sono stati confermati. No, signor commissario: è stato invece confermato che tale sospetto era infondato, irresponsabile e senza una base di dati oggettivi; è stato confermato che vi sono 23 vittime e che il settore ortofrutticolo spagnolo ha riportato enormi danni.</p>
      <p sl="es">È stato inoltre confermato che la Commissione deve fare quanto non ha fatto sinora, ovvero intervenire con determinazioni su diversi fronti: fermare l’epidemia; evitare, intraprendendo le misure necessarie, che ipotesi infondate diventino credibili, danneggiando gravemente uno Stato membro (segnatamente la Spagna); risarcire immediatamente per i danni causati e restituire ai prodotti agricoli spagnoli la loro immagine di alimenti sicuri e di alta qualità.</p>
    </intervention>
    <intervention id="2-050-000" speaker_id="96910" name="Judith A. MERKIES" is_mep="True" mode="spoken" nationality="Netherlands" birth_date="28-09-1966" birth_place="London " p_group="Group of the Progressive Alliance of Socialists and Democrats in the European Parliament" m_state="NL">
      <p sl="nl">Signor Presidente, signor Commissario, ci troviamo nel bel mezzo di una crisi e, a dir la verità, ci sono questioni molto più importanti da risolvere al momento che non puntare il dito e scaricare la colpa. Quando si attraversa una crisi, la prima cosa da fare è prendere delle decisioni e risolvere i problemi; tutto il resto può essere discusso in un altro momento. La priorità maggiore ora è trovare una cura per le persone infette da questo batterio resistente agli antibiotici e individuare la fonte dell’epidemia. è inoltre fondamentale diffondere informazioni corrette per ritrovare il difficile equilibrio tra mantenere informati pazienti, consumatori e produttori e fare al contempo i loro interessi.</p>
      <p sl="nl">Solo allora potremo spostare la nostra attenzione su come sta effettivamente procedendo la gestione della crisi, che non sarà di sicuro l’ultima. Chi ne è responsabile? Troppe autorità sono coinvolte e qualcuno deve prendere la guida e proprio questo aspetto deve essere al centro della discussione odierna tra la Commissione e il Consiglio. Quale sarà la situazione in futuro e chi se ne assumerà la leadership? L’uso di antibiotici, sia sugli animali sia per gli umani, continua ad essere una spina nel fianco e vi sono enormi differenze in merito tra i diversi Stati membri. Dobbiamo infine prevedere il risarcimento dei danni causati. In poche parole, abbiamo bisogno di chiarezza e di una guida.</p>
    </intervention>
    <intervention id="2-051-000" speaker_id="97016" name="Angelika WERTHMANN" is_mep="True" mode="spoken" nationality="Austria" birth_date="07-11-1963" birth_place="Schwarzach" p_group="Non" m_state="AT">
      <p sl="de">Signor Presidente, EHEC è il leit motiv della settimana scorsa. In primo luogo, vorrei esprimere naturalmente la nostra vicinanza alle vittime. Nell’interesse della salute pubblica, le autorità hanno il dovere di informare il pubblica perché il benessere dei cittadini viene prima di tutto.</p>
      <p sl="de">Gli Stati Uniti dispongono di un sistema di allerta precoce proprio a questo scopo. Il fatto è che vi sono stati oltre 2 000 casi di infezione e più di 20 vittime. Le persone devono sapere da dove viene questo batterio: era sui cetrioli spagnoli, dove sicuramente non avrebbe dovuto essere, perché i batteri fecali non si devono per nessuna ragione trovare sugli alimenti.</p>
      <p sl="de">Parlando di risarcimenti economici, i responsabili devono pagare, di sicuro non spetta ad altri. Vorrei infine far notare l’assenza del Consiglio per l’intera discussione sull'argomento.</p>
    </intervention>
    <intervention id="2-052-000" speaker_id="28299" name="Bogusław SONIK" is_mep="True" mode="spoken" nationality="Poland" birth_date="03-12-1953" birth_place="Kraków" p_group="Group of the European People's Party (Christian Democrats)" m_state="PL">
      <p sl="pl">Signor Presidente, la ringrazio per avermi offerto la possibilità di intervenire in questa importante discussione. I cittadini dell’UE hanno bisogno che le istituzioni europee siano efficaci in molti settori, incluso, come comprensibile, nella prevenzione della diffusione di qualsiasi malattia in qualsiasi parte del territorio comunitario. Prima di tutto, però, le agenzie di prevenzione attive nel settore della salute e della sicurezza alimentare devono essere pronte ad evitare il diffondersi del panico. Queste istituzioni devono essere totalmente indipendenti dalle amministrazioni degli Stati membri e devono avere poteri esecutivi di intervento in caso di crisi.</p>
      <p sl="pl">Siamo riusciti ad evitare il panico questa volta, ma abbiamo riportato comunque perdite per milioni di euro, che hanno interessato anche gli agricoltori polacchi. Il prezzo della verdura sul mercato polacco è diminuito di due terzi nell‘arco di una settimana; ogni giorno gli agricoltori registrano perdite pari a 2 milioni di zloty polacchi. Alcuni mesi fa abbiamo lanciato l’allarme dell’influenza suina. Le istituzioni europee non si sono comportate in modo adeguato allora, non riuscendo ad evitare la diffusione del panico in tutta Europa; lo stesso è successo anche ora.</p>
    </intervention>
    <intervention id="2-053-000" speaker_id="29579" name="Marc TARABELLA" is_mep="True" mode="spoken" nationality="Belgium" birth_date="11-03-1963" birth_place="Ougrée" m_state="BE">
      <p sl="fr">Signor Presidente, signor Commissario, onorevoli colleghi, la solidarietà deve avere la priorità: è uno dei principi fondanti dell’Unione europea, ma non deve diventare una carta che le parti interessate giocano come scusa per sottrarsi alle proprie responsabilità.</p>
      <p sl="fr">Non è corretto che le autorità tedesche si siano rifiutate di informare sin dall’inizio l’Unione europea in merito a una tragedia che aveva superato i confini nazionali già al momento della loro prima conferenza stampa, quando hanno erroneamente accusato i cetrioli spagnoli. Non è corretto avanzare accuse infondate, comunicare determinate informazioni e generare una simile confusione. Non è corretto che tutti i principi basilari della comunicazione in caso di crisi siano stati ignorati in questo modo. A causa di questo comportamento, la crisi si è trasformata in isteria; le voci di corridoio e la caccia alle streghe fomentate da queste stesse autorità hanno provocato seri danni e manifestano una chiara mancanza di responsabilità. Il legame di fiducia tra consumatori e produttori è stato rotto ancora una volta.</p>
      <p sl="fr">Dobbiamo assicurarci che questa tragedia non si trasformi in una perdita terribile, imparando la lezione: è necessario prendere decisioni in merito ai modi migliori per applicare un solido sistema di tracciabilità transnazionale e stabilire unità europee di comunicazione e di gestione delle crisi. Se non impariamo in fretta la lezione da questo fallimento, 23 persone saranno morte invano.</p>
    </intervention>
    <intervention id="2-054-000" speaker_id="photo_generic" name="John Dalli" is_mep="True" mode="spoken">
      <p sl="en">membro della Commissione. – Signor Presidente, vorrei ringraziare lei e tutti i membri del Parlamento che hanno contribuito a questa discussione. Non ho il tempo per rispondere a tutti gli interessanti commenti che sono stati espressi, ma vi posso assicurare che ho compreso perfettamente i sentimenti di quest’Aula. Come detto, oggi parteciperò al Consiglio dei ministri dell’Agricolture e domani sarò a berline per prendere parte a un incontro di coordinamento tra i settori della sicurezza alimentare e della salute, assieme ai nostri esperti che già si trovano lì.</p>
      <p sl="en">La mia principale preoccupazione è di fermare le infezioni: è il mio primo e più importante obiettivo. Mi sto concentrando sulla mobilitazione e sul velocizzare l’identificazione della causa dell’epidemia. Il 30 maggio 2011 è stata istituita l'unità di crisi e, a livello si Commissione, siamo pienamente impegnati su questo fronte. Il mio dipartimento per la salute pubblica ha attivato il Centro europeo per il controllo e la prevenzione delle malattie (ECDC), il quale ha messo in funzione il modello per le crisi al fine di avere valutazioni scientifiche il più presto possibile.</p>
      <p sl="en">La Commissione ha chiesto immediatamente all’ECDC di portare a termine una valutazione scientifica. Nel corso degli incontri giornalieri con gli esperti degli Stati membri, la Commissione ha coordinato le misure di valutazione: l’istituzione di definizioni comuni dei casi e la loro notifica, questionari per i pazienti, previsioni di trattamento condivise e consigli di igiene per i cittadini sono solo alcuni dei risultati raggiunti in brevissimo tempo.</p>
      <p sl="en">Dobbiamo prestare molta attenzione ed essere lungimiranti. Nel corso di una crisi, è sicuramente più facile giudicare con il senno di poi e presentare dichiarazioni, piuttosto che stare nell’occhio del ciclone. Dobbiamo essere molto cauti nelle nostre affermazioni e critiche, insistendo (come faccio io) sulla necessità di prendere decisioni sulla base di dati oggettivi. Quanti sono chiamati a prendere decisioni rischiose, a volte in situazioni difficili, non devono temere di finire poi sul banco degli imputati e di essere giudicati da tutti per le scelte che hanno fatto. Credo che questo aspetto della gestione della situazione sia fondamentale.</p>
      <p sl="en">Lo stesso vale per il controllo delle informazioni che vengono divulgate. In Europa disponiamo di un sistema che permette comunicazioni rapide e, a questo fine, applichiamo il principio della sussidiarietà, prendendo il più basso livello possibile come punto di partenza della comunicazione. Dobbiamo essere attenti perché, se iniziamo ad aggiungere ulteriori controlli per verificare le informazioni divulgate, inficeremo la rapidità della comunicazione che, quando è in gioco la salute o si tratta di questioni di vita o di more, è di estrema importanza.</p>
      <p sl="en">Per quanto riguarda le informazioni, stiamo costantemente comunicando gli aggiornamenti che riceviamo. La Commissione concorda sul fatto che una comunicazione coordinata e rapida sia un elemento essenziale per la gestione del rischio. Se ben ricordate, nel 2009-2010, dopo l’esperienza con l’H1N1, abbiamo istituito un sistema per coordinare la comunicazione al pubblico in materia di salute e il comitato europeo per la sicurezza sanitaria dispone di una rete di comunicatori. Dobbiamo coinvolgere nel processo in modo più efficiente gli attori regionali e l’Organizzazione mondiale per la sanità (OMS). Proprio ieri parlavo al telefono con Margaret Chan, direttore generale dell’OMS, del coordinamento delle informazioni, che deve essere garantito prima di divulgare qualsiasi comunicazione.</p>
      <p sl="en">Analizzeremo quanto è accaduto e avvieremo analisi e indagini approfondite. Una volta che avremo la certezza che il contagio è stato bloccato, ci concentreremo su quanto accaduto nel campo della comunicazione, attraverso protocolli di indagine, e in termini generali di coordinamento al momento dello scoppio della crisi, rifletteremo anche sull’eventuale necessitò di ulteriori strumenti e di un coordinamento europeo più stretto. Questa potrebbe essere una parte della risposta, ma, come avete già precisato, sarà necessario discutere a lungo, sia in Parlamento sia a livello nazionale.</p>
      <p sl="en">Si discuter invece dei risarcimenti questo pomeriggio al Consiglio AGRI e sono certo che il mio collega, il Commissario Cioloş, sta facendo del suo meglio per identificare e sviluppare le modalità e i mezzi più adatti per risarcire gli agricoltori che hanno subito danni a seguito di questo problema.</p>
    </intervention>
    <intervention id="2-056-000" speaker_id="4308" is_mep="True" mode="spoken" role="Presidente" name="Alejo VIDAL-QUADRAS" nationality="Spain" birth_date="20-05-1945" birth_place="Barcelona" p_group="Group of the European People's Party (Christian Democrats)" m_state="ES">
      <p sl="unknown">La discussione è chiusa.</p>
      <p sl="unknown">Dichiarazioni scritte (articolo 149 del regolamento)</p>
    </intervention>
    <intervention id="2-056-250" speaker_id="96659" name="János ÁDER" is_mep="True" mode="written" nationality="Hungary" birth_date="09-05-1959" birth_place="Csorna" p_group="Group of the European People's Party (Christian Democrats)" m_state="HU">
      <p sl="hu">L’ultimo scandalo della sicurezza alimentare in Germani ha portato ancora una volta la nostra attenzione sulle carenze di un’adeguata supervisione normativa. La fiducia dei consumatori nella diligenza dei produttori di alimenti e, non da ultimo, nella professionalità delle attività delle autorità di controllo è stata scossa per l’ennesima volta. Nel contesto di uno stato di diritto funzionante, i consumatori hanno tutte le ragioni per credere che il cibo che finisce sulle loro tavole e che danno ai loro bambini sia sicuro; purtroppo non è la prima volta che questa fiducia viene smentita. Basti pensare allo scandalo dei pomodori avvelenati in Ungheria, o al caso di gennaio della carne di maiale contaminata da diossina in Germania. Tutti questi tristi eventi richiamano continuamente la nostra attenzione sul fatto che lo Stato deve rafforzare le ispezioni normative e intervenire per porre rimedio alle carenze o agli abusi nel modo più rigido possibile. Dopo tutto è assolutamente impossibile aspettarsi che siano i cittadini a farlo al posto dello Stato. Non possiamo diventare esperti alimentari né installare laboratori per le ispezioni alimentari nelle nostre case. La soluzione giusta sarebbe invece quella di imporre le sanzioni più dure possibili contro chi viola le norme, senza temere di chiudere le aziende colpevoli, qualora necessario.</p>
    </intervention>
    <intervention id="2-056-500" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">In primo luogo, vorrei esprimere la mia solidarietà alle famiglie delle vittime. Nell’immediato futuro, l’Unione europea e gli Stati membri dovrebbero concentrare le loro risorse nella ricerca dell'origine del contagio per porre termine all’epidemia e alle morti che ne sono conseguite e per ristabilire la fiducia dei consumatori nella filiera alimentare perché, senza questa fiducia, è impossibile salvare i nostri agricoltori dalla disperazione. A questo fine, l’Autorità europea per la sicurezza alimentare e i ministri della Salute degli Stati membri devono collaborare, ma questo è avvenuto troppo lentamente a causa della disastrosa gestione della crisi da parte della Germania. In questa situazione, l’Unione europea non può ignorare i suoi agricoltori. È necessario istituire un meccanismo per ricompensarli in modo rapido per l’enorme impatto negativo che questa crisi ha avuto e che ha già messo a repentaglio la sopravvivenza di molte aziende agricole. La priorità assoluta è la tutela dei consumatori, ma dobbiamo correggere le nostre procedure. È fondamentale stabilire chi deve emanare l’allerta, quando e secondo quali modalità, al fine di evitare che si crei la confusione di informazioni cui abbiamo assistito in questo caso e che ha avuto conseguenze disastrose, senza portare alla reale identificazione del problema. Gli organismi di natura paneuropea devono infine intervenire in modo determinato.</p>
    </intervention>
    <intervention id="2-057-000" speaker_id="28257" name="Ivo BELET" is_mep="True" mode="written" nationality="Belgium" birth_date="07-06-1959" birth_place="St Truiden" p_group="Group of the European People's Party (Christian Democrats)" m_state="BE">
      <p sl="nl">Il nostro pensiero va in primo luogo alle vittime di questa epidemia e a quanti da loro dipendevano. Questa drammatica situazione non si deve ripetere; dobbiamo imparare in fretta la lezione e al fine di essere in grado, in futuro, di individuare più rapidamente la causa e comunicare in modo più efficiente e coordinato. Questo aspetto, ovvero la comunicazione e la scarsa consultazione tra gli Stati membri, è stato un totale fallimento. Si sarebbero potute facilmente evitare tutte le ripercussioni economiche che ne sono derivate prestando maggiore attenzione all’aspetto della comunicazione durante la crisi. Gli operatori colpiti hanno diritto a un risarcimento e sosteniamo quindi che si debba istituire un Fondo europeo per le emergenze. Ulteriori misure si sostegno a livello nazionale avrebbero la stessa utilità di curare un braccio rotto con un cerotto e, soprattutto, difficilmente darebbero prova di una seria solidarietà europea. Come ha ricordato il Commissario Dalli questa mattina, non si tratta di un problema nazionale della Germania, ma di una questione europea. Affrontiamola quindi in un contesto europeo. Questa crisi offre anche l’opportunità di chiarire ai cittadini europei che l’UE non abbandonerà le vittime di un simile disastro in termini di sanità pubblica.</p>
    </intervention>
    <intervention id="2-057-500" speaker_id="4746" name="Sergio BERLATO" is_mep="True" mode="written" nationality="Italy" birth_date="27-07-1959" birth_place="Vicenza" m_state="IT">
      <p sl="it">Signor Presidente, onorevoli colleghi, la ricerca della fonte dell'epidemia di E. Coli si sta dimostrando complessa: anche gli ultimi esami sui campioni di germogli di soia, presumibili fonti dell'infezione e responsabili della morte di 20 persone in Europa e di oltre circa 300 casi gravi diagnosticati nella sola Germania, hanno dato esito negativo. La conseguenza immediata del manifestarsi dell'epidemia è stata un crollo sensibile del consumo di prodotti ortofrutticoli in tutta Europa. Sebbene, al momento, non siano ancora disponibili indicazioni precise sull'entità delle perdite nel settore europeo dell'ortofrutta in seguito alla crisi provocata dal batterio di E. Coli, è evidente che i danni economici per questo settore non saranno trascurabili. Premesso che su questa problematica ho già presentato un'interrogazione parlamentare, colgo l'occasione, in questa sede, per ribadire la necessità che l'Unione si impegni per sostenere, con strumenti appropriati alla gravità della crisi, i produttori europei del settore. Inoltre, sollecito l'attenzione della Commissione sull'opportunità di considerare l'introduzione di misure volte al miglioramento della conservazione dei prodotti ortofrutticoli e all'aumento dei controlli sui relativi imballaggi.</p>
    </intervention>
    <intervention id="2-058-000" speaker_id="99325" name="Spyros DANELLIS" is_mep="True" mode="written" nationality="Greece" birth_date="28-01-1955" birth_place="Irakleio" p_group="Group of the Progressive Alliance of Socialists and Democrats in the European Parliament" m_state="GR">
      <p sl="el">Considerando che la sicurezza alimentare nell’Unione europea è finita in prima pagina per la seconda volta in sei mesi e con un prezzo tanto alto in termini di vite umane, non si tratta più di uno scandalo alimentare, ma di una vera e propria crisi. Solo due settimane dopo ci siamo lanciati in accuse, generando un problema di credibilità prima ancora di aver determinato le cause.</p>
      <p sl="el">Abbiamo messo a rischio produttori che, sebbene portino a termine il loro lavoro nel modo migliore, sono diventati il capro espiatorio e ne stanno ancora oggi pagando le conseguenze. Abbiamo minato la fiducia degli europei e degli altri consumatori, creando una rottura in termini di relazioni commerciali e di coesione interna. Questa crisi solleva perplessità sullo stesso modello agricolo europeo e mette a dura prova il funzionamento del mercato interno. Non è più sufficiente dire di chi o di cosa è la colpa. La Commissione deve mettere in atto misure correttive permanenti, una delle quali è la tracciabilità, che deve divenire un obiettivo prioritario.</p>
    </intervention>
    <intervention id="2-059-000" speaker_id="96914" name="Anne DELVAUX" is_mep="True" mode="written" nationality="Belgium" birth_date="20-10-1970" birth_place="Liège" p_group="Group of the European People's Party (Christian Democrats)" m_state="BE">
      <p sl="fr">In relazione al tema della discussione odierna, è possibile sollevare numerosi punti importanti e vorrei riportarvi oggi le preoccupazioni dei miei connazionali.</p>
      <p sl="fr">In primo luogo, i consumatori europei devono sapere cosa mangiano. È dunque fondamentale garantire la tracciabilità a livello europeo dei prodotti agricoli, dall’azienda alla tavola.</p>
      <p sl="fr">In secondo luogo, dobbiamo invitare la Germania a fare il possibile per individuare l’origine del batterio. A questo proposito accolgo con favore la decisione della Commissione di inviare in Germania un gruppo di esperti. La Commissione deve comunque portare a termine il suo lavoro su più ampia scala e verificare che tutti i controlli, le analisi e i sistemi di controllo siano stati rispettati nel modo corretto, perché dobbiamo migliorare e rafforzare i nostri meccanismi di allerta alimentare.</p>
      <p sl="fr">In terzo luogo, devono essere condotte ispezioni in tutta Europa per garantire l’efficienza dei sistemi di controllo.</p>
      <p sl="fr">In quarto e ultimo luogo, non dobbiamo dimenticare gli agricoltori che hanno subito un pessimo trattamento; sono stati ingiustamente sospettati senza aver commesso nulla! Molti agricoltori, inoltre, ancora risentono della mancanza di fiducia da parte dei consumatori. L’Europa deve essere unita nel sostenerli con adeguate misure per i risarcimenti.</p>
    </intervention>
    <intervention id="2-060-000" speaker_id="96791" name="Elżbieta Katarzyna ŁUKACIJEWSKA" is_mep="True" mode="written" nationality="Poland" birth_date="25-11-1966" birth_place="Jasło" m_state="PL">
      <p sl="pl">Nel contest della discussione sull’epidemia di EHEC negli Stati membri, vorrei richiamare la vostra attenzione sul fatto che, a seguito delle decisioni prese dagli Stati europei e da paesi terzi, i confini sono stati chiusi al fine di proteggere il mercato da un flusso di verdura da paesi dove si suppone vi sia l’origine dell’infezione. Le informazioni ricevute dai produttori di verdura sono allarmanti: i rivenditori hanno registrato un interesse praticamente nullo da parte dei consumatori nell’acquisto di cetrioli, pomodori e altri ortaggi. Stanno inoltre registrando ingenti perdite finanziarie perché sono costretti a buttare intere partite alimentari o a venderle a prezzi notevolmente inferiori a quanto le hanno pagate. I produttori stanno abbandonando le colture di ortaggi, preferendo altri prodotti, con le perdite di posti di lavoro che ne conseguono. Se le previsioni continueranno ad essere tanto preoccupanti e non saremo in grado di individuare la causa dell’infezione, le aziende saranno costrette a chiudere a causa della mancanza di liquidità. Credo che l’Unione europea disponga degli strumenti amministrativi che permettono una reazione rapida in questi casi; dovremmo quindi prendere in considerazione il modo per migliorare il sistema al fine di renderlo più efficace. Abbiamo a disposizione questi strumenti e per questo dovremmo identificare quanto prima l'origine dell'infezione per non esporre i produttori agricoli ad ulteriori perdite.</p>
    </intervention>
    <intervention id="2-060-500" speaker_id="96653" name="Katarína NEVEĎALOVÁ" is_mep="True" mode="written" nationality="Slovakia" birth_date="10-11-1982" birth_place="Nitra" p_group="Group of the Progressive Alliance of Socialists and Democrats in the European Parliament" m_state="SK">
      <p sl="sk">La società deve lentamente abituarsi al fatto che ogni anno si presentano determinati tipi di epidemia: prima era l’influenza aviaria, poi la suina e ora questo batterio sulla verdura fresca.</p>
      <p sl="sk">Questa epidemia causerà vittime e ingenti perdite finanziarie. La differenza rispetto alle epidemie precedenti, a mio parere, è che ancora non ne abbiamo identificato con certezza l'origine: prima erano i cetrioli (spagnoli) e ora i germogli di soia (tedeschi).</p>
      <p sl="sk">Sorgono molto domande in merito agli errori commessi dagli Stati membri e mi riferisco in particolare alla Germania, che ha rifiutato l’aiuto della Commissione cercando di risolvere la crisi da sola. Le false accuse hanno provocato ingenti perdite finanziarie per gli agricoltori spagnoli e non solo per loro, ma probabilmente per l’intero settore agricolo.</p>
      <p sl="sk">La Commissione europea ha proposto ieri un risarcimento di 150 milioni di euro per gli agricoltori che hanno subito danno a seguito dell’infezione intestinale in Germania. A mio parere, è fondamentale negoziare il risarcimento in relazione agli errori commessi, come nel caso della Spagna. Dagli ultimi sviluppi emerge che vi sono state perdite solamente di natura finanziaria per gli agricoltori europei. Non dobbiamo però dimenticarci che il prezzo più alto che abbiamo pagato per questa epidemia è rappresentato dalle decine di vittime registrate in molti Stati membri. È nostro dovere intervenire affinché simili errori ed epidemie non si ripetano.</p>
    </intervention>
    <intervention id="2-061-000" speaker_id="39714" name="Rareș-Lucian NICULESCU" is_mep="True" mode="written" nationality="Romania" birth_date="29-08-1976" birth_place="Cluj-Napoca" p_group="Group of the European People's Party (Christian Democrats)" m_state="RO">
      <p sl="ro">Il primo aspetto che è necessario chiarire (in quanto è stato fatto un commento in merito in quest’Aula) è che, di fronte a una simile crisi, la politica agricola non rappresenta il problema ma piuttosto la soluzione. I consumatori europei si sono abituati ad avere fiducia nei prodotti che trovano sugli scaffali del supermercato proprio perché i produttori europei sono costretti a rispettare i più alti standard di qualità al mondo. Questa crisi ha comunque evidenziato che il sistema europeo non è infallibile e che siamo estremamente vulnerabili. Dobbiamo però rivolgere il nostro primo pensiero alle vittime; quanto successo è una vera tragedia. Al contempo dobbiamo anche pensare alle misure di sostegno necessarie per evitare la perdita di migliaia di posti di lavoro nel settore agricolo e, soprattutto, per prevenire la distruzione dell’intero settore.</p>
    </intervention>
    <intervention id="2-062-000" speaker_id="28584" name="Georgios TOUSSAS" is_mep="True" mode="written" nationality="Greece" birth_date="08-09-1954" birth_place="Kilada" p_group="Confederal Group of the European United Left - Nordic Green Left" m_state="GR">
      <p sl="el">Questo nuovo scandalo alimentare e l’emergere di un nuovo batterio molto velenoso che ha già causato decine di vittime e ingenti danni alla salute di migliaia di lavoratori, si aggiunge alla lunga e apparentemente infinita lista di scandali alimentari dell’Unione europea. Si tratta in effetti di un crimine da parte di società internazionali che stanno avvelenando la filiera alimentare, a discapito della vita umana e della salute dei lavoratori, con il solo fine di incrementare i propri profitti. La nuova epidemia di origine alimentare dimostra che l’Unione europea non può né potrà tutelare la vita umana e la salute pubblica perché, in quanto unione transnazionale di monopoli, ha promesso di servire e proteggere gli utili dei capitali e non le vite dei lavoratori. L’unico obiettivo delle accuse infondate (non supportate da evidenza scientifica) mosse dalle autorità tedesche ai danni delle piccole e medie imprese negli Stati membri meridionali, e che l’Unione europea ha affrettatamente accolto danneggiando gravemente gli agricoltori di questi paesi, servivano a coprire e nascondere la natura anti-popolare e pericolosa della PAC e le responsabilità dell’Unione europea, dei governi borghesi e dei gruppi monopolistici, che non hanno esitato a vendere ai lavoratori alimenti velenosi e dannosi per la salute, pur di ottenere i massimi profitti dal capitale.</p>
    </intervention>
    <intervention id="2-063-000" speaker_id="5729" name="Kathleen VAN BREMPT" is_mep="True" mode="written" nationality="Belgium" birth_date="18-11-1969" birth_place="Wilrijk" m_state="BE">
      <p sl="nl">Sorgono notevoli dubbi in merito alla reazione all’epidemia di EHEC nel nord della Germania. Innanzi tutto, dobbiamo riflettere sulle cause dell’epidemia e sui fattori che ne hanno ostacolato la risoluzione. Vi sono troppi antibiotici nel mangime del bestiame? Forse l’agricoltura troppo intensiva non gioca a nostro favore? In che misura abbiamo bisogno di una migliore etichettatura e tracciabilità? Sono domande importanti, soprattutto in questo momento, quando si avvicina la revisione della politica agricola comune.</p>
      <p sl="nl">È ormai evidente che vi sono sostanziali debolezze nel sistema europeo di gestione delle crisi per quanto riguarda il settore alimentare. Vista la natura della situazione attuale, dove, oltre al governo federale, sono coinvolti anche due ministeri competenti per regione, vi è una frammentazione ancora maggiore e un’eccessiva mancanza di chiarezza nell’approccio alla crisi e nelle relative comunicazioni. In situazioni di questo tipo, è fondamentale, sia per i consumatori sia per i produttori, istituire il prima possibile un’unità di coordinamento europea per seguire sia le comunicazioni sia il coordinamento delle indagini scientifiche. In questo modo sarà possibile investigare in modo più rapido ed efficiente le cause di un’epidemia sfruttando appieno anche all’esperienza di altri ricercatori e laboratori europei.</p>
    </intervention>
  </section>
  <section id="creitem7" title="7. Tassazione a carico di autoveicoli pesanti (dibattito)">
    <intervention id="2-065-000" speaker_id="4308" is_mep="True" mode="spoken" role="Presidente" name="Alejo VIDAL-QUADRAS" nationality="Spain" birth_date="20-05-1945" birth_place="Barcelona" p_group="Group of the European People's Party (Christian Democrats)" m_state="ES">
      <p sl="unknown">L’ordine del giorno reca la raccomandazione per la seconda lettura (A7-0171/2011), presentata dall’onorevole El Khadraoui a nome della commissione per i trasporti e il turismo, sulla posizione del Consiglio in prima lettura in vista dell’adozione della direttiva del Parlamento europeo e del Consiglio recante modifica della direttiva 1999/62/CE relativa alla tassazione di autoveicoli pesanti adibiti al trasporto di merci su strada per l’uso di talune infrastrutture (15145/1/2010 – C7 – 0045/2011 – 2008/0147/(COD)).</p>
    </intervention>
    <intervention id="2-066-000" speaker_id="25718" name="Saïd EL KHADRAOUI" is_mep="True" mode="spoken" role="relatore" nationality="Belgium" birth_date="09-04-1975" birth_place="Leuven" p_group="Group of the Progressive Alliance of Socialists and Democrats in the European Parliament" m_state="BE">
      <p sl="nl">Signor Presidente, signor Commissario, quando, com’è auspicabile, la sessione plenaria approverà tra breve a larga maggioranza l’accordo che abbiamo negoziato tra le istituzioni, parteciperemo ad un momento significativo per il settore dei trasporti in Europa, una pietra miliare che potrebbe determinare la direzione della politica dei trasporti per i decenni a venire. L’impatto immediato e tangibile dell’accordo dipenderà, ovviamente, dalla volontà politica degli Stati membri di sfruttare o meno le nuove opportunità. Noi non imponiamo nulla, rendiamo solo le cose possibili. Mi riferisco in particolare ad un principio che noi parlamentari sosteniamo già da diversi anni, quello del “chi inquina paga” o dell’internalizzazione dei costi esterni.</p>
      <p sl="nl">Diversi veterani tra noi sanno che abbiamo lottato duramente per raggiungere questo obiettivo fin dal 2006, quando l’onorevole Wortmann-Kool aveva condotto la precedente revisione cui seguì, nel 2008, una proposta della Commissione sulla quale lavoriamo da tre anni. Coloro che hanno seguito da vicino il dossier sanno quanto sia stato faticoso ottenere questo risultato. Si tratta di un compromesso, un compromesso tra le istituzioni, che tuttavia è sostenuto da una maggioranza risicata in Consiglio e che ha i suoi oppositori anche qui in Parlamento. Alcuni pensano che non sia abbastanza ambizioso, altri che si spinga troppo lontano. È grazie al contributo del team dei negoziatori e, in particolare, dei relatori ombra che io, il personale del Consiglio e quello della Commissione, abbiamo raggiunto questo fragile equilibrio.</p>
      <p sl="nl">Chiedo a tutti voi di sostenere il pacchetto che abbiamo negoziato in quanto costituisce un passo nella giusta direzione. Esso fornisce per la prima volta agli Stati membri la possibilità di imporre una tassazione sull’inquinamento acustico e atmosferico. Tale onere va ad aggiungersi a quello già esistente sulle infrastrutture, che peraltro al momento non viene applicato uniformemente in tutta l’Unione europea, in modo da stimolare il desiderio di rinnovare i parchi veicoli. Il pacchetto permette al contempo agli Stati membri di imporre una tassazione diversa a seconda dell’ora di utilizzo del tratto stradale da parte dell’autoveicolo pesante offrendo ai governi diverse opzioni gestionali per migliorare la mobilità.</p>
      <p sl="nl">Contemporaneamente esiste anche un forte impegno – il più forte impegno che è stato possibile ottenere – da parte degli Stati membri a reinvestire i proventi derivanti dalla tassazione nel sistema di trasporto al fine di renderlo più sostenibile utilizzando almeno il 15 per cento degli introiti per la rete transeuropea. È stata fatta chiarezza sui requisiti di trasparenza, una questione anch’essa importante per il Parlamento europeo. Gli Stati membri dovranno specificare il livello delle entrate derivanti dalla tassazione e come intendono utilizzare quel denaro per migliorare il sistema di trasporto.</p>
      <p sl="nl">Il pacchetto dovrà essere applicato ad una parte consistente del parco veicoli e in particolare a tutti gli automezzi dalle 3,5 tonnellate in su. Questo è il principio, lo standard, ciò che è stato concordato e che dovrà essere applicato a tutta la rete autostradale. Abbiamo sottolineato con forza l’importanza dell’interoperabilità del sistema volta a consentire ai veicoli adibiti al trasporto delle merci di essere dotati di un’unica scatola invece di 25 o 26 per attraversare l’intera Europa. Questo è l’elemento fondante della normativa.</p>
      <p sl="nl">Desidero infine aggiungere un’ultima osservazione sulle tavole di concordanza. Se n’è discusso molto e la soluzione che abbiamo trovato, che consiste in una serie di dichiarazioni da parte delle tre istituzioni, sembrerebbe un precedente da evitare in futuro.</p>
      <p sl="nl">Per concludere, l’Eurobollo non è una soluzione miracolosa e non basterà, ovviamente, a risolvere completamente il problema della mobilità. Si tratta, tuttavia, di un elemento importante della soluzione proposta per realizzare un sistema di trasporto più sostenibile. Gli incentivi in base ai costi ne rappresentano un aspetto rilevante ma dovremo fare molto di più. Il documento costituisce però un passo nella direzione giusta ed è per questo motivo che io e coloro che hanno lavorato assieme a me chiediamo il vostro sostegno.</p>
    </intervention>
    <intervention id="2-067-000" speaker_id="photo_generic" name="Enikő Győri" is_mep="True" mode="spoken">
      <p sl="hu">Presidente in carica del Consiglio. – Signor Presidente, signor Commissario, onorevole El Khadraoui, onorevoli deputati, fin da quando è iniziato il turno ungherese di Presidenza abbiamo promesso che ci saremmo impegnati per assicurare un’Europa forte che ponga i cittadini in una posizione centrale. Sono molto lieta che ora si stia per adottare una direttiva che chiaramente migliorerà la qualità di vita dei cittadini europei. Accolgo quindi con grande favore il fatto che si sia riusciti a raggiungere un accordo con il Parlamento europeo sulla direttiva Eurobollo. L’obiettivo della proposta relativa all’imposizione di pedaggi agli autoveicoli pesanti per l’utilizzo di talune infrastrutture è quello di stabilire correttamente le tariffe per il trasporto in modo che esse riflettano con maggior precisione i costi effettivi dell’inquinamento atmosferico e acustico, della congestione stradale e degli effetti dei cambiamenti climatici causati dagli automezzi adibiti al trasporto delle merci.</p>
      <p sl="hu">Il trasporto commerciale su strada è di fatto uno dei settori economici fondamentali delle società moderne ma la portata dei problemi che possono essere associati con questa forma di trasporto, come l’inquinamento atmosferico, quello acustico e la congestione del traffico, sta aggravandosi sempre più. È per questo che il ruolo di misure politiche innovative e professionali quali la promozione dell’utilizzo di veicoli ecologici e lo sviluppo di nuovi itinerari sta diventando sempre più importante. A seguito dell’introduzione di misure che mirano a internalizzare i costi esterni, l’efficienza economica è destinata ad aumentare e gli effetti negativi per l’ambiente a diminuire. Il sistema di tassazione stradale proposto nella direttiva Eurobollo ci consentirà di utilizzare le scarse risorse di cui disponiamo in modo più sostenibile. La misura in oggetto è molto importante anche in relazione al Libro bianco recentemente pubblicato dalla Commissione, dal titolo “Tabella di marcia per la realizzazione di uno spazio unico europeo dei trasporti – Verso un sistema di trasporto competitivo ed efficiente nell’utilizzo delle risorse”.</p>
      <p sl="hu">La misura rappresenta un primo passo sulla strada che conduce verso l’internalizzazione dei costi esterni per tutti i modi di trasporto. Secondo il Consiglio questa proposta costituisce una delle misure più importanti nel campo dei trasporti e sappiamo che il Parlamento è d’accordo con noi a questo riguardo. Abbiamo lavorato molto insieme per raggiungere il compromesso. Ecco perché la Presidenza ungherese desidera ringraziare in modo particolare il relatore, l’onorevole El Khadraoui, per la disponibilità a cooperare in modo costruttivo con il Consiglio e per l’impegno profuso nel conseguimento del suo obiettivo. L’ultima questione sollevata nel corso dei negoziati riguarda le tavole di concordanza. La Presidenza ha accolto favorevolmente la soluzione proposta per il problema. Desidero leggervi a questo riguardo la dichiarazione della Presidenza ungherese che ha il sostegno dalle Presidenze che la seguiranno, quella polacca, danese e cipriota.</p>
      <p sl="en">Per evitare equivoci e fraintendimenti consentitemi di leggerla in inglese: “Si dichiara che l’accordo raggiunto tra il Consiglio e il Parlamento europeo nel dialogo a tre del 23 maggio 2011 concernente la direttiva del Parlamento europeo e del Consiglio recante modifica della direttiva 1999/62/CE relativa alla tassazione degli autoveicoli pesanti per l’uso di talune infrastrutture, la direttiva Eurobollo, non pregiudica l’esito dei negoziati interistituzionali sulle tavole di concordanza”.</p>
      <p sl="hu">Signor Presidente, onorevoli deputati, la questione è estremamente importante e ovviamente condizionerà la vita quotidiana dei nostri cittadini. Accogliamo pertanto favorevolmente l’accordo raggiunto tra le due istituzioni. Credo che nel settore della politica dei trasporti si tratti di uno dei risultati più importanti che siamo riusciti a conseguire durante la Presidenza ungherese. Attendiamo quindi fiduciosi il voto di domani nella speranza che la maggioranza dei deputati sostenga la direttiva. Ringrazio ancora una volta tutti coloro che hanno collaborato per consentirci di raggiungere il compromesso. Mi riferisco non solo al relatore, ma anche ai relatori ombra e ai nostri legali che hanno contribuito a trovare una soluzione sulla difficile questione delle tavole di concordanza.</p>
    </intervention>
    <intervention id="2-070-000" speaker_id="photo_generic" name="Siim Kallas" is_mep="True" mode="spoken">
      <p sl="en">Vicepresidente della Commissione. – Signor Presidente, onorevoli deputati, dopo tre anni di negoziati stiamo ormai per adottare la direttiva modificata sulla tassazione degli autoveicoli pesanti, la cosiddetta direttiva Eurobollo.</p>
      <p sl="en">Il documento fa parte di una strategia più ampia volta ad internalizzare i costi esterni del trasporto in tutte le sue forme per ottenere prezzi equi dei trasporti. Desidero ringraziare la Presidenza belga per aver sbloccato la direttiva nel Consiglio e la Presidenza ungherese che ha negoziato abilmente ottenendo una maggioranza risicata nella suddetta istituzione.</p>
      <p sl="en">Desidero esprimere la mia gratitudine in particolare al relatore, l’onorevole El Khadraoui che, insieme ai relatori ombra e ai membri della commissione per i trasporti e il turismo, è riuscito a migliorare sostanzialmente il testo in seconda lettura. Mi auguro che il Parlamento adotti al più presto la direttiva per due motivi principali.</p>
      <p sl="en">In primo luogo, essa contribuirà a farci raggiungere i nostri obiettivi in materia di un sistema di trasporto più sostenibile a livello ecologico e ad applicare il principio “chi inquina paga”. La direttiva autorizzerà gli Stati membri ad addebitare nel pedaggio per i camion non solo i costi dell’infrastruttura, come accade ora, ma anche quelli relativi all’inquinamento acustico e atmosferico oltre a consentire una diversificazione più efficiente delle tariffe per ridurre la congestione nelle ore di punta.</p>
      <p sl="en">In secondo luogo, in un momento di scarse risorse pubbliche, la tassazione dei costi esterni prevista nella nuova direttiva genererà entrate e renderà disponibili nuove risorse finanziarie per le infrastrutture di trasporto. La Commissione sostiene quindi l’accordo.</p>
      <p sl="en">Ho fatto caso a quanto detto sulla tavola di concordanza e sono pienamente d’accordo con voi su questo tema. A questo riguardo desidero leggere una dichiarazione formale a nome della Commissione.</p>
      <p sl="en">“La Commissione ricorda il proprio impegno a garantire che gli Stati membri stabiliscano tavole di concordanza che colleghino le loro misure attuative alla direttiva comunitaria, le comunichino alla Commissione nel quadro del recepimento della legislazione comunitaria nell’interesse dei cittadini, di una migliore legiferazione e di una maggiore trasparenza legale, e forniscano assistenza durante la verifica della conformità delle norme nazionali con le disposizioni comunitarie.</p>
      <p sl="en">La Commissione deplora la mancanza di sostegno alla disposizione inclusa nella proposta di direttiva del Parlamento europeo e del Consiglio recante modifica della direttiva 1999/62/CE relativa alla tassazione degli autoveicoli pesanti per l’uso di talune infrastrutture che mirava a rendere obbligatoria la creazione di tavole di concordanza.</p>
      <p sl="en">La Commissione, in uno spirito di compromesso e al fine di garantire l’immediata adozione della proposta in discussione, può accettare la sostituzione della disposizione obbligatoria sulle tavole di concordanza inclusa nel testo con il considerando che incoraggia gli Stati membri ad adeguarsi a questa prassi. La Commissione riferirà al Parlamento in materia entro 12 mesi dall’approvazione del presente accordo in plenaria e presenterà una relazione al termine del periodo di applicazione della direttiva negli Stati membri in modo che essi elaborino autonomamente, e nell’interesse dell’Unione, le loro tavole indicanti, per quanto possibile, la concordanza tra la direttiva e i provvedimenti da essi applicati, rendendoli pubblici.</p>
      <p sl="en">La posizione adottata dalla Commissione sul documento non deve tuttavia essere considerata come un precedente. La Commissione continuerà a lavorare per trovare, insieme al Parlamento e al Consiglio, una soluzione adeguata a questo problema istituzionale orizzontale”.</p>
    </intervention>
    <intervention id="2-071-000" speaker_id="28167" name="Corien WORTMANN-KOOL" is_mep="True" mode="spoken" nationality="Netherlands" birth_date="27-06-1959" birth_place="Oud-Alblas" p_group="Group of the European People's Party (Christian Democrats) - Vice" m_state="NL">
      <p sl="nl">a nome del gruppo PPE. – Signor Presidente, la direttiva Eurobollo è importante perché stabilisce le regole europee essenziali per la tariffazione chilometrica e quindi assicura condizioni paritarie per il trasporto su strada all’interno dell’Unione europea. Per questo motivo non ho alcuna intenzione di nascondere il fatto che il mio gruppo ha avuto grossi problemi ad accettare la proposta originaria della Commissione e anche la posizione del relatore in prima lettura. Fortunatamente il relatore ha fatto alcuni passi importanti nella nostra direzione. Dobbiamo sicuramente ringraziare anche il Consiglio e la Presidenza ungherese che sono infine riusciti non solo a raggiungere una solida maggioranza in Consiglio ma anche ad ottenere il sostegno del Parlamento sulla posizione.</p>
      <p sl="nl">La maggior parte del mio gruppo approverà quindi l’accordo in quanto esso rappresenta il primo passo verso l’introduzione di fatto del principio “chi inquina paga”, e lo fa in modo intelligente. L’idea fondamentale è che si dovrebbe introdurre incentivi per stimolare la sostenibilità e non solo aumentare gli oneri. La disposizione sugli oneri più elevati nelle ore di punta, compensati da quelli applicati al di fuori delle ore di punta, ora è molto migliore se confrontata alla stessa disposizione nella posizione del Consiglio. Questo significa che i livelli complessivi di pedaggio rimarranno gli stessi. Ritengo inoltre positive le esenzioni per le classi Euro V e Euro VI, così come il fatto che gli Stati membri si sono nuovamente impegnati a disciplinare l’interoperabilità dei sistemi di pedaggio: è una spina nel fianco per noi il fatto che ciò non avvenga ancora.</p>
      <p sl="nl">Il Parlamento considera inoltre importante la ripartizione degli introiti. Riteniamo che l’obiettivo avrebbe dovuto essere più ambizioso ma sicuramente il risultato raggiunto costituisce un passo importante, e non intendo solo riferirmi alla percentuale di destinazione degli introiti ma anche all’obbligo di comunicazione da parte degli Stati membri. Speriamo che ciò rappresenti un primo passo verso l’ulteriore utilizzazione di questi fondi.</p>
    </intervention>
    <intervention id="2-072-000" speaker_id="96842" name="Ismail ERTUG" is_mep="True" mode="spoken" nationality="Germany" birth_date="05-12-1975" birth_place="Amberg" m_state="DE">
      <p sl="de">a nome del gruppo S&amp;D. – Signor Presidente, onorevoli colleghe e colleghi, dopo la maratona negoziale l’onorevole El Khadraoui e i rappresentanti del Consiglio e della Commissione sono riusciti a mettere insieme un pacchetto di misure che migliorerà la tassazione stradale dei veicoli pesanti in Europa. Sono molto grato a coloro che hanno partecipato, e in particolare al nostro relatore, per il risultato conseguito.</p>
      <p sl="de">Grazie al riconoscimento del principio di internalizzazione dei costi esterni e alla parziale destinazione degli introiti alle infrastrutture nel settore dei trasporti e agli incentivi previsti per il rinnovo dei parchi veicoli siamo riusciti a realizzare importanti obiettivi del Libro bianco sui trasporti. Credo inoltre che non si debba trascurare gli obblighi di trasparenza che, in ultima analisi, dovranno valere anche per il Consiglio.</p>
      <p sl="de">Trovo estremamente deplorevole che, anche dopo la conclusione dei negoziati del trilogo, diversi Stati membri abbiano tentato – lo hanno fatto davvero – di mettere i bastoni tra le ruote alla trattativa sulle tavole di concordanza al fine di bloccare la direttiva. Desidero concludere invitando tutti i colleghi ad accettare il compromesso raggiunto e a non respingere i risultati di questo negoziato lungo e laborioso in quanto ciò servirebbe solo a favorire le persone sbagliate. Vi ringrazio per il sostegno accordato a questo compromesso.</p>
    </intervention>
    <intervention id="2-073-000" speaker_id="4243" name="Dirk STERCKX" is_mep="True" mode="spoken" nationality="Belgium" birth_date="25-09-1946" birth_place="Herent" p_group="Group of the Alliance of Liberals and Democrats for Europe" m_state="BE">
      <p sl="nl">a nome del gruppo ALDE. – Signor Presidente, il documento attualmente sul tavolo è lungi dall’essere perfetto nonostante la perseveranza e l’irremovibilità del relatore con il quale mi congratulo.</p>
      <p sl="nl">Il punto più importante e difficile, a mio parere, ha riguardato la destinazione degli introiti. Come utilizzeranno gli Stati membri il reddito derivante dagli oneri? Lo useranno per rendere l’economia del settore dei trasporti più efficiente? Se intendevamo obbligarli a farlo non ci siamo riusciti. Purtroppo non abbiamo ottenuto i risultati sperati a questo proposito. È un po’ perverso che gli Stati membri stiano cercando di lasciare aperta la possibilità di tenere per sé questi introiti così come i costi esterni. La tassazione in discussione dovrebbe servire a contenere il più possibile i costi esterni riducendoli preferibilmente a zero. Questi fondi dovrebbero quindi essere effettivamente utilizzati per migliorare le infrastrutture e la ricerca e per ottenere autoveicoli più ecologici per il trasporto delle merci.</p>
      <p sl="nl">C’è tuttavia un problema che continua a tormentarmi: introducendo tariffe variabili per le ore di punta come si può combattere gli ingorghi stradali se non si tratta allo stesso modo tutti i responsabili di quegli ingorghi? Questo è un problema che abbiamo sollevato a chiare lettere in prima lettura ma il Consiglio non ha voluto tenerne conto. Alcune delle nostre iniziative non sono quindi totalmente efficienti. In questo caso, come ha già fatto notare l’onorevole Ertug, abbiamo ottenuto una maggiore trasparenza. Gli Stati membri sono tenuti a produrre una relazione sugli introiti generati dalla tassazione e su cos’hanno fatto per migliorare il sistema. Mi auguro quindi che si possa avviare una discussione tra i contribuenti, il settore del trasporto merci su strada e il governo su come utilizzare il denaro riscosso in modo efficiente.</p>
      <p sl="nl">Questo è uno degli elementi positivi del compromesso. Non sono entusiasta della posizione raggiunta ma l’ho difesa all’interno del mio gruppo poiché ritengo che ora, per la prima volta, nella legislazione europea sia stato incluso un principio importante, quello dell’internalizzazione dei costi esterni. Possiamo quindi avviare il processo di tariffazione di tutti i costi esterni per tutti i modi di trasporto al fine di migliorare l’economia e la sostenibilità. Il Commissario ha incluso nel Libro bianco diverse misure per le quali questo passaggio è necessario. Se non approveremo il documento rimarremo bloccati su una serie di questioni anche nel Libro bianco. Capita abbastanza raramente, dopotutto, che sia tanto difficile raggiungere un accordo in Consiglio. Signora Presidente, non sto accusando la Presidenza del Consiglio ungherese che sicuramente ha fatto del suo meglio. Il documento costituisce un importante e fondamentale primo passo di un lungo processo.</p>
    </intervention>
    <intervention id="2-074-000" speaker_id="28615" name="Roberts ZĪLE" is_mep="True" mode="spoken" nationality="Latvia" birth_date="20-06-1958" birth_place="Rīga" m_state="LV">
      <p sl="lv">a nome del gruppo ECR. – Signor Presidente, desidero innanzi tutto ringraziare il Consiglio e la Commissione per aver raggiunto questo compromesso e in particolare l’onorevole El Khadraoui per la correttezza con cui ha portato a termine i colloqui pur non perdendo di vista il loro obiettivo. Il gruppo dei Conservatori e Riformisti europei (ECR) sosterrà l’accordo di compromesso perché ritiene che molte delle soluzioni elaborate costituiscano veramente conquiste positive. Ricordo che il compromesso raggiunto in Consiglio è stato molto fragile ed è comprensibile che alcuni temi quali il campo di applicazione della direttiva oppure la riscossione e la ripartizione dei fondi tra gli Stati membri siano rimasti temi sensibili fino alla fine dei negoziati. Credo che l’eventuale proseguimento dei colloqui sul compromesso avrebbe dato risultati peggiori o addirittura avrebbe dato un esito peggiore. Ora la cosa più importante è continuare ad andare avanti in modo da applicare il principio “chi inquina paga” alla riscossione dei pedaggi stradali. Occorre compensare il danno arrecato all’ambiente e migliorare l’infrastruttura; come ha detto l’onorevole Sterckx questo è il primo atto legislativo a livello europeo che contempla questo principio. Il principio e le tasse dovrebbero essere applicati in tutti gli Stati membri. Purtroppo molti paesi non hanno ancora introdotto i pagamenti infrastrutturali Eurobollo 1 e molto probabilmente questi stessi paesi saranno in ritardo anche per l’Eurobollo 2. Questo ritardo crea una distorsione nel mercato dei flussi di trasporto e, di fatto, dato che la manutenzione delle strade viene effettuata con il denaro versato dai contribuenti di quegli stessi Stati membri e dai cittadini dell’Unione Europea, ciò avvantaggia i vettori dei paesi terzi, l’infrastruttura rimane sottosviluppata e i costi esterni non vengono compensati. Ci auguriamo che gli Stati membri dimostrino a questo riguardo una certa disponibilità. Grazie.</p>
    </intervention>
    <intervention id="2-075-000" speaker_id="28253" name="Eva LICHTENBERGER" is_mep="True" mode="spoken" nationality="Austria" birth_date="01-07-1954" birth_place="Zams" p_group="Group of the Greens/European Free Alliance - Vice" m_state="AT">
      <p sl="de">a nome del gruppo Verts/ALE. – Signor Presidente, onorevoli colleghi, l’Eurobollo e i risultati conseguiti nei negoziati rappresentano un esempio di come il Consiglio stia attualmente tentando di limitare e indebolire tutte le proposte del Parlamento, in particolare nel campo della politica dei trasporti. La politica per i trasporti dei ministri competenti degli Stati membri consiste nel chiedere una politica dei trasporti sostenibile e lungimirante per l’Unione europea di domenica facendo poi apertamente di tutto, durante la settimana, per impedire attivamente che tale politica possa essere realizzata.</p>
      <p sl="de">Una cosa è chiara: i gas di scarico e il rumore sono dannosi per i cittadini e per la natura e generano costi che poi vanno a gravare sulle spalle dei contribuenti piuttosto che sui veri responsabili. La proposta del Parlamento, peraltro già molto blanda derivando dal difficile compromesso tra i paesi centroeuropei e quelli periferici, è stata ulteriormente indebolita.</p>
      <p sl="de">Di conseguenza la tassazione dei costi esterni è passata da obbligatoria a volontaria e i costi non vengono ripartiti in funzione di tutte le conseguenze dannose causate ma solo tenendo conto di un numero limitato di fattori. Alla fine ciò che rimane dalla tassazione di un lungo tragitto percorso ammonta a poco più di un paio di hot dog e una birra: molto poco a mio avviso. Le disposizioni si applicano unicamente, in modo condizionato, agli autoveicoli adibiti al trasporto merci aventi un peso superiore alle 3,5 tonnellate. La Germania è riuscita ad imporre la proposta di 12 tonnellate e nelle zone di montagna gli unici autoveicoli per il trasporto merci ora soggetti a tassazione sono quelli che difficilmente verrebbero a trovarsi su quelle strade dato che in ogni caso non riuscirebbero ad affrontare salite così ripide.</p>
      <p sl="de">L’Italia, infine, voleva far fallire l’iniziativa appigliandosi ad un dettaglio burocratico. Tutto sommato questo è un esempio lampante di come la politica dei trasporti, purtroppo, non venga ancora presa abbastanza sul serio. Noi del gruppo Verde/Alleanza libera europea voteremo a favore dato che vogliamo fare parte di una maggioranza che per lo meno salva il principio dell’internalizzazione dei costi esterni in attesa che in futuro la carica di ministro dei trasporti negli Stati membri venga occupata da persone più ragionevoli.</p>
    </intervention>
    <intervention id="2-076-000" speaker_id="28331" name="Jaromír KOHLÍČEK" is_mep="True" mode="spoken" nationality="Czechia" birth_date="23-02-1953" birth_place="Teplice" p_group="Confederal Group of the European United Left - Nordic Green Left" m_state="CZ">
      <p sl="cs">a nome del gruppo GUE/NGL. – Signor Presidente, ringrazio il relatore per aver portato a compimento un lavoro molto impegnativo.</p>
      <p sl="cs">La direttiva Eurobollo è una di quelle che dovrebbero consentire di mettere a poco a poco sullo stesso piano il trasporto su strada e quello ferroviario. Il trasporto ferroviario è stato penalizzato per anni negli Stati membri dell’Unione europea perché per utilizzare le linee ferroviarie gli utenti devono affrontare un costo. Nel caso della rete stradale, invece, gli oneri per usufruire delle infrastrutture finora sono stati abbastanza simbolici.</p>
      <p sl="cs">Considerando la questione sotto il profilo puramente tecnico e trascurando tutti gli altri fattori possiamo constatare che le strade appartenenti alla massima categoria, in altre parole le autostrade, le superstrade e le strade di prima categoria, sono più funzionali per la circolazione dei veicoli pesanti. La presente direttiva non si spinge fino a seguire la logica di cui sopra e stabilisce il massimo della tassazione per le strade di categoria più bassa o, in altre parole, per le strade locali puntando invece alla tassazione solo di alcuni dei costi esterni, in funzione del principio “chi inquina paga”, e unicamente nel caso delle strade massima categoria, in altre parole, le autostrade, le superstrade, le strade di prima categoria e quelle a due corsie.</p>
      <p sl="cs">I pagamenti dovrebbero avere il minor numero possibile di esenzioni ed essere applicati ai cosiddetti costi esterni del trasporto su strada, compresi quelli dell’inquinamento acustico e, soprattutto, delle emissioni. Sono sinceramente curioso di sapere come i singoli Stati giustificheranno la loro riluttanza a introdurre i pagamenti, almeno per quanto concerne la tabella 1 che è una versione molto annacquata di ciò che realmente vogliono gli ambientalisti.</p>
      <p sl="cs">Nonostante i conflitti tra la logica e la versione della raccomandazione in discussione il gruppo confederale della Sinistra unitaria/Sinistra verde nordica sostiene la posizione del relatore.</p>
      <a text="(L’oratore accetta di rispondere a un’interrogazione presentata con la procedura del cartellino blu ai sensi dell’articolo 149, paragrafo 8 del regolamento)"/>
    </intervention>
    <intervention id="2-077-000" speaker_id="28251" name="Jörg LEICHTFRIED" is_mep="True" mode="spoken" nationality="Austria" birth_date="18-06-1967" birth_place="Bruck/Mur" p_group="Group of the Progressive Alliance of Socialists and Democrats in the European Parliament - Vice" m_state="AT">
      <p sl="de">Signor Presidente, onorevole Kohlícek, forse l’ho fraintesa e desidero un chiarimento. È abbastanza evidente che, tutto sommato, il compromesso è blando, che gli autoveicoli pesanti continueranno ad usufruire delle strade e che il livello di tassazione è nel complesso troppo basso. Lei ha tuttavia iniziato il suo intervento dicendo che la direttiva ora potrebbe portare a condizioni di parità tra il trasporto su strada e quello ferroviario mentre io non credo che ciò sarà possibile. Forse ho frainteso ciò che lei intendeva dire e le chiedo un chiarimento in merito.</p>
    </intervention>
    <intervention id="2-078-000" speaker_id="28331" name="Jaromír KOHLÍČEK" is_mep="True" mode="spoken" nationality="Czechia" birth_date="23-02-1953" birth_place="Teplice" p_group="Confederal Group of the European United Left - Nordic Green Left" m_state="CZ">
      <p sl="cs">Signor Presidente, a mio parere la direttiva rappresenta solo il primo passo per creare condizioni di parità perché, dovendo pagare un prezzo molto alto per le infrastrutture ferroviarie …</p>
      <p sl="de">… Questo è il primo passo per creare le condizioni di parità tra il trasporto stradale e quello ferroviario dato che attualmente per le ferrovie si deve pagare in funzione della distanza percorsa mentre per le strade si deve pagare solo una somma esigua. Si tratta quindi un piccolo passo verso l’armonizzazione delle condizioni per le ferrovie e le strade.</p>
    </intervention>
    <intervention id="2-080-000" speaker_id="96693" name="Juozas IMBRASAS" is_mep="True" mode="spoken" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="lt">a nome del gruppo EFD. – Signor Presidente, desidero ringraziare il relatore che ha svolto un lavoro immane e molto importante. Come sapete il settore dei trasporti riveste un ruolo chiave nel garantire la mobilità e lo sviluppo socioeconomico in Europa; per affrontare le sfide della crescita economica e della sostenibilità sarà quindi necessario migliorare il settore delle infrastrutture dei trasporti. Noi tutti ci preoccupiamo degli effetti dei cambiamenti climatici, della tutela ambientale e di varie questioni relative alla salute e al benessere sociale che sono imprescindibili da un utilizzo razionale dei trasporti. Anch’io ritengo che l’applicazione del principio “chi inquina paga” oltre a cercare di salvaguardare l’interesse pubblico si traduca, e debba tradursi, soprattutto in misure volte a ridurre l’inquinamento ambientale e quello acustico, i danni alle aree naturali e i costi sociali determinati dagli effetti dei trasporti sulla salute. Tali fenomeni comportano alti costi economici che gravano sul grande pubblico, sui cittadini europei. È quindi positivo che nel settore dei trasporti si stia finalmente cercando di applicare il principio “chi inquina paga” poiché senza dubbio in tal modo si darà agli Stati membri ulteriori possibilità di rendere i loro sistemi nazionali di tariffazione stradale più efficaci consentendo quindi lo sviluppo di uno strumento migliore per la gestione della domanda di trasporto. Credo ancora, tuttavia, che gli strumenti oggi in discussione e che verranno a breve adottati non siano del tutto adeguati e rappresentino un vantaggio economico solo per gli Stati membri centrali di transito dell’Unione europea mentre non siano del tutto favorevoli, o comunque siano molto meno favorevoli, per un gran numero di Stati membri comunitari situati alle frontiere esterne dell’UE. Pur accogliendo favorevolmente il progetto credo che sarebbe quindi opportuno valutare nuovamente questo aspetto, soppesandolo ancora una volta prima di adottare il documento.</p>
    </intervention>
    <intervention id="2-081-000" speaker_id="28506" name="Mike NATTRASS" is_mep="True" mode="spoken" nationality="United Kingdom" birth_date="14-12-1945" birth_place="Leeds" p_group="Europe of freedom and democracy Group" m_state="GB">
      <p sl="en">Signor Presidente, forse l’Unione europea cerca di aumentare gli introiti comunitari tassando gli autoveicoli pesanti? Quando chiedo agli elettori nel Regno Unito che cosa pensano dell’Unione la risposta è di solito: “Non credo che dovremmo farne parte”.</p>
      <p sl="en">Il Regno Unito è stato sopraffatto politicamente. La legislazione del Regno Unito viene promulgata a Strasburgo, una terribile macchina burocratica sta chiudendo la nostra industria e ora si parla anche di una tassa. Dato però che non si tratta di calcio i cittadini non vengono informati. I media del Regno Unito ignorano la realtà comunitaria, i cervelli sono alimentati con le soap opera e i giornalisti sostengono che l’Unione europea non condiziona le questioni locali. L’UE non fa notizia.</p>
      <p sl="en">Questa relazione si propone di aumentare la tassazione dei pedaggi degli autoveicoli pesanti per finanziare, in parte, il progetto di rete transeuropea RTE-T che prevede anche collegamenti tramite i treni comunitari ad alta velocità. Ora che l’Unione europea aumenta le tasse i cittadini del Regno Unito risponderanno forse spingendo l’UE alle urne? No, perché non sono informati. L’acquisizione surrettizia di potere da parte del superstato europeo farà sì che i contribuenti siano come sonnambuli in Europa. Le difese sono abbassate, la stampa non si interessa del problema e il Regno Unito dorme mentre gli sfortunati camionisti vengono tassati.</p>
    </intervention>
    <intervention id="2-082-000" speaker_id="2247" name="Mathieu GROSCH" is_mep="True" mode="spoken" nationality="Belgium" birth_date="14-09-1950" birth_place="Eupen" p_group="Group of the European People's Party (Christian Democrats)" m_state="BE">
      <p sl="de">Signor Presidente, innanzi tutto desidero congratularmi con il relatore e con gli onorevoli colleghi che hanno collaborato alla stesura del documento ringraziandoli. Non è stato facile raggiungere un compromesso anche perché molti, anche qui in Aula, non condividono al cento per cento il risultato conseguito: ci sono deputati favorevoli e contrari. Desidero però invitarvi ad evitare la situazione assurda per cui coloro che hanno più aspettative si alleano con coloro che non ne hanno affatto per far fallire l’iniziativa. Mi auguro quindi che chi vuole l’internalizzazione dei costi e valuta limitato l’accordo decida comunque di sostenere il compromesso qui in Aula.</p>
      <p sl="de">Questa è, in larga misura, l’opinione del gruppo del Partito popolare europeo (Democratico cristiano), anche se non di tutte le delegazioni. Noi, infatti, sosteniamo l’internalizzazione dei costi per tutti i tipi di trasporto e anche l’uso delle risorse ottenute per promuovere la mobilità. Per noi questo è stato uno degli aspetti più importanti. Noi non vogliamo rendere più cari i trasporti, com’è stato detto poco fa: rendere i trasporti più costosi non significa renderli più efficienti. Per noi si tratta di trovare il giusto equilibrio, in modo che le risorse parzialmente ottenute grazie alla mobilità vengano reinvestite nello stesso settore.</p>
      <p sl="de">Un altro fattore importante per noi è l’interoperabilità. Non vogliamo sistemi di tassazione tecnicamente diversi in tutta Europa – l’idea che in futuro possano coesistere 27 sistemi diversi è inaccettabile. Provengo da una zona di confine dove, guidando per mezz’ora, si può dover pagare sei pedaggi stradali diversi! Tale situazione non è sostenibile. Il Consiglio dev’essere un po’ più flessibile in questo senso rispetto al passato. Noi insistiamo sull’importanza dei veicoli commerciali ecologici suggerendo in tal modo una direzione da intraprendere. Come ho appena detto ciò che è stato introdotto non è vincolante e di conseguenza coloro che vorrebbero l’internalizzazione dei costi non sono certo soddisfatti sotto questo profilo. Personalmente avrei infatti voluto che l’accordo fosse vincolante in tutti gli Stati membri.</p>
      <p sl="de">Abbiamo discusso tante volte di questo aspetto qui in Parlamento. Che cosa vogliamo in futuro? Vogliamo 27 sistemi di tassazione diversi oppure che tutti gli Stati membri si attengano alle stesse norme? Dovremo attendere che si verifichino ulteriori crisi prima di avviare nuovamente un’azione a livello europeo? A mio avviso, anche per quanto concerne l’Eurobollo, è chiaro che è l’Europa a dover fornire una risposta e che gli Stati Membri non dovrebbero avere pedaggi differenti.</p>
      <a text="(Applausi)"/>
    </intervention>
    <intervention id="2-083-000" speaker_id="28251" name="Jörg LEICHTFRIED" is_mep="True" mode="spoken" nationality="Austria" birth_date="18-06-1967" birth_place="Bruck/Mur" p_group="Group of the Progressive Alliance of Socialists and Democrats in the European Parliament - Vice" m_state="AT">
      <p sl="de">Signor Presidente, signor Commissario, onorevoli colleghi, a mio parere l’unico ad aver conseguito un grande successo in questa discussione è il relatore. Ritengo che, nonostante le forti resistenze che ha dovuto superare con questo dossier, egli sia riuscito ad ottenere il miglior risultato possibile.</p>
      <p sl="de">Il fatto è che in quest’Aula non esiste, in realtà, una maggioranza favorevole a rendere più ecologico il trasporto: è questo il primo problema da affrontare. Chiaramente in questo momento le questioni ambientali non sono di alcun interesse per la maggioranza dei ministri dei trasporti nel Consiglio. Ed è altrettanto chiaro che la maggioranza nel Consiglio non si preoccupa di coloro che vivono e lavorano lungo le strade e ritiene che sia opportuno che i consumatori acquistino vecchi prodotti trasportati in lungo e in largo piuttosto che prodotti locali di alta qualità. Data la situazione direi che il risultato raggiunto è il migliore che era possibile sperare.</p>
      <p sl="de">Innanzi tutto esso introduce il principio dell’internalizzazione dei costi esterni. Si è trattato di un grande passo avanti, un passo difficile, che ha trovato molta resistenza. Ora per la prima volta sarà possibile tassare i gas di scarico e anche l’inquinamento acustico. Naturalmente la misura è ancora estremamente modesta e di livello decisamente troppo basso: leggendo le tabelle ci si può rendere conto che si tratta davvero di una goccia nel mare. Siamo tuttavia riusciti anche ad ampliare i corridoi sebbene non sia stato ancora possibile imporre una tassa sulla CO2 . È inspiegabile come mai i trasporti, che sono tra i maggiori responsabili delle emissioni di CO2 in Europa, non ne paghino i costi. Questi aspetti mi lasciano davvero insoddisfatto.</p>
      <p sl="de">Concordo comunque con quanto detto da alcuni colleghi che ritengono si debba votare a favore dell’iniziativa dato che in caso contrario tutto il lavoro fatto andrebbe perso. Voto quindi a favore, con il cuore pesante, poiché ritengo che sia positivo aver ottenuto qualche risultato ma sono anche convinto che in futuro occorrerà fare molti più progressi.</p>
    </intervention>
    <intervention id="2-084-000" speaker_id="96870" name="Gesine MEISSNER" is_mep="True" mode="spoken" nationality="Germany" birth_date="22-02-1952" birth_place="Uelzen" p_group="Group of the Alliance of Liberals and Democrats for Europe" m_state="DE">
      <p sl="de">Signora Presidente, onorevoli deputati, nel Libro bianco il Commissario Kallas ha formulato diverse possibilità per il futuro dei trasporti. Egli sostiene, per esempio, che al fine di rendere più ecologici i trasporti occorre introdurre sistemi di incentivazione e che per poter operare anche in funzione del principio “chi inquina paga” sono necessarie nuove fonti di finanziamento. La direttiva Eurobollo di cui stiamo discutendo oggi rappresenta realmente una possibilità di raggiungere entrambi questi obiettivi.</p>
      <p sl="de">Credo si possa dire che si è trattato di un risultato positivo per il Belgio: abbiamo iniziato sotto la Presidenza del Consiglio belga e assieme a tre importanti personalità belghe e, soprattutto, al relatore, siamo riusciti ad aprire la porta a nuove possibilità. Ecco perché avrei voluto che il grande impegno da parte del Belgio portasse a risultati migliori rispetto a quelli che siamo riusciti a conseguire.</p>
      <p sl="de">Ciò che abbiamo raggiunto è solamente un compromesso debole e limitato. La percentuale che ora è possibile destinare alle reti RTE-T è molto contenuta: si tratta del 15 per cento dei costi dell’infrastruttura e del 15 per cento di quelli esterni, davvero troppo poco. Tutti i rappresentanti delle politiche nazionali in materia di trasporti sostengono che servono ingenti risorse per poter finanziare le nostre reti infrastrutturali. Ovviamente le risorse riscosse in questo settore dovrebbero essere reinvestite, appunto, nelle reti e questo è un aspetto sul quale nessuno può dirsi soddisfatto. Il fatto è che, a questo proposito, abbiamo comunque voluto fare un piccolo passo avanti nella speranza di riuscire, in un secondo momento, a fare ulteriori progressi in questa direzione. Per questo motivo abbiamo intenzione di votare a favore del compromesso.</p>
      <p sl="de">È stata una dura lotta e indubbiamente avremmo anche potuto perdere tutto dato che alcuni Stati membri avrebbero preferito che non si giungesse a un accordo. Il compromesso raggiunto è quindi un risultato positivo e avrà il nostro sostegno nella votazione odierna.</p>
      <a text="(Applausi)"/>
    </intervention>
    <intervention id="2-085-000" speaker_id="28323" name="Oldřich VLASÁK" is_mep="True" mode="spoken" nationality="Czechia" birth_date="26-11-1955" birth_place="Hradec Králové" p_group="European Conservatives and Reformists Group" m_state="CZ">
      <p sl="cs">Signor Presidente, nella direttiva in discussione la Commissione ha proposto di introdurre la possibilità di tassare costi esterni quali l’inquinamento atmosferico e acustico e la congestione del traffico nel tentativo di internalizzare i costi esterni in funzione del principio “chi inquina paga”. Sono favorevole a questo principio perché lo ritengo importante dal punto di vista dell’impatto sull’ambiente e sulla salute umana, così come credo sarebbe opportuno utilizzare un maggior numero di modalità di trasporto a livello nazionale, regionale e locale. L’applicazione del principio è anche nell’interesse dei comuni, spesso particolarmente penalizzati dall’impatto negativo del traffico da transito.</p>
      <p sl="cs">Quanto al perdurare della crisi economica e all’aumento degli oneri finanziari per gli operatori del settore dei trasporti sono fermamente convinto che si dovrebbe dare la possibilità agli Stati membri di tassare i costi esterni in modo graduale e per singoli tipi. Il nuovo sistema dovrebbe anche rendere possibile la sostituzione dei parchi veicoli obsoleti prevedendo quote ridotte per i costi esterni in caso di investimento in veicoli ecologici.</p>
    </intervention>
    <intervention id="2-086-000" speaker_id="96639" name="Isabelle DURANT" is_mep="True" mode="spoken" nationality="Belgium" birth_date="04-09-1954" birth_place="Bruxelles" p_group="Group of the Greens/European Free Alliance" m_state="BE">
      <p sl="fr">Signor Presidente, oggi non c’è nulla di cui rallegrarsi: com’è stato detto siamo ancora molto lontani da un sistema di trasporto verde. Cosa contiene il testo? Cosa dice? Molto semplicemente, consente agli Stati membri di utilizzare, su base volontaria, un sistema basato sul principio “chi inquina paga”. Il sistema è peraltro così ristretto e limitato che, in definitiva, comporterà un aumento dei costi di tre o quattro centesimi. Come si può pensare che una maggiorazione di tre o quattro centesimi possa incidere concretamente sul trasferimento modale? Il compromesso raggiunto non è quindi un grande risultato dal punto di vista ambientale. Ecco cos’è diventato il famoso principio di internalizzazione dei costi esterni dopo essere passato attraverso il Consiglio – mi dispiace, Presidente Győri – e a seguito della forte resistenza incontrata nonostante l’impegno del relatore.</p>
      <p sl="fr">Ciononostante voteremo a favore di questo importante principio. Si tratta di un principio come altri – prima abbiamo parlato del principio precauzionale, il quale ha lasciato un segno nelle direttive europee. Ebbene, voteremo a favore di questo principio. È solo un principio e la battaglia rimane ancora tutta da combattere ma noi continueremo ad impegnarci a favore del trasferimento modale e dell’istituzione di un sistema di trasporto più ecologico che tuteli la salute dei cittadini e contrasti in modo più efficace i cambiamenti climatici.</p>
    </intervention>
    <intervention id="2-087-000" speaker_id="96905" name="Laurence J.A.J. STASSEN" is_mep="True" mode="spoken" nationality="Netherlands" birth_date="08-02-1971" birth_place="Sittard" p_group="Non" m_state="NL">
      <p sl="nl">Signor Presidente, l’attuale proposta di introduzione dell’Eurobollo si basa sull’idea che un sistema di trasporto stradale efficiente in Europa possa sovvenzionare un sistema ferroviario inefficiente. Forse però il fatto più sconcertante è che il Parlamento considera questa proposta solo come un primo passo. Va invece sottolineato che sarebbe un primo passo nella direzione sbagliata dato che l’attuale diritto degli Stati membri di applicare la norma diventerebbe un obbligo, che il costo al chilometro sarebbe destinato ad aumentare e, soprattutto, che gli automobilisti sarebbero il prossimo obiettivo.</p>
      <p sl="nl">Il Parlamento vorrebbe un unico sistema per tutti gli Stati membri ma l’adozione della proposta obbligherebbe gli autotrasportatori a prepararsi ad installare una nuova scatola nella cabina del loro camion con conseguenti nuove tasse, ovviamente. È chiaro che, con questa proposta, il Parlamento europeo sta cercando di strangolare il trasporto su strada sull’onda dell’isterismo sul clima. Il settore dei trasporti si trova già in una situazione abbastanza difficile e non ha certo bisogno di ulteriori tasse imposte dall’Europa.</p>
    </intervention>
    <intervention id="2-088-000" speaker_id="96733" name="Antonio CANCIAN" is_mep="True" mode="spoken" nationality="Italy" birth_date="02-07-1951" birth_place="Mareno di Piave " p_group="Group of the European People's Party (Christian Democrats)" m_state="IT">
      <p sl="it">Signor Presidente, signor Commissario, signora Presidente del Consiglio, riconosco anzitutto e plaudo al lavoro che il relatore Saïd El Khadraoui ha fatto, impegnandosi con tutte le sue forze alla ricerca di una possibile mediazione.</p>
      <p sl="it">Proprio per questo, ritengo si dovesse seguire la procedura rituale ma, a causa del mancato inserimento delle tabelle di correlazione nell’accordo finale, questo dossier avrebbe dovuto andare in conciliazione, cosa che avrebbe potuto costituire un’ottima occasione per il raggiungimento di un accordo complessivo. E questo purtroppo, com’è già stato detto, non è un dettaglio.</p>
      <p sl="it">Il principio “chi inquina paga” è corretto, valido e condiviso e, affinché non vi siano dubbi, io sono favorevole all’ecologizzazione dei trasporti, però questo strumento – l’eurovignette – è purtroppo parziale e inefficace, oltre che iniquo. In un periodo di grande difficoltà economica, come quello che stiamo attraversando, la scelta di colpire una categoria economica portante del nostro mercato ha il mero scopo di fare cassa, anche se questa cassa non viene poi utilizzata, se non in minima parte, nelle infrastrutture dei trasporti.</p>
      <p sl="it">A mio avviso, si introduce un meccanismo complicatissimo, anche nel calcolo applicativo. Quindi la mia posizione è critica nei confronti di questo dossier perché credo penalizzi in modo inaccettabile, nell’Europa della coesione economica e territoriale, gli Stati geograficamente più periferici.</p>
      <p sl="it">L’efficacia del provvedimento non è dimostrata e la modulazione dei flussi di trasporto crea problemi ai progetti finanziari esistenti e a quelli futuri, perché si continua a spostare e a cambiare la tariffazione. A questo proposito, mi viene detto che gli Stati sono liberi di applicare o meno queste maggiorazioni ma, quando si tratta di trasporti transfrontalieri, dipendiamo anche dalle altrui decisioni e quindi bisogna trovare un accordo. Ecco, sono convinto che un accordo raggiunto a tutti i costi, a spese delle categorie dell’autotrasporto, non possa essere considerato un successo. Credo davvero che la strada da percorrere sia ancora molto lunga, soprattutto per quanto riguarda l’equità applicativa.</p>
    </intervention>
    <intervention id="2-089-000" speaker_id="28292" name="Inés AYALA SENDER" is_mep="True" mode="spoken" nationality="Spain" birth_date="28-03-1957" birth_place="Zaragoza" p_group="Group of the Progressive Alliance of Socialists and Democrats in the European Parliament" m_state="ES">
      <p sl="es">Signor Presidente, innanzi tutto desidero ringraziare il relatore, l’onorevole El Khadraoui, per la sua tenacia. Devo dire, tuttavia, che fin dall’inizio ho segnalato il caso particolare dei paesi periferici e la loro deplorevole mancanza di alternative. Pensate ad esempio agli ostacoli frapposti nei Pirenei, tra Spagna e Francia, alla costituzione di un traffico ferroviario transfrontaliero regolare. E attualmente – approfitto della presenza del Commissario Kallas – la Commissione sta mettendo in dubbio il passaggio attraverso i Pirenei della futura rete ferroviaria principale.</p>
      <p sl="es">A parte i problemi dell’alternativa ferroviaria la verità è che l’accordo sull’Eurobollo impone un onere aggiuntivo al trasporto su strada dei prodotti che, nei paesi periferici e in particolare in quelli meridionali e orientali, sono di scarso o limitato valore aggiunto. In questo momento la notizia del possibile aumento di qualche centesimo – quattro centesimi non sembrano nulla all’onorevole Durant – proprio adesso che abbiamo appena superato la crisi economica e che siamo ancora in piena crisi per il cetriolo, va ad aggiungersi alle accuse irresponsabili e false, non suffragate da prove, che hanno inferto un durissimo colpo a migliaia di famiglie spagnole. Mi riferisco non solo agli agricoltori ma anche agli autotrasportatori dato che questi pochi centesimi, moltiplicati per migliaia di chilometri e per prodotti come il cetriolo spagnolo, rappresenteranno un grave problema in termini di trasporto ai mercati centrali da dove, tra l’altro, provengono le accuse.</p>
      <p sl="es">No, onorevole El Khadraoui, fin dall’inizio sono stati fatti alcuni conteggi da cui emergeva chiaramente che incrementando la pressione fiscale ci sarebbe stato un aumento. Successivamente questi studi sono scomparsi e mi sono sempre chiesta perché. In realtà la cosa è preoccupante, come ci è stato detto diverse volte.</p>
      <p sl="es">Ad ogni modo io e anche gli autotrasportatori saremmo disposti a fare sacrifici se alcuni importanti problemi come la congestione del traffico venissero risolti. Nell’accordo in oggetto, tuttavia, sembra che le automobili non siano state considerate ai fini della congestione. Mi riferisco a problemi importanti, come lo stato delle infrastrutture e al miglioramento di diversi aspetti, anche in termini di riduzione dell’inquinamento acustico e di altro tipo. Ora sappiamo che tutto ciò non sarà possibile perché non esistono alternative.</p>
      <p sl="es">La delegazione socialista spagnola si vede pertanto costretta a votare contro l’accordo.</p>
    </intervention>
    <intervention id="2-090-000" speaker_id="28208" name="Nathalie GRIESBECK" is_mep="True" mode="spoken" nationality="France" birth_date="24-05-1956" birth_place="Metz" p_group="Group of the Alliance of Liberals and Democrats for Europe" m_state="FR">
      <p sl="fr">Signor Presidente, ci sono due parole che riassumono il carattere generale del nostro lavoro e lo stato d’animo del Parlamento: “finalmente” ma anche “peccato!”.</p>
      <p sl="fr">“Finalmente” perché dopo una trattativa molto lunga abbiamo raggiunto un compromesso nel quale il principio “chi inquina paga” sta realmente iniziando a prendere forma.</p>
      <p sl="fr">“Peccato” perché, anche se la situazione delle finanze pubbliche degli Stati membri è complicata, avremmo dovuto fare tutto il possibile affinché i proventi riscossi venissero reinvestiti a beneficio, per esempio, dei progetti prioritari della rete transeuropea di trasporti RTE-T. Commissario Kallas, spetterà alla Commissione condurre un esame approfondito. È un peccato anche perché personalmente mi dispiace che si tratti di un accordo di minima per quanto concerne la volontà di ridurre la congestione del traffico e, sebbene l’accordo proposto conservi il concetto delle ore di scarso traffico, i metodi con i quali gli Stati membri dovranno applicarlo sono “deboli”. Anche su questo aspetto è la Commissione che dovrà dare una spinta.</p>
      <p sl="fr">In terzo luogo, anche se l’attuale direttiva sancisce l’inclusione, a partire dal 2012, degli automezzi pesanti di 3,5 tonnellate, l’accordo prevede la possibilità di esentarli, una concessione pericolosa. Anche in questo caso, Commissario Kallas, spetterà alla Commissione assumere un ruolo chiave. Tutto sommato, pur trattandosi di un compromesso modesto e di un piccolo passo, il compromesso è pur sempre un passo avanti e quindi voteremo a favore.</p>
    </intervention>
    <intervention id="2-091-000" speaker_id="28372" name="Ryszard CZARNECKI" is_mep="True" mode="spoken" nationality="Poland" birth_date="25-01-1963" birth_place="Londyn " m_state="PL">
      <p sl="pl">Signor Presidente, l’onorevole Lichtenberger ha detto che ci sono alcuni ministri ragionevoli negli Stati membri dell’Unione europea. Le sarei grato se potesse fornirmene i nomi, anche se so che sarebbe un elenco veramente molto breve. Desidero ringraziare il relatore per il lavoro molto accurato che ha svolto; ritengo sia positivo poterne discutere dato che il documento contiene una serie di aspetti estremamente controversi. Sono i camion, e di conseguenza i titolari delle ditte di trasporti, che dovranno pagare un prezzo più alto e innegabilmente questo, in tempi di crisi, costituisce un problema per le imprese. Mi chiedo altresì come sarà speso il denaro riscosso. È un vero dilemma perché sarebbe assurdo destinare i fondi a favore di progetti ancora più insensati di gruppi marginali. Il denaro dovrebbe essere speso per il settore dei trasporti, per lo sviluppo dei trasporti, poiché solo così gli aumenti sarebbero comprensibili. Altrimenti si tratterà di una sorta di estorsione con la benedizione dell’Unione Europea e l’approvazione del Parlamento. Ritengo che questo aspetto sia davvero controverso.</p>
    </intervention>
    <intervention id="2-092-000" speaker_id="28238" name="Michael CRAMER" is_mep="True" mode="spoken" nationality="Germany" birth_date="16-06-1949" birth_place="Gevelsberg" p_group="Group of the Greens/European Free Alliance" m_state="DE">
      <p sl="de">Signor Presidente, onorevoli colleghe e colleghi, il trasporto in Europa è troppo economico, o meglio solo il trasporto ecologico costa troppo. Tutto ciò è determinato da scelte politiche e la direttiva non cambierà certo la situazione. Vi è concorrenza sleale e i privilegi fiscali di cui godono i veicoli pesanti non si riducono. Un camion provoca danni 60 000 volte superiori rispetto a quelli di un’automobile ma, ovviamente, non paga 60 000 volte tanto.</p>
      <p sl="de">Nell’Unione europea esiste già da decenni un pedaggio obbligatorio per le ferrovie. Ogni locomotiva – sia dei treni passeggeri che dei treni merci – è tenuta al pagamento di un pedaggio ferroviario per ogni chilometro percorso. Sulle strade, invece, il pedaggio è facoltativo, ha un tetto massimo e viene essenzialmente applicato solo sulle autostrade e ai veicoli di peso pari o superiore alle 12 tonnellate. Per le ferrovie non ci sono limiti. Tutto ciò è ingiusto ed ostacola le ferrovie ecocompatibili favorendo invece le strade, dannose per l’ambiente.</p>
      <p sl="de">Sappiamo che occorre un cambiamento a livello di mobilità per tutelare il clima. Noi del gruppo Verde/Alleanza libera europea desideriamo proteggere il clima e assicurare la mobilità in futuro ed è per questo che riteniamo che la concorrenza debba essere leale. L’Eurobollo rappresenta solo un piccolissimo passo avanti verso questo obiettivo.</p>
    </intervention>
    <intervention id="2-093-000" speaker_id="96798" name="John BUFTON" is_mep="True" mode="spoken" nationality="United Kingdom" birth_date="31-08-1962" birth_place="Llanidloes " p_group="Europe of freedom and democracy Group" m_state="GB">
      <p sl="en">Signor Presidente, il trasporto con automezzi pesanti fa parte integrante del processo di fornitura dei beni ed è essenziale per una buona economia. Se gli oneri aggiuntivi verranno applicati uniformemente in tutta Europa il costo extra alla fine verrà scaricato sui consumatori.</p>
      <p sl="en">Il governo britannico sta prendendo in esame la possibilità di tassare il trasporto di merci su strada per allineare il paese con il resto dell’Europa entro il 2015. Non abbiamo una rete stradale a pedaggio e non imponiamo alcun onere aggiuntivo ai mezzi pesanti oltre alla tassa di circolazione. Subiamo la concorrenza sleale di un numero crescente di camion stranieri che occupano più della loro giusta quota di trasporto transfrontaliero. Gli operatori stranieri non devono pagare per usare le nostre strade ma nel Regno Unito esiste un’imposta sul gasolio di ben 23 pence al litro e ciò dà ai concorrenti un vantaggio pari al 15 per cento. Ai sensi del diritto comunitario, tuttavia, il Regno Unito non può introdurre una tassa per i soli veicoli stranieri.</p>
      <p sl="en">Se la direttiva amplierà il suo campo d’azione qualsiasi iniziativa del governo britannico volta tassare gli autoveicoli pesanti verrà fatta passare in secondo piano da questa tassa indiretta e non desiderata per la quale la Commissione si riserva, tra l’altro, il diritto di introdurre l’obbligatorietà nel 2013. Dato che le proposte riguardano la tassazione la direttiva dovrebbe essere approvata all’unanimità dal Consiglio mentre invece essa viene introdotta tramite la disposizione sui trasporti del trattato di Lisbona. Si tratta di uno stratagemma per introdurre un’imposta indiretta che nessuno con un briciolo di democrazia in corpo dovrebbe sostenere.</p>
    </intervention>
    <intervention id="2-094-000" speaker_id="4347" name="Christine DE VEYRAC" is_mep="True" mode="spoken" nationality="France" birth_date="06-11-1959" birth_place="Toulouse" p_group="Group of the European People's Party (Christian Democrats)" m_state="FR">
      <p sl="fr">Signor Presidente, nella strategia Europa 2020 l’Unione europea si è posta l’obiettivo di rendere più verde la nostra economia e più moderni i nostri trasporti. Tutte le istituzioni europee, inclusa la maggioranza del nostro Parlamento, hanno nel complesso sostenuto questo obiettivo, così come hanno fatto quasi tutti gli Stati membri.</p>
      <p sl="fr">È quindi deplorevole che, a partire dal 2008, diversi Stati membri si siano adoperati per svuotare la proposta di direttiva Eurobollo del suo contenuto e per bloccare questo dossier.</p>
      <p sl="fr">Oggi, tuttavia, grazie alla tenacia dimostrata dal nostro relatore – desidero rendere qui omaggio all’onorevole El Khadraoui – e dai relatori ombra nel corso dei negoziati con il Consiglio esiste finalmente un compromesso. Innegabilmente il testo è molto meno ambizioso rispetto alla proposta iniziale ma per la prima volta ci consentirà di applicare il principio “chi inquina paga” e di internalizzare i costi esterni dei trasporti oltre a quelli dell’inquinamento acustico e delle emissioni di CO2 .</p>
      <p sl="fr">Affinché l’Eurobollo non sia solo una tassa ma contribuisca a migliorare i trasporti in Europa, la direttiva incoraggia gli Stati membri a reinvestire gli oneri riscossi nell’ammodernamento dei modi di trasporto. Anche il Parlamento è riuscito a fare progressi concreti in materia di interoperabilità dei sistemi di pedaggio e a prevedere maggiori incentivi per l’utilizzo di veicoli pesanti meno inquinanti.</p>
      <p sl="fr">Al fine di rimanere coerenti con gli obiettivi politici che la nostra istituzione si è posta, spero vivamente che i deputati possano sostenere il compromesso che ci è stato proposto in seconda lettura, aprendo quindi la strada a una politica dei trasporti più sostenibile.</p>
    </intervention>
    <intervention id="2-095-000" speaker_id="96948" name="Gilles PARGNEAUX" is_mep="True" mode="spoken" nationality="France" birth_date="24-03-1957" birth_place="Harcigny" p_group="Group of the Progressive Alliance of Socialists and Democrats in the European Parliament" m_state="FR">
      <p sl="fr">Signor Presidente, Presidente Győri, signor Commissario, onorevoli deputati, finalmente abbiamo qualcosa di cui essere soddisfatti: il prezzo del pedaggio per il trasporto stradale, cui la nuova direttiva Eurobollo pone un limite massimo, potrebbe in futuro includere anche i costi dell’inquinamento acustico e atmosferico.</p>
      <p sl="fr">Un altro motivo di soddisfazione è che la relazione dell’onorevole El Khadraoui – con il quale mi congratulo per la tenacia – esprime chiaramente la nostra volontà di tenere conto del principio “chi inquina paga” nei costi del trasporto stradale. Dobbiamo tuttavia continuare a stare attenti: dopo tre anni di negoziati interistituzionali occorre ancora convincere alcuni Stati membri che, grazie all’equilibrio trovato nel dialogo a tre, sarà possibile introdurre una politica volta a tutelare davvero l’ambiente e una politica economica per lo sviluppo di una rete ferroviaria europea. Bisognerà inoltre assicurarci che una parte degli oneri riscossi venga effettivamente destinata alle infrastrutture e ai progetti della rete transeuropea di trasporto come indicato nella direttiva.</p>
      <p sl="fr">Consentitemi di dire che mi dispiace molto che il carattere vincolante del principio “chi inquina paga” sia stato eliminato dal compromesso. Signor Commissario, a prescindere dalla tenacia del relatore, l’onorevole El Khadraoui, con il quale mi congratulato, la Commissione europea ha ancora una volta perso la sua battaglia contro alcune posizioni e sentimenti nazionalisti.</p>
    </intervention>
    <intervention id="2-096-000" speaker_id="4274" name="Olle SCHMIDT" is_mep="True" mode="spoken" nationality="Sweden" birth_date="22-07-1949" birth_place="Skärv" p_group="Group of the Alliance of Liberals and Democrats for Europe" m_state="SE">
      <p sl="sv">Signor Presidente, desidero ringraziare sentitamente il relatore per l’ottimo lavoro svolto su un tema molto difficile. Come sottolineato da molte parti, il nuovo regolamento si limita ad invitare gli Stati membri ad utilizzare gli oneri riscossi per migliorare l’ambiente ed è quindi essenziale, come ha detto l’onorevole Sterckx, che noi qui, nel Parlamento europeo, continuiamo a ricordare ai nostri governi quanto sia importante seguire le raccomandazioni che formuliamo.</p>
      <p sl="sv">L’intenzione ovviamente non è quella di addebitare ai nostri autotrasportatori l’impatto acustico e ambientale senza introdurre, al contempo, misure volte a risolvere problemi quali il trattamento del manto stradale e la realizzazione di altre soluzioni anti-rumore. È fondamentale impedire che questi oneri divengano una nuova tassa sui veicoli pesanti, come hanno sottolineato alcuni deputati. Dobbiamo continuare a lavorare per migliorare l’ambiente e per abbassare i livelli di anidride carbonica in Europa ed è quindi essenziale assicurarci che le tasse ambientali siano realmente utilizzate per ridurre o eliminare i problemi ambientali.</p>
      <a text="(Applausi)"/>
    </intervention>
    <intervention id="2-097-000" speaker_id="96809" name="Peter van DALEN" is_mep="True" mode="spoken" nationality="Netherlands" birth_date="03-09-1958" birth_place="Zwijndrecht" m_state="NL">
      <p sl="nl">Signor Presidente, con la decisione sull’Eurobollo l’Europa sta muovendosi nella direzione giusta verso l’applicazione del principio “chi inquina paga” al trasporto su strada. In definitiva ora esiste un accordo per addebitare agli autotrasportatori sia i costi di utilizzo delle infrastrutture che quelli dell’inquinamento acustico e atmosferico. Spero che molti Stati membri comunitari adottino il sistema proposto, compresi i Paesi Bassi. Il governo olandese Rutte sta saggiamente pensando di tirare fuori dal cilindro l’idea di “pagare per la mobilità in modo diverso” e questa intenzione ben si adatta all’accordo di oggi.</p>
      <p sl="nl">Spero che la Commissione presenti proposte volte ad addebitare gradualmente i costi in questione anche ad altri mezzi di trasporto. Naturalmente, così facendo, si dovrà tener conto delle proprietà specifiche di ciascun settore. La navigazione interna non è la sola ad usufruire delle acque fluviali come risulta in modo evidente in questi giorni di estrema siccità: l’agricoltura infatti costringe a tenere ben aperti gli irrigatori. Ad ogni modo abbiamo compiuto un importante passo avanti e dobbiamo spingere ulteriormente in questa direzione.</p>
    </intervention>
    <intervention id="2-098-000" speaker_id="28393" name="Luis de GRANDES PASCUAL" is_mep="True" mode="spoken" nationality="Spain" birth_date="27-01-1945" birth_place="Guadalajara" p_group="Group of the European People's Party (Christian Democrats)" m_state="ES">
      <p sl="es">Signor Presidente, non è un caso che la Spagna, l’Italia, la Grecia, l’Irlanda, il Portogallo e altri paesi siano riluttanti ad accettare il cosiddetto Eurobollo.</p>
      <p sl="es">Questa posizione critica comune deriva dalla nostra ubicazione di paesi periferici: alla fine, infatti, saremo noi a pagare questa imposta abbastanza singolare mentre gli Stati membri situati geograficamente al centro dell’Unione europea la riscuoteranno.</p>
      <p sl="es">La logica su cui si fonda l’Eurobollo è caratterizzata da grandi contraddizioni e il ragionamento che lo sostiene diventa ogni giorno più debole. Anche accettando come valido punto di partenza la giustificazione logica dell’internalizzazione dei costi esterni, alla fine è insostenibile che, per diminuire la congestione del traffico, si penalizzi unicamente i veicoli pesanti e non le normali automobili poiché in tal modo il vecchio principio “chi inquina paga” verrebbe applicato in modo chiaramente discriminatorio.</p>
      <p sl="es">Oltre a questo, onorevoli deputati, solo il 15 per cento dei fondi raccolti con l’Eurobollo, che era stato concepito come fonte di finanziamento per le infrastrutture, potrà alla fine essere utilizzato per finanziare le reti transeuropee, tra l’altro non in forma di obbligo ma solo di raccomandazione. I ministeri delle finanze destineranno quindi i fondi come riterranno opportuno sulla base degli interessi dei loro paesi e all’interno dell’ampio capitolo delle infrastrutture. Ne deriverà l’ennesima battuta d’arresto per il trasporto merci su strada che, oggi come oggi, è l’unico modo che consente al mercato interno di funzionare.</p>
      <p sl="es">Questa è la realtà, onorevoli deputati, una realtà ancora più dura in un contesto di crisi economica. Se vogliamo che i prodotti europei siano competitivi sui mercati globali non possiamo permetterci di condurre esperimenti che potrebbero danneggiare ulteriormente la già debole economia europea imponendo ulteriori costi aggiuntivi.</p>
      <p sl="es">Infine, la crisi alimentare, avventatamente ascritta ai prodotti spagnoli, ha determinato penalizzazioni inique e ingenti perdite per coloro che sono maggiormente colpiti dall’Eurobollo: i trasportatori e i coltivatori dei principali prodotti agricoli.</p>
      <p sl="es">È per tutte queste ragioni, onorevoli deputati, che la delegazione spagnola del Partito popolare europeo voterà contro il progetto di direttiva.</p>
    </intervention>
    <intervention id="2-099-000" speaker_id="99325" name="Spyros DANELLIS" is_mep="True" mode="spoken" nationality="Greece" birth_date="28-01-1955" birth_place="Irakleio" p_group="Group of the Progressive Alliance of Socialists and Democrats in the European Parliament" m_state="GR">
      <p sl="el">Signor Presidente, il principio generale introdotto dalla direttiva sul trasporto delle merci, vale a dire l’internalizzazione dei costi esterni, è molto semplice e di valore simbolico. Il dossier è un quadro normativo moderno e, al tempo stesso, flessibile per l’applicazione del principio “chi inquina paga” e uno strumento volto a ridurre i problemi di congestione delle principali autostrade nazionali.</p>
      <p sl="el">Proprio per questo motivo le preoccupazioni espresse da molti oratori circa l’impatto difforme della sua applicazione nelle regioni dell’Unione e nel settore del trasporto su strada – alcune delle quali sono giustificate – devono essere superate. Lo scopo del testo di compromesso, che dobbiamo in gran parte all’onorevole El Khadraoui, è l’applicazione graduale delle tasse in questione accompagnata dal progressivo rinnovo del parco veicoli europeo.</p>
      <p sl="el">Al fine di superare le obiezioni e di spianare la strada all’accettazione e all’applicazione della direttiva Eurobollo occorre assicurarsi, innanzi tutto, che le norme siano applicate in modo rigoroso, trasparente e rapido in tutti gli Stati membri e, secondariamente, che tutti gli introiti vengano destinati, come risorse contributive, alle infrastrutture dei trasporti e non utilizzate per chiudere i ben noti buchi.</p>
    </intervention>
    <intervention id="2-100-000" speaker_id="2307" name="Hubert PIRKER" is_mep="True" mode="spoken" nationality="Austria" birth_date="03-10-1948" birth_place="Gries" p_group="Group of the European People's Party (Christian Democrats)" m_state="AT">
      <p sl="de">Signor Presidente, come tutti sappiamo questa direttiva è un compromesso ma senza dubbio è anche un buon compromesso, in quanto soddisfa, almeno parzialmente, entrambe le parti, sia i trasportatori che i cittadini costretti a subire il rumore e i gas di scarico. Quali sono i vantaggi della direttiva? A mio avviso ce ne sono tre.</p>
      <p sl="de">Il primo consiste nella destinazione dei ricavi dei pedaggi stradali agli investimenti per il miglioramento delle infrastrutture dei trasporti che è nell’interesse economico di tutti e offre maggiore sicurezza e vie di trasporto migliori. Il secondo è la standardizzazione della riscossione che abbassa i costi e impedisce la congestione del traffico. Il terzo, molto importante, consiste nella possibilità e nella libertà, per gli Stati membri, di includere in futuro costi quali il rumore e le emissioni inquinanti nei pedaggi stradali. Si tratta quindi di meccanismi di controllo.</p>
      <p sl="de">Chi eviterà le ore di punta e gli ingorghi pagherà meno e chi utilizzerà veicoli ecologici e non rumorosi usufruirà di una riduzione dei costi. Spero che questi incentivi contribuiranno, in futuro, ad evitare gli ingorghi e a rinnovare i parchi degli autoveicoli adibiti al trasporto delle merci. Tutto sommato sappiamo che nel corso dei negoziati non è stato possibile soddisfare tutti i desideri ma gli aspetti positivi che siamo riusciti a raggiungere grazie alla forza del Parlamento dovrebbero in futuro determinare gli effetti positivi auspicati.</p>
      <p sl="de">Spero altresì che a livello applicativo si riesca ad evitare un’eccessiva burocrazia che rischierebbe di mettere a repentaglio l’intera iniziativa.</p>
    </intervention>
    <intervention id="2-101-000" speaker_id="36281" name="Silvia-Adriana ȚICĂU" is_mep="True" mode="spoken" nationality="Romania" birth_date="14-11-1970" birth_place="Galaţi" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Signor Presidente, l’inclusione nel pedaggio di un onere a copertura dei costi esterni consente agli Stati membri di introdurre tale onere per poi utilizzarlo in tutto o in parte nella rete stradale transeuropea oppure in qualsiasi tratto delle proprie autostrade che non fanno parte della rete stradale transeuropea.</p>
      <p sl="ro">Non siamo favorevoli all’introduzione volontaria di barriere tariffarie che aumentino i costi per i trasportatori provenienti dagli Stati membri periferici e, per estensione, i prezzi dei prodotti trasportati. Anche se la direttiva non dovrebbe consentire discriminazioni fondate sulla nazionalità dell’autotrasportatore, l’articolo 7K consente agli Stati membri che introducono un sistema per l’addebito dei costi nel pedaggio e/o all’utente dell’infrastruttura di offrire una compensazione adeguata per tali oneri, cosa che potrebbe creare una distorsione per la concorrenza.</p>
      <p sl="ro">Penso che il reddito generato tassando gli utenti delle infrastrutture e includendo i costi esterni debba essere utilizzato per sostenere la rete stradale transeuropea, per migliorare la sicurezza stradale e per fornire aree di sosta sicure, aspetti assolutamente necessari per garantire la conformità con la legislazione sociale applicabile.</p>
    </intervention>
    <intervention id="2-102-000" speaker_id="96810" name="Carlo FIDANZA" is_mep="True" mode="spoken" nationality="Italy" birth_date="21-09-1976" birth_place="San Benedetto del Tronto" m_state="IT">
      <p sl="it">Signor Presidente, onorevoli colleghi, tutti condividiamo la necessità di rendere più sostenibile il trasporto merci, ma questo risultato si ottiene principalmente attraverso investimenti infrastrutturali e un graduale ricambio del parco circolante.</p>
      <p sl="it">Dietro lo spirito ambientalista di eurovignette e l’applicazione del principio “chi inquina paga”, si nasconde in realtà un forte svantaggio competitivo per alcuni paesi rispetto ad altri, con ricadute pesanti non solo sul loro comparto dell’autotrasporto, in gran parte composto da piccole e medie imprese, ma sui rispettivi sistemi paese; il tutto senza una sufficiente e vincolante riallocazione delle risorse per il miglioramento delle infrastrutture, dell’efficienza e delle performance ambientali dei trasporti stessi – un elemento che sarebbe stato essenziale come bilanciamento di questa direttiva.</p>
      <p sl="it">Il negoziato ha portato qualche piccolo risultato positivo – penso al tema dell’interoperabilità, del mini hire marketing nelle aree di montagna – ma complessivamente risulta insoddisfacente e ritengo che un’eventuale procedura di conciliazione sarebbe il modo migliore per smussare gli angoli che ancora rimangono non chiariti.</p>
    </intervention>
    <intervention id="2-103-000" speaker_id="96749" name="Andrew Henry William BRONS" is_mep="True" mode="spoken" nationality="United Kingdom" birth_date="16-06-1947" birth_place="London" p_group="Non" m_state="GB">
      <p sl="en">Signor Presidente, la direttiva proposta potrebbe essere la goccia che fa traboccare il vaso e spezzare la schiena all’industria britannica del trasporto su strada, un’industria in calo costante negli ultimi dieci anni. Il numero di autotrasportatori con licenze di esercizio è calato dell’8 per cento negli ultimi tre anni e l’80 per cento dei trasporti attraverso il Canale della Manica è attualmente controllato da imprese estere. Negli ultimi dieci anni il 20 per cento delle attività nazionali in questo settore è passato nelle mani di autotrasportatori stranieri. Esiste una popolazione residente in crescita di trasportatori provenienti dall’estero che utilizzano veicoli stranieri, pagano unicamente le modeste tasse imposte dai loro paesi e occupano in tal modo una quota sempre maggiore del nostro mercato interno nel settore.</p>
      <p sl="en">Apparentemente i trasportatori inglesi stanno perdendo tali quote a causa della concorrenza, una parola amata nel lessico comunitario, ma non si tratta di concorrenza leale. Il bollo di circolazione britannico è molto alto, la tassa sul carburante è superiore a quella di altri paesi e i trasportatori stranieri che lavorano nel Regno Unito portano con sé il carburante in taniche da 1 000 litri. La tassazione proposta verrà applicata a tutti i veicoli e tale onere potrebbe essere fatale per l’industria britannica: occorre quindi respingere la direttiva.</p>
    </intervention>
    <intervention id="2-104-000" speaker_id="96787" name="Herbert DORFMANN" is_mep="True" mode="spoken" nationality="Italy" birth_date="04-03-1969" birth_place="Brixen" m_state="IT">
      <p sl="de">Signor Presidente, è indubbio che il mercato interno sia una delle maggiori conquiste della nostra Unione e che ne facciano parte anche efficienti strutture di trasporto. Io tuttavia vivo in una regione attraverso la quale vengono trasportate oltre 50 milioni di tonnellate di merci all’anno e credo che, oltre al diritto dei cittadini di avere un trasporto efficiente, vi sia anche il diritto di coloro che vivono lungo le strade di essere tutelati dall’impatto e dalle conseguenze di questo tipo di trasporto. La proposta rappresenta quindi sicuramente un piccolo passo nella direzione giusta se sarà utilizzata in modo da investire nelle misure anti-rumore, nella fornitura di automezzi pesanti moderni e, soprattutto, nella realizzazione di nuove reti ferroviarie e materiale rotabile.</p>
      <p sl="de">È positivo inoltre che si possa prevedere una tassazione supplementare per le aree di montagna. Trovo tuttavia particolarmente discutibile che si preveda di operare in questo settore su base volontaria, o in altre parole che, come avveniva in precedenza, si consenta agli Stati che non vogliono essere coinvolti nell’Eurobollo di non doverlo applicare. Ciò non solo comporterà una discriminazione in Europa ma è anche estremamente discutibile per quanto riguarda l’impatto sui cittadini.</p>
    </intervention>
    <intervention id="2-105-000" speaker_id="96668" name="Seán KELLY" is_mep="True" mode="spoken" nationality="Ireland" birth_date="26-04-1952" birth_place="Killarney" m_state="IE">
      <p sl="en">Signor Presidente, l’orientamento generale della proposta è positivo perché viviamo in un’epoca in cui occorre affrontare i cambiamenti climatici e altri problemi analoghi in ogni ambito possibile: dobbiamo occuparci di tutto ciò che provoca inquinamento. Certo è logico concentrarci sui veicoli pesanti e i pedaggi.</p>
      <p sl="en">L’aspetto che occorre approfondire nello specifico riguarda la nostra capacità di sviluppare una tecnologia che produca motori che richiedano meno carburante o, in altre parole, che possano percorrere a parità di consumi un chilometraggio superiore. Si tratta sicuramente di un settore in cui occorre condurre ulteriori ricerche e l’efficienza che si potrebbe ottenere non riguarda solo gli automezzi pesanti ma anche tutti gli altri veicoli. Questo è un aspetto che non viene citato, promosso e studiato a sufficienza.</p>
    </intervention>
    <intervention id="2-106-000" speaker_id="28215" name="Jacky HÉNIN" is_mep="True" mode="spoken" nationality="France" birth_date="12-11-1960" birth_place="Douai" p_group="Confederal Group of the European United Left - Nordic Green Left" m_state="FR">
      <p sl="fr">Signor Presidente, il fatto che la tassazione del trasporto su strada delle merci e l’Eurobollo siano stati finalmente affrontati è, di per sé, positivo per tutti i cittadini europei. Ciononostante c’è ancor molto cammino da fare prima che il trasporto su strada delle merci paghi in proporzione ai costi che rappresenta per le nostre società in termini di usura dell’infrastruttura, di inquinamento, di salute pubblica e di incidenti stradali. Dato che vivo in una città attraversata ogni anno da milioni di automezzi pesanti posso confermare che raramente si prende in considerazione il disagio delle popolazioni interessate.</p>
      <p sl="fr">Vi sono poi alcuni aspetti che nessuno in quest’Aula vuole affrontare: mi riferisco agli stipendi bassi dei camionisti, alle loro terribili condizioni di lavoro e agli orari di guida inaccettabili che mettono a repentaglio la salute di tutti. Non è esagerato parlare di schiavi della strada.</p>
      <p sl="fr">Per questo motivo è necessario imporre un tetto massimo di tassazione al fine di promuovere i viaggi brevi, il trasporto di autoveicoli tramite altri mezzi di trasporto, il trasporto marittimo e la navigazione interna, e bisogna fare in modo che tutta l’Unione e i paesi circostanti cerchino di assicurare le migliori condizioni sociali possibili. Occorre tuttavia che la tassazione sia intelligente in modo che a farne le spese non siano le piccole e medie imprese che si occupano di trasporti, né i camionisti e ancor meno i consumatori ma i grandi spedizionieri e i clienti più importanti come il settore della grande distribuzione.</p>
    </intervention>
    <intervention id="2-107-000" speaker_id="photo_generic" name="Siim Kallas" is_mep="True" mode="spoken">
      <p sl="en">membro della Commissione. − Signor Presidente, desidero ringraziare sentitamente gli onorevoli deputati per le loro commenti e vorrei fare a mia volta alcune osservazioni.</p>
      <p sl="en">Primo: va detto a chiare lettere che l’Eurobollo non è una tassa europea. In questo senso il nome è fuorviante. Si tratta invece di una direttiva che limita e regolamenta le tasse nazionali. Abbiamo 22 paesi dove si pagano pedaggi e tasse diversi in funzione del tipo di veicolo, ovvero a seconda che si tratti di un automezzo pesante o un’autovettura privata. Tutti gli utenti provenienti da altri paesi sono tenuti a pagare i pedaggi se utilizzano questa rete stradale.</p>
      <p sl="en">Secondo: vi prego di accettare il compromesso che è molto più ampio e complicato di quanto sembri e risolve due conflitti fondamentali e di lunga data.</p>
      <p sl="en">Il primo dei due riguarda una questione di principio: chi dovrebbe pagare per l’utilizzo delle infrastrutture e cosa dovrebbe pagare nello specifico? In tal senso la direttiva va nella direzione giusta poiché il principio “chi inquina paga”, dove è l’utente a pagare, continuerà inevitabilmente ad essere applicato. Questa è la direzione in cui ci si sta muovendo.</p>
      <p sl="en">Il secondo motivo di conflitto è molto più costante ed acceso. È il conflitto tra i paesi attraversati dal traffico pesante che, naturalmente, desiderano una maggiore flessibilità per affrontare i problemi delle loro infrastrutture e chiaramente vorrebbero suddividere l’onere per l’utilizzo delle infrastrutture tra i contribuenti e tutti gli utenti – lo sottolineo – tutti, senza possibilità di discriminazioni.</p>
      <p sl="en">Naturalmente c’è un gruppo di paesi decisamente contrari com’è emerso molto chiaramente anche qui, nel corso del dibattito. Desidero ricordarvi che il 15 ottobre il Consiglio ha approvato il compromesso politico dato che è mancata una minoranza in grado di bloccare l’iniziativa e ora lo scontro prosegue qui in Parlamento.</p>
      <p sl="en">L’onorevole El Khadraoui ha lavorato sodo per raggiungere un buon compromesso e presentare una buona proposta che vi prego caldamente di sostenere. Il documento sembra contenere diversi aspetti specifici non del tutto soddisfacenti per molti deputati ma rappresenta veramente un importante progresso. Il problema è in discussione già da diversi anni e ora stiamo finalmente facendo un passo avanti.</p>
    </intervention>
    <intervention id="2-108-000" speaker_id="photo_generic" name="Enikő Győri" is_mep="True" mode="spoken">
      <p sl="hu">Presidente in carica del Consiglio. – Signor Presidente, onorevoli colleghi, innanzi tutto desidero ringraziarvi per questo prezioso dibattito che ha introdotto un gran numero di argomentazioni e controargomentazioni a dimostrazione del fatto che, come ha detto anche il Commissario, è stato raggiunto un compromesso. Dopo grandi difficoltà, problemi e conflitti, sono comunque convinta che il documento rappresenti un successo a livello europeo, come ha già detto l’onorevole Leichtfried che ringrazio anche per l’apprezzamento espresso nei confronti della Presidenza ungherese.</p>
      <p sl="hu">Come avviene per tutti i compromessi è stato trovato un equilibrio ed è stato necessario coniugare la sostenibilità ambientale e quella economica. Respingo l’idea secondo la quale il Consiglio non darebbe alcun valore alla tutela ambientale. Se tale aspetto non fosse stato importante, infatti, questa direttiva non esisterebbe. Si è reso inoltre necessario creare un equilibrio – mi rivolgo anche all’onorevole De Grandes Pascual – tra il centro e la periferia. Indubbiamente in Consiglio si sono tenuti accesi dibattiti su come evitare che gli Stati membri periferici si sentissero esclusi e alla fine si è formata una maggioranza qualificata,; mi auguro che lo stesso sia avvenuto anche in Parlamento come dimostrerebbe la discussione odierna.</p>
      <p sl="hu">Si potrebbe dire che questa è solo una goccia nell’oceano ma credo – e sono felice che molti lo abbiano riconosciuto durante il dibattito – che è stato fatto un passo estremamente importante verso l’internalizzazione dei costi e il riutilizzo dei ricavi nel settore. Sebbene il documento, come tutti i compromessi, non sia perfetto sono certa che saremo in grado di compiere ulteriori passi avanti negli anni futuri.</p>
      <p sl="hu">Desidero soffermarmi su tre questioni specifiche che hanno sollevato diversi quesiti. La prima riguarda l’utilizzo dei ricavi e a questo riguardo desidero fare riferimento a quanto detto dall’onorevole Sterckx. L’accordo contiene una raccomandazione specifica per gli Stati membri proprio in relazione all’utilizzo dei ricavi stabilendo, tra l’altro, che il 15 per cento degli introiti riscossi – mi rivolgo in particolare all’onorevole Meissner – debba essere utilizzato per finanziare progetti di trasporto transeuropei. Consentitemi di aggiungere che questo è il risultato di un compromesso adeguato o, come ha detto l’onorevole Sterckx, di un compromesso adeguato e soddisfacente anche se forse si tratta solo del primo passo nella direzione giusta.</p>
      <p sl="hu">La seconda questione specifica, sollevata ancora una volta dall’onorevole Sterckx, riguarda i costi degli ingorghi e della congestione stradale. Ebbene, l’accordo raggiunto con il Parlamento europeo copre anche questo problema dato che consente agli Stati membri di determinare i costi di utilizzo della strada in modo differenziato in funzione del luogo e dell’ora. Come tutti sapete, gli Stati membri hanno la possibilità di imporre oneri infrastrutturali più elevati nelle ore di punta. La maggiore differenziazione della tassazione sulle infrastrutture ci fornisce un’alternativa per combattere la congestione del traffico; inoltre, anche se nel calcolo dei costi esterni si dovesse considerare unicamente l’inquinamento atmosferico e quello acustico, il meccanismo di differenziazione introdotto dalla direttiva potrà contribuire ugualmente a ridurre in modo efficace gli ingorghi stradali che caratterizzano le strade europee.</p>
      <p sl="hu">Desidero infine rispondere al terzo quesito, ovvero quello posto dall’onorevole Lichtenberger relativo agli oneri esterni. Il Consiglio ha già adottato una posizione in prima lettura il 14 febbraio di quest’anno e successivamente abbiamo inserito una disposizione nella direttiva su richiesta del Parlamento per sottolineare che daremo un segnale politico ai cittadini sulle caratteristiche ambientali degli automezzi pesanti. A tal fine abbiamo incluso la possibilità di aggiungere, oltre al sovrapprezzo applicato nelle regioni montane, anche un onere esterno per i veicoli Euro 0, I, II, e III. Dato che i veicoli Euro III sono meno inquinanti rispetto ai veicoli appartenenti ad altre classi Euro in funzione delle emissioni, esse saranno soggette al sistema di doppio onere solo in un momento successivo mentre alle altre classi il sistema verrà applicato a partire dalla data di efficacia della direttiva. L’accordo raggiunto con il Parlamento europeo prevede inoltre incentivi per i veicoli meno inquinanti appartenenti alle categorie Euro V e VI al fine di promuovere il rinnovo del parco veicoli.</p>
      <p sl="hu">Signor Presidente, onorevoli deputati, il dibattito odierno ha fatto capire molto chiaramente che con la direttiva Eurobollo è stato fatto un passo avanti molto importante per il settore dei trasporti. La raccomandazione specifica relativa agli automezzi pesanti non è solo importante di per sé ma ha anche un valore simbolico. Si tratta della prima direttiva ad applicare – e mi fa piacere che molti qui lo abbiamo sottolineato – il principio “chi inquina paga” dando avvio ad un lungo dibattito e al processo applicativo di internalizzazione dei costi esterni per tutti i modi di trasporto.</p>
      <p sl="hu">Signor Presidente, la Presidenza ungherese è molto lieta che sia stato raggiunto un accordo con il Parlamento europeo e sono certa che la misura oggi in discussione e in attesa dell’approvazione da parte del Parlamento possa determinare, nel settore dei trasporti, un aumento dell’efficienza economica e una riduzione dell’impatto negativo per l’ambiente. Di conseguenza i cittadini dell’Unione Europea trarranno beneficio dalla direttiva che stiamo per adottare.</p>
    </intervention>
    <intervention id="2-109-000" speaker_id="25718" name="Saïd EL KHADRAOUI" is_mep="True" mode="spoken" role="relatore" nationality="Belgium" birth_date="09-04-1975" birth_place="Leuven" p_group="Group of the Progressive Alliance of Socialists and Democrats in the European Parliament" m_state="BE">
      <p sl="nl">Signor Presidente, ringrazio tutti per le espressioni di sostegno e le osservazioni fatte, compresi coloro che si sono opposti alla relazione. Il settore dei trasporti è importante per la nostra economia ma comporta dei costi; non mi riferisco solo ai costi delle infrastrutture ma anche a quelli delle polveri sottili presenti nell’aria, del rumore, degli ingorghi stradali e così via.</p>
      <p sl="nl">Con questa direttiva modificata verrà finalmente a crearsi un quadro europeo che darà agli Stati membri la possibilità di far pagare parzialmente i costi a coloro che effettivamente ne sono responsabili. Il metodo consentirà al contempo agli Stati membri di generare risorse da reinvestire nel sistema di trasporto in modo da renderlo più sostenibile riducendo concretamente i costi esterni. In questo modo potremo rendere più vivibile la nostra società, aumentare l’efficienza del settore e altresì contribuire a creare condizioni di maggiore parità tra i vari modi di trasporto fornendo, in tal modo, maggiori opportunità anche alle ferrovie e alle vie navigabili interne.</p>
      <p sl="nl">Poco fa, nella mia introduzione, ho sottolineato quanto sia stato difficile raggiungere il compromesso. Tra l’altro, l’obiettivo del Libro bianco della Commissione è quello di rendere vincolante l’internalizzazione dei costi entro il 2020 e sicuramente ciò scatenerà accese discussioni nei prossimi anni.</p>
      <p sl="nl">Nel frattempo spero, innanzi tutto, che la plenaria ci assicuri un sostegno sufficiente a permetterci di proseguire e di dimostrare che l’Europa può anche prendere decisioni positive per i cittadini europei. Secondariamente mi auguro che alcuni Stati membri possano progredire realmente avvalendosi delle nuove opportunità e riescano ad indurre altri Stati membri a fare lo stesso in forza dei buoni risultati raggiunti. Ciò ci permetterà di costruire una base di appoggio più ampia per fare ulteriori progressi. Nel frattempo la direttiva assegna alla Commissione un bel po’ di lavoro da svolgere. Nel corso dei prossimi anni occorrerà prendere in considerazione la possibilità di internalizzare anche altri costi esterni, di rendere l’internalizzazione obbligatoria e di includere altri tipi di veicoli. Questo è il compito che ci attende nei prossimi anni però ora dobbiamo fare il primo passo.</p>
    </intervention>
    <intervention id="2-110-000" speaker_id="4308" is_mep="True" mode="spoken" role="Presidente" name="Alejo VIDAL-QUADRAS" nationality="Spain" birth_date="20-05-1945" birth_place="Barcelona" p_group="Group of the European People's Party (Christian Democrats)" m_state="ES">
      <p sl="unknown">La discussione è chiusa.</p>
      <p sl="unknown">La votazione si svolgerà oggi, alle 12:00.</p>
      <p sl="unknown">Dichiarazioni scritte (articolo 149)</p>
    </intervention>
    <intervention id="2-110-500" speaker_id="96792" name="Bogdan Kazimierz MARCINKIEWICZ" is_mep="True" mode="written" nationality="Poland" birth_date="21-03-1966" birth_place="Wodzisław Śląski" p_group="Group of the European People's Party (Christian Democrats)" m_state="PL">
      <p sl="pl">Penso che sia estremamente importante aver completato oggi i lavori in seconda lettura sulla direttiva relativa alla tassazione dei veicoli pesanti, la direttiva Eurobollo. L’aspetto centrale e il più importante è la norma che introduce il principio “chi inquina paga” in base al quale gli automezzi pesanti più inquinanti e rumorosi rispetto a quelli dotati di motori Euro V o Euro VI saranno soggetti al pagamento di un pedaggio per l’uso delle infrastrutture stradali. Si è inoltre tenuto conto della possibilità di far dipendere in qualche modo i pedaggi dall’entità dei veicoli circolanti (congestione stradale) nelle ore di punta, anche se per un massimo di cinque ore al giorno. Penso che questa soluzione riuscirà a scoraggiare gli utenti dal percorrere alcuni tratti stradali nelle ore di punta. Gli Stati membri potranno altresì decidere sulla destinazione specifica degli introiti generati dai pedaggi riscossi, fermo restando che almeno il 15 per cento dovrà essere utilizzato per fornire sostegno finanziario ai progetti della rete transeuropea RTE-T al fine di aumentare la sostenibilità dei trasporti.</p>
    </intervention>
    <intervention id="2-111-000" speaker_id="97308" name="Vilja SAVISAAR-TOOMAST" is_mep="True" mode="written" nationality="Estonia" birth_date="15-08-1962" birth_place="Antsla" p_group="Group of the Alliance of Liberals and Democrats for Europe" m_state="EE">
      <p sl="et">Sono lieta che la direttiva Eurobollo sia stata portata a conclusione in seconda lettura. La relazione introduce il principio chiave “chi inquina paga” e conseguentemente la modifica delle norme per la determinazione dei pedaggi per il trasporto stradale ci permetterà di aggiungere i costi reali dell’inquinamento atmosferico e acustico provocato dai camion alle imposte e alle tasse riscosse per l’utilizzo delle autostrade da parte degli autoveicoli pesanti. La direttiva stabilisce inoltre che gli introiti così riscossi dovrebbero essere utilizzati per finanziare sistemi di trasporto efficaci ed ecocompatibili e che il 15 per cento di tali introiti dovrà essere investito nelle reti di trasporto paneuropee non solo stradali ma anche ferroviarie e fluviali.</p>
      <p sl="et">La direttiva si applicherà a tutti i veicoli di peso superiore alle 3,5 tonnellate ma penso che la disposizione in materia si spinga troppo lontano perché tali veicoli operano principalmente a livello regionale e questo aspetto non dovrebbe essere regolamentato a livello europeo. Gli Stati membri avranno inoltre la possibilità di esonerare i veicoli inferiori alle 12 tonnellate, un’opzione che mi auguro l’Estonia utilizzerà.</p>
      <p sl="et">Quanto all’Estonia penso che questa direttiva porrà fine alla situazione che costringe i nostri camion a pagare in altri paesi, mentre i veicoli provenienti dall’estero non pagano sulle nostre strade. Mi auguro che il governo elimini la disparità di trattamento stabilendo condizioni uguali per tutti. La direttiva fornisce inoltre un incentivo per il rinnovo dei parchi veicoli: più il veicolo è nuovo, meno consuma e inferiori saranno le tasse che dovrà pagare. Ciò richiederà ingenti investimenti da parte delle società di trasporto che però verranno ammortizzati abbastanza rapidamente grazie alle tasse di circolazione più basse e ad un consumo di carburante più contenuto.</p>
    </intervention>
    <intervention id="2-111-500" speaker_id="5737" name="Dominique VLASTO" is_mep="True" mode="written" nationality="France" birth_date="14-08-1946" birth_place="Marseille" p_group="Group of the European People's Party (Christian Democrats)" m_state="FR">
      <p sl="fr">La revisione della direttiva Eurobollo è fondamentale ai fini di un’integrazione più efficace dei costi dell’inquinamento causato dal trasporto su strada, qualcosa che ora è reso possibile grazie al fatto che gli Stati membri potranno tenere conto dell’inquinamento atmosferico e acustico, così come della congestione di alcune strade, nello stabilire le tariffe del pedaggio per i mezzi pesanti.</p>
      <p sl="fr">In regioni come la mia, dove i veicoli adibiti al trasporto internazionale di merci intasano le strade alpine, si tratta di una misura attesa da molto tempo.</p>
      <p sl="fr">La revisione rappresenta anche un primo passo verso il ripristino di condizioni di concorrenza leale fra i trasportatori europei. Alcuni Stati membri come la Francia e la Germania, infatti, applicano già il principio “chi inquina paga” e vogliono che l’Unione europea lo estenda a tutti gli altri paesi.</p>
      <p sl="fr">Adesso ciò che conta è che gli introiti dell’Eurobollo vadano effettivamente destinati ai progetti volti a migliorare le infrastrutture, a ridurre l’inquinamento e a proteggere l’ambiente.</p>
      <p sl="fr">Accolgo quindi con favore l’impegno degli Stati membri a reinvestire una parte delle entrate nelle reti RTE-T, un grande progetto studiato per garantire la coesione territoriale in Europa e per migliorare l’accesso a regioni come quelle alpine dove l’infrastruttura non è sufficiente ad assicurare un trasferimento modale dal trasporto su strada ad altre forme di trasporto.</p>
    </intervention>
    <intervention id="2-112-000" speaker_id="96778" name="Artur ZASADA" is_mep="True" mode="written" nationality="Poland" birth_date="05-06-1969" birth_place="Zielona Góra" p_group="Group of the European People's Party (Christian Democrats)" m_state="PL">
      <p sl="pl">Sono convinto che l’Unione europea necessiti di linee guida armonizzate che consentano agli Stati membri di tassare i costi esterni generati dal settore del trasporto su strada. Occorre tuttavia ricordare che le imprese di trasporti, in particolare durante una crisi, non potranno permettersi di rinnovare rapidamente i loro parchi veicoli acquistando i veicoli conformi agli standard Euro V ed Euro VI. Non possiamo, quindi, punire i trasportatori per fattori esterni al di fuori del loro potere. A mio parere dobbiamo cercare di prorogare il più possibile il periodo di applicazione degli incentivi ai veicoli più ecologici. Le imprese di trasporto che investono in tecnologie a basse emissioni devono avere diritto a un adeguato periodo di garanzia per i loro investimenti, durante il quale dovrebbero pagare il minimo dei costi o essere esentate.</p>
      <p sl="pl">Qui in Parlamento sottolineiamo spesso che le persone hanno la massima importanza e dobbiamo quindi ricordare che il settore dei trasporti dell’Unione europea non significa solo rumore eccessivo o emissioni di CO2 , ma anche, e soprattutto, centinaia di migliaia di posti di lavoro e una componente importante del prodotto interno lordo in molti Stati membri.</p>
    </intervention>
  </section>
  <section id="creitem8" title="8. Turno di votazioni">
    <intervention id="2-115-000" speaker_id="28269" is_mep="True" mode="spoken" role="Presidente" name="Jerzy BUZEK" nationality="Poland" birth_date="03-07-1940" birth_place="Śmiłowice" m_state="PL">
      <p sl="unknown">L’ordine del giorno reca la votazione.</p>
      <a text="(Per i risultati dettagliati della votazione vedasi processo verbale)"/>
    </intervention>
  </section>
  <section id="creitem9" title="8.1. Nomina di un membro della Corte dei conti (H.G.Wessberg-SV) (A7-0190/2011&#10; - Inés Ayala Sender) (votazione)"/>
  <section id="creitem10" title="8.2. Richiesta di revoca dell’immunità parlamentare di Agnes Hankiss (A7-0196/2011&#10; - Diana Wallis) (votazione)"/>
  <section id="creitem11" title="8.3. Attestazioni d’origine di taluni prodotti tessili (A7-0156/2011&#10; - Jan Zahradil) (votazione)">
    <intervention id="2-120-000" speaker_id="23712" name="Jan ZAHRADIL" is_mep="True" mode="spoken" role="relatore" nationality="Czechia" birth_date="20-03-1963" birth_place="Praha" m_state="CZ">
      <p sl="en">Signor Presidente, brevemente, sono stato molto onorato di rivestire l’incarico di relatore, nel momento in cui abbiamo avuto l’opportunità di abrogare, anziché approvare, una legge che, a mio avviso, è ridondante. Ritengo che questo sia perfettamente in linea con il nostro obiettivo a lungo termine di migliorare la legislazione e la regolamentazione e invito quindi tutti gli onorevoli colleghi a sostenere l’abrogazione. Vi ringrazio in anticipo.</p>
    </intervention>
  </section>
  <section id="creitem12" title="8.4. Partecipazione della Repubblica di Croazia ai lavori dell’Osservatorio europeo delle droghe e delle tossicodipendenze (A7-0186/2011&#10; - Debora Serracchiani) (votazione)"/>
  <section id="creitem13" title="8.5. Estensione dell’ambito di applicazione del regolamento relativo al trasporto professionale transfrontaliero su strada del contante in euro tra gli Stati membri dell’area dell’euro (A7-0077/2011&#10; - Sophie Auconie) (votazione)">
    <intervention id="2-124-000" speaker_id="96862" name="Sophie AUCONIE" is_mep="True" mode="spoken" role="relatore" nationality="France" birth_date="19-08-1963" birth_place="Dugny" p_group="Group of the European People's Party (Christian Democrats)" m_state="FR">
      <p sl="fr">Signor Presidente, onorevoli colleghi, in qualità di relatore e a nome dei gruppi politici in accordo, chiedo di rinviare la votazione sulle due relazioni riguardanti il trasporto dei fondi. Mi riferisco alla relazione che stiamo discutendo ora e alla relazione A7-0076/2011 , quinto punto della votazione, successivo all’attuale.</p>
      <p sl="fr">Il rinvio, giustificato da ragioni procedurali, mira ad assicurare una collaborazione ottimale con la Commissione e il Consiglio. Invito pertanto tutti gli onorevoli colleghi ad appoggiare il rinvio della votazione su questa relazione e su quella successiva, al quinto punto.</p>
    </intervention>
    <intervention id="2-125-000" speaker_id="28269" is_mep="True" mode="spoken" role="Presidente" name="Jerzy BUZEK" nationality="Poland" birth_date="03-07-1940" birth_place="Śmiłowice" m_state="PL">
      <p sl="unknown">Richiedo due dichiarazioni. Ora la dichiarazione di un sostenitore della proposta. Onorevole Bowles, a lei la parola.</p>
    </intervention>
    <intervention id="2-126-000" speaker_id="33570" name="Sharon BOWLES" is_mep="True" mode="spoken" nationality="United Kingdom" birth_date="12-06-1953" birth_place="Oxford" p_group="Group of the Alliance of Liberals and Democrats for Europe" m_state="GB">
      <p sl="en">Presidente della commissione per i problemi economici e monetari. – Signor Presidente, desidero precisare che la commissione ha chiesto il rinvio a causa della violazione procedurale di cui è stata oggetto. Nel testo del Coreper (comitato dei rappresentanti permanenti) è stato eliminato un considerando concordato in una procedura scritta di trilogo, sul quale non ci possono quindi essere dubbi. Ci è stato comunicato, inoltre, che la commissione per i servizi legali non approverà un testo che non corrisponde pienamente all’interpretazione comune, benché quest’ultima non sia giuridicamente vincolante.</p>
      <p sl="en">Non possiamo accettare questa modifica unilaterale, che costituirebbe un precedente, e non voteremo, quindi, finché la questione non sarà risolta. Non possiamo permettere che gli accordi interistituzionali, le interpretazioni comuni o altro limitino i poteri che il trattato ha conferito a questa istituzione e quindi il testo non può essere approvato. Prima di procedere, sarà necessario chiarire che situazioni come queste non devono ripresentarsi.</p>
    </intervention>
    <intervention id="2-127-000" speaker_id="997" name="Francesco Enrico SPERONI" is_mep="True" mode="spoken" nationality="Italy" birth_date="04-10-1946" birth_place="Busto Arsizio" p_group="Europe of freedom and democracy Group - Co" m_state="IT">
      <p sl="it">Signor Presidente, non sono propriamente contro la proposta, però – visto che il lunedì pomeriggio procediamo all'approvazione del progetto di ordine del giorno per tutta la settimana – mi chiedo perché questa proposta di rinvio non sia stata fatta ieri, ma solo adesso, nell'immediatezza del voto.</p>
    </intervention>
  </section>
  <section id="creitem14" title="8.6. Applicazioni per i trasporti del sistema globale di navigazione satellitare (A7-0084/2011&#10; - Silvia-Adriana Ţicău) (votazione)"/>
  <section id="creitem15" title="8.7. Accordi aerei internazionali nel quadro del trattato di Lisbona (A7-0079/2011&#10; - Brian Simpson) (votazione)"/>
  <section id="creitem16" title="8.8. Tassazione a carico di autoveicoli pesanti (A7-0171/2011&#10; - Saïd El Khadraoui) (votazione)"/>
  <section id="creitem17" title="8.9. Conti economici ambientali europei (A7-0330/2010&#10; - Jo Leinen) (votazione)"/>
  <section id="creitem18" title="8.10. Settimo programma dell’UE per le attività di ricerca, sviluppo tecnologico e dimostrazione (A7-0160/2011&#10; - Jean-Pierre Audy) (votazione)">
    <intervention id="2-135-000" speaker_id="96793" name="Paweł Robert KOWAL" is_mep="True" mode="spoken" nationality="Poland" birth_date="22-07-1975" birth_place="Rzeszów" p_group="European Conservatives and Reformists Group" m_state="PL">
      <p sl="pl">Signor Presidente, ho informato il segretariato in merito alla mia intenzione di presentare un emendamento orale che comporterebbe la cancellazione del paragrafo 27, il quale contiene informazioni inesatte su un importante progetto scientifico chiamato INDECT. Tengo a informare l’Assemblea che il 15 marzo 2011, a Bruxelles, è stata effettuata una revisione etica del progetto, alla quale hanno partecipato esperti provenienti da Austria, Francia, Paesi Bassi, Germania e Regno Unito. La valutazione etica delle attività del progetto ha avuto esito positivo ed è stata certificata. Non sono stati riscontrati problemi sul piano etico. Tengo a sottolineare che la Commissione europea ha condotto fin dall’inizio un monitoraggio continuo degli aspetti etici della relazione e invito l’Assemblea a esaminare quest’ultima per accertarsi che non contenga informazioni prive di fondamento. Si tratta, infatti, di un progetto di ricerca scientifica di rilievo, condotto dall’Università di Scienza e Tecnologia AGH di Cracovia e da alcune istituti europei per la ricerca e l’istruzione superiore.</p>
    </intervention>
  </section>
  <section id="creitem19" title="9. Dichiarazioni di voto">
    <intervention id="2-140-500" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Il candidato proposto ha soprattutto esperienza in campo politico e, seppur in misura inferiore rispetto alle aspettative, anche in ambito contabile e finanziario. Voterò a favore del candidato ma ritengo sia necessario prestare maggiore attenzione al tipo di qualifiche che i membri della Corte dei conti devono avere.</p>
    </intervention>
    <intervention id="2-140-750" speaker_id="96862" name="Sophie AUCONIE" is_mep="True" mode="written" nationality="France" birth_date="19-08-1963" birth_place="Dugny" p_group="Group of the European People's Party (Christian Democrats)" m_state="FR">
      <p sl="fr">Ho appoggiato la nomina a membro della Corte dei conti di Hans Gustaf Wessberg, che ha maturato più di 30 anni di esperienza professionale nelle attività di gestione di alto livello in istituzioni pubbliche oltre che in imprese private in Svezia. Wessberg ha dedicato buona parte della sua carriera al miglioramento delle condizioni delle imprese private in Svezia, operando come dirigente di organizzazioni rappresentanza che rappresentano gli interessi dell’industria nella vita pubblica. Vanta, inoltre, una grande esperienza nell’ambito del servizio pubblico, in qualità sia di politico che di funzionario pubblico e ha servizio assunto l’incarico di direttore generale del Servizio svedese di registrazione imprese, un’agenzia pubblica indipendente, e di segretario di stato in diverse occasioni. Per questi motivi, sono convinto che abbia le qualità richieste per questo incarico.</p>
    </intervention>
    <intervention id="2-141-000" speaker_id="97198" name="Mara BIZZOTTO" is_mep="True" mode="written" nationality="Italy" birth_date="03-06-1972" birth_place="Bassano del Grappa " m_state="IT">
      <p sl="it">Il curriculum presentato da H.G. Wessberg per la nomina a membro della Corte dei conti traccia un profilo di competenze ed esperienze sicuramente in linea con gli standard tecnici e scientifici richiesti dalla carica. In particolare, l´impegno del sig. Wessberg a favore del tessuto imprenditoriale privato rende il candidato particolarmente idoneo ad assicurare il bilanciamento tra diritto comunitario e concrete esigenze tanto del mercato quanto dei cittadini europei. Mi sono pertanto espressa a favore di questa proposta di risoluzione parlamentare.</p>
    </intervention>
    <intervention id="2-142-000" speaker_id="96603" name="Nessa CHILDERS" is_mep="True" mode="written" nationality="Ireland" birth_date="09-10-1956" birth_place="Dublin" p_group="Group of the Progressive Alliance of Socialists and Democrats in the European Parliament" m_state="IE">
      <p sl="en">Mi sono espressa a favore della nomina di Hans Gustaf Wessberg a membro della Corte dei conti al posto di Lars Heikensten. In occasione dell’audizione di Hans Gustaf Wessberg eseguita della commissione per il controllo dei bilanci il 24 maggio 2011, i deputati al Parlamento hanno elogiato le esperienze del candidato nel settore privato e pubblico. Dopo la nomina, Hans Gustaf Wessberg presterà servizio fino alla fine del mandato della Svezia, ovvero fino a marzo 2012, e potrà essere successivamente rieletto per un altro mandato di sei anni. Gli faccio i miei migliori auguri per il suo nuovo incarico.</p>
    </intervention>
    <intervention id="2-142-500" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Porgo i miei più sinceri auguri a Hans Gustaf Wessberg per l’importante incarico che gli è stato conferito; sono convinto che svolgerà le funzioni inerenti al suo ruolo con assoluta dedizione e competenza.</p>
    </intervention>
    <intervention id="2-142-750" speaker_id="23868" name="Monika BEŇOVÁ" is_mep="True" mode="written" nationality="Slovakia" birth_date="15-08-1968" birth_place="Bratislava" m_state="SK">
      <p sl="sk">Come previsto, l’audizione del candidato svedese per la funzione di membro della Corte dei conti non ha presentato problemi. Come è emerso successivamente dalla votazione, l’esito finale è stato marginalmente a favore del candidato, che vanta esperienza a livello ministeriale e nel settore privato. Il candidato ha inoltre operato nel settore della difesa e rivestito incarichi di alto livello relativi alla gestione finanziaria e al controllo di bilancio; è stato infine un sostenitore dell’adesione della Svezia all’Unione europea.</p>
    </intervention>
    <intervention id="2-143-000" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ho votato a favore della nomina di Hans Gustaf Wessberg a membro della Corte dei conti europea. Wessberg prenderà il posto di Lars Heikensten, che ha lasciato l’incarico per diventare direttore esecutivo della Fondazione Nobel. Hans Gustaf Wessberg assumerà le sue funzioni dopo la nomina formale del Consiglio dei ministri, previsto per venerdì 10 giugno 2011.</p>
    </intervention>
    <intervention id="2-143-006" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">La Corte dei conti è un’istituzione che ha la funzione di controllare le entrate e le uscite dell’Unione, allo scopo di accertare la loro legalità e la correttezza della gestione finanziaria. La Corte dei conti opera in totale indipendenza e la nomina dei suoi membri avviene in questo spirito, sulla base dei criteri di capacità e indipendenza. Il candidato svedese Hans Gustaf Wessberg ha presentato il suo curriculum vitae, ha compilato un questionario scritto ed è stato sottoposto a un’audizione da parte della commissione per il controllo dei bilanci. Ha addotto argomentazioni valide, ottenendo così la nomina a membro della Corte dei conti e dimostrando di essere in grado di svolgere le sue funzioni in maniera capace e indipendente.</p>
    </intervention>
    <intervention id="2-143-004" speaker_id="96999" name="Alexander MIRSKY" is_mep="True" mode="written" nationality="Latvia" birth_date="20-03-1964" birth_place="Vilna" p_group="Group of the Progressive Alliance of Socialists and Democrats in the European Parliament" m_state="LV">
      <p sl="en">Il Parlamento europeo,</p>
      <p sl="en">visto l’articolo 286, paragrafo 2, del trattato sul funzionamento dell’Unione europea, ai sensi del quale è stato consultato dal Consiglio (C7-0103/2011), vista l’audizione del candidato proposto dal Consiglio per le funzioni di membro della Corte dei conti, cui la commissione per il controllo dei bilanci ha proceduto nella riunione del 24 maggio 2011, visto l’articolo 108 del suo regolamento, vista la relazione della commissione per il controllo dei bilanci (A7-0190/2011),</p>
      <p sl="en">considerando che Hans Gustaf Wessberg soddisfa le condizioni stabilite all’articolo 286, paragrafo 1, del trattato sul funzionamento dell’Unione europea,</p>
      <p sl="en">esprime parere positivo sulla proposta di nominare Hans Gustaf Wessberg membro della Corte dei conti e incarica il suo presidente di trasmettere la presente decisione al Consiglio e, per conoscenza, alla Corte dei conti, nonché alle altre istituzioni dell’Unione europea e alle istituzioni di controllo degli Stati membri.</p>
      <p sl="en">Ho espresso voto contrario poiché ritengo sia possibile trovare una persona professionalmente più idonea per l’incarico.</p>
    </intervention>
    <intervention id="2-143-005" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Mi sono espressa a favore della relazione sulla nomina di Hans Gustaf Wessberg a membro della Corte dei conti. Ho assunto questa decisione sulla base di tutte le informazioni presentate – incluse le risposte di Wessberg al questionario per i candidati alle funzioni di membro della Corte dei conti, allegato alla relazione – che evidenziano l’aderenza ai criteri stabiliti all’articolo 286, paragrafo 1, del trattato sul funzionamento dell’Unione europea (FUE) e il rispetto del requisito di piena indipendenza dei membri della Corte dei conti. Per questo motivo, appoggio la nomina di Hans Gustaf Wessberg.</p>
    </intervention>
    <intervention id="2-143-002" speaker_id="96819" name="Licia RONZULLI" is_mep="True" mode="written" nationality="Italy" birth_date="14-09-1975" birth_place="Milano" p_group="Group of the European People's Party (Christian Democrats)" m_state="IT">
      <p sl="it">Ho votato a favore di questa relazione perché ritengo che la Corte dei conti possa giovarsi dell'esperienza di H.G. Wessberg nella gestione finanziaria delle istituzioni. Il candidato soddisfa le condizioni stabilite all'articolo 286, paragrafo 1, TFUE e il suo curriculum vitae conta una serie di cariche di rilievo nella gestione finanziaria e nel controllo del bilancio in istituzioni pubbliche ed imprese private. Le risposte al questionario mostrano la serietà e la motivazione del candidato.</p>
    </intervention>
    <intervention id="2-143-003" speaker_id="4545" name="Catherine STIHLER" is_mep="True" mode="written" nationality="United Kingdom" birth_date="30-07-1973" birth_place="Bellshill" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Sono lieta di avere appoggiato il candidato svedese alle funzioni di membro della Corte dei conti.</p>
    </intervention>
    <intervention id="2-144-500" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Considerato che le imputazioni risalgono al 2004, quando l’onorevole Hankiss non era ancora membro del Parlamento europeo, sono favorevole alla revoca dell’immunità parlamentare dell’onorevole collega.</p>
    </intervention>
    <intervention id="2-145-000" speaker_id="97198" name="Mara BIZZOTTO" is_mep="True" mode="written" nationality="Italy" birth_date="03-06-1972" birth_place="Bassano del Grappa " m_state="IT">
      <p sl="it">Sono favorevole alla richiesta del relatore di revocare, per il caso in questione, l'immunità della onorevole collega. La pendenza giudiziaria che la vede imputata ha origine in un fatto che risale all’inizio del 2004, quando non era ancora membro del Parlamento europeo. Di tutta evidenza non si possono applicare quindi le disposizioni del regolamento che riguardano l'immunità e privilegi parlamentari, pertanto la revoca dell'immunità rispetta le disposizioni normative che regolano la vita istituzionale e giuridica della nostra Assemblea.</p>
    </intervention>
    <intervention id="2-145-250" speaker_id="23868" name="Monika BEŇOVÁ" is_mep="True" mode="written" nationality="Slovakia" birth_date="15-08-1968" birth_place="Bratislava" m_state="SK">
      <p sl="sk">Il tribunale distrettuale centrale di Buda, Budapest, chiede al Parlamento europeo di revocare l’immunità dell’onorevole Hankiss, in relazione a un nuovo procedimento penale. Ágnes Hankiss è stata accusata da un ricorrente privato di un presunto reato di diffamazione commesso in pubblico e, in particolare, di diffamazione della memoria di una persona defunta, ovvero il padre del ricorrente. Sulla base dei fatti esposti, e ai sensi del regolamento della commissione giuridica, sarebbe opportuno richiedere la revoca dell’immunità per il caso in questione.</p>
    </intervention>
    <intervention id="2-145-500" speaker_id="1164" name="Bruno GOLLNISCH" is_mep="True" mode="written" nationality="France" birth_date="28-01-1950" birth_place="Neuilly-sur-Seine" p_group="Non" m_state="FR">
      <p sl="fr">L’onorevole Wallis sostiene che il Parlamento europeo applica sempre gli stessi principi nei casi di revoca dell’immunità parlamentare, quando, in realtà, non è affatto vero. Nel mio caso, nel 2010, la Corte di giustizia sentenziò che il Parlamento aveva violato i miei diritti di parlamentare e il mese scorso, li ha violati nuovamente per gli stessi identici motivi!</p>
      <p sl="fr">Da un punto di vista giuridico, non ha senso affermare che l’immunità parlamentare deve essere revocata quando un deputato esprime commenti non afferenti alle sue attività parlamentari. Se questo fosse vero, non sarebbe stato possibile intraprendere un’azione legale! Così cita l’attuale articolo 8. Per definizione, l’articolo 9 riguarda le attività che non rientrano nell’ambito parlamentare! Il Parlamento non segue alcun criterio quando decide di mantenere o revocare l’immunità: la revoca in funzione di opinioni politiche ma la mantiene in un caso di presunta evasione fiscale ritenendo sussistente un fumus persecutionis . Poiché tengo alla libertà d’espressione molto più dei deputati pseudo democratici presenti in quest’Aula, mi opporrò sistematicamente alla revoca dell’immunità di un collega per le opinioni espresse, per quanto diverse dalle mie, a prescindere dal gruppo politico a cui appartiene.</p>
    </intervention>
    <intervention id="2-145-750" speaker_id="96693" name="Juozas IMBRASAS" is_mep="True" mode="written" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="lt">La commissione competente raccomanda (all’unanimità) la revoca dell’immunità parlamentare sulla base della richiesta del tribunale distrettuale centrale di Buda, Budapest, al Parlamento europeo di revocare l’immunità dell’onorevole Hankiss, in relazione a un nuovo procedimento penale disposto dalla sentenza della Corte suprema della Repubblica di Ungheria, pronunciata il 12 novembre 2009. Ágnes Hankiss è accusata da un ricorrente privato di un presunto reato di diffamazione dell’onore commesso in pubblico (articolo 179 del codice penale ungherese) e, in particolare, di diffamazione della memoria di una persona defunta, il padre del ricorrente, ai sensi dell’articolo 181 del codice penale ungherese, a seguito di una dichiarazione resa nel corso del programma “Péntek 8 mondatvadász” il 23 gennaio 2004. Il 12 novembre 2009 la Corte suprema ha ritenuto che sussistesse effettivamente una violazione delle disposizioni sostanziali di diritto penale e ha ordinato la conduzione di un nuovo procedimento da parte del tribunale distrettuale centrale di Buda. Il tribunale deve condurre il nuovo procedimento alla luce delle considerazioni contenute nella decisione della Corte suprema. Il tribunale distrettuale centrale di Buda ha avviato un nuovo procedimento il 31 marzo 2010. Lo stesso giorno il procedimento è stato sospeso per il fatto che Ágnes Hankiss gode di immunità parlamentare in quanto deputata al Parlamento europeo. La relativa richiesta di revoca dell’immunità è stata presentata dal tribunale in data 6 luglio 2010.</p>
    </intervention>
    <intervention id="2-146-000" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ho votato a favore della revoca dell’immunità parlamentare di Ágnes Hankiss, accusata di diffamazione. L’immunità dell’onorevole Hankiss è stata revocata poiché i fatti in questione sono avvenuti nel 2004, prima che fosse eletta membro del Parlamento europeo (nel luglio 2009) e poiché il caso non riguarda le sue attività politiche di parlamentare.</p>
    </intervention>
    <intervention id="2-147-000" speaker_id="96742" name="Jean-Luc MÉLENCHON" is_mep="True" mode="written" nationality="France" birth_date="19-08-1951" birth_place="Tanger" p_group="Confederal Group of the European United Left - Nordic Green Left" m_state="FR">
      <p sl="fr">L’immunità parlamentare non copre le cause penali ordinarie. Ágnes Hankiss può essere processata senza che le sue attività parlamentari vengano messe in discussione. Ho votato a favore della revoca della sua immunità.</p>
    </intervention>
    <intervention id="2-147-250" speaker_id="96999" name="Alexander MIRSKY" is_mep="True" mode="written" nationality="Latvia" birth_date="20-03-1964" birth_place="Vilna" p_group="Group of the Progressive Alliance of Socialists and Democrats in the European Parliament" m_state="LV">
      <p sl="en">Considerato che Ágnes Hankiss è accusata di presunta diffamazione ai sensi dell’articolo 181 del codice penale ungherese, a seguito di una dichiarazione resa nel corso di un programma il 23 gennaio 2004, ho espresso voto favorevole.</p>
    </intervention>
    <intervention id="2-147-375" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Durante la seduta del 6 settembre 2010, il presidente ha comunicato di avere ricevuto una lettera inviata dal tribunale distrettuale centrale di Budapest in data 6 luglio 2010, recante richiesta di revoca dell’immunità parlamentare dell’onorevole Hankiss, ai sensi dell’articolo 6, paragrafo 2, del regolamento del Parlamento europeo. Il presidente ha deferito la richiesta alla commissione giuridica ai sensi del suddetto regolamento. La relazione presentata dalla commissione giuridica, accolta con voto unanime, ha stabilito che il caso in questione non rientrasse nell’ambito delle attività politiche dell’onorevole Hankiss in qualità di deputata al Parlamento europeo. Il caso verte invece su una dichiarazione resa nel 2004, molto prima che Ágnes Hankiss fosse eletta membro del Parlamento. Il relatore non ha inoltre trovato alcuna prova di fumus persecutionis , cioè un sospetto sufficientemente grave e preciso che la causa sia stata intentata con il proposito di causare danno politico al deputato. Approvo quindi la proposta della commissione giuridica e ho espresso voto favorevole sulla revoca dell’immunità parlamentare dell’onorevole Hankiss.</p>
    </intervention>
    <intervention id="2-147-500" speaker_id="36392" name="Aldo PATRICIELLO" is_mep="True" mode="written" nationality="Italy" birth_date="27-09-1957" birth_place="Venafro" m_state="IT">
      <p sl="it">Il 6 luglio 2010 il Tribunale distrettuale centrale di Buda ha trasmesso una richiesta per la revoca dell'immunità dell'on. Ágnes Hankiss, in relazione a un nuovo processo penale disposto con sentenza dalla Corte suprema della Repubblica di Ungheria nel 2009. Il 23 gennaio 2004, a seguito di una dichiarazione resa nel corso del programma: l'on. Ágnes Hankiss è accusata di un presunto reato di diffamazione dell'onore commesso in pubblico, in particolare, di diffamazione della memoria di una persona defunta.</p>
      <p sl="it">Il Tribunale municipale di Budapest, in ultima istanza, il 25 marzo 2009 ha assolto Ágnes Hankiss dalle accuse, ma la Corte suprema ungherese il 12 novembre 2009 ha ordinato l'istituzione di un nuovo procedimento presso il Tribunale distrettuale centrale di Buda, avviato il 31 marzo 2010 e sospeso lo stesso giorno per l'immunità parlamentare dell'on. Ágnes Hankiss. Per questi motivi e poiché il caso non rientra nell'ambito di applicazione dell'attività politica dell'on. Ágnes Hankiss come membro del Parlamento europeo, in quanto riguarda una dichiarazione resa a lungo prima che fosse eletta deputata al Parlamento europeo, esprimo il mio voto favorevole affinché le sia revocata l'immunità parlamentare.</p>
    </intervention>
    <intervention id="2-148-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">A favore. Il caso concerne un presunto reato di diffamazione, che non rientra nell’ambito delle attività politiche di parlamentare dell’onorevole Hankiss ma verte invece su una dichiarazione resa nel 2004, prima che fosse eletta deputato al Parlamento. Il relatore non ha inoltre trovato alcuna prova di fumus persecutionis .</p>
    </intervention>
    <intervention id="2-149-250" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Sono favorevole alla relazione, che contiene gli obiettivi della Commissione di semplificare la legislazione in vigore, nella prospettiva di creare un contesto legislativo migliore e più chiaro per le imprese, specialmente per quanto riguarda la semplificazione delle formalità amministrative espletate dagli importatori di taluni prodotti tessili.</p>
    </intervention>
    <intervention id="2-149-500" speaker_id="1941" name="Roberta ANGELILLI" is_mep="True" mode="written" nationality="Italy" birth_date="01-02-1965" birth_place="Roma" p_group="Group of the European People's Party (Christian Democrats)" m_state="IT">
      <p sl="it">Signor Presidente, i regolamenti (CE) n. 1541/98 e (CEE) n. 3030/93, emanati inizialmente con l'intento di applicare le misure di politica commerciale al settore tessile, sono diventati attualmente due testi obsoleti che apportano dei limiti al libero mercato e che mal si adattano all'evoluzione del nuovo contesto normativo.</p>
      <p sl="it">Fino a poco tempo fa vigevano le restrizioni quantitative sulle importazioni provenienti da paesi membri dell'OMC e misure di salvaguardia speciali per quei prodotti tessili provenienti dalla RPC. Alla scadenza dell'Accordo dell'OMC nel 2005, queste restrizioni sono state soppresse, anche per la RPC nel 2008, pertanto l'unico strumento efficace per prevenire le distorsioni del mercato e continuare a controllare al tempo stesso le importazioni dei prodotti tessili rimane la subordinazione di questi alle procedure di verifica richiedenti l'indicazione del paese di origine. Indicazione peraltro contenuta nella proposta di regolamento sul Made In , votata in questa sede il 21 ottobre 2010, che introduce un meccanismo di controllo e punta a semplificare la legislazione in vigore, nella prospettiva di creare un contesto legislativo migliore e più chiaro per le imprese e per la tutela dei consumatori.</p>
    </intervention>
    <intervention id="2-149-750" speaker_id="96680" name="Zigmantas BALČYTIS" is_mep="True" mode="written" nationality="Lithuania" birth_date="16-11-1953" birth_place="Šilutė" p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">Ho espresso voto favorevole sul documento che abroga il regolamento (CE) n. 1541/98 del Consiglio relativo alle attestazioni d’origine per i prodotti tessili che rientrano nella sezione XI della nomenclatura combinata, immessi in libera pratica nella Comunità, nonché alle condizioni per l’accettazione di tali attestazioni, e che modifica il regolamento (CEE) n. 3030/93 del Consiglio relativo al regime comune da applicare alle importazioni di alcuni prodotti tessili provenienti da paesi terzi. Nel 2005, l’Organizzazione mondiale del commercio ha soppresso le restrizioni sulle importazioni provenienti dagli Stati membri. Anche l’Unione europea deve semplificare la legislazione in vigore, nella prospettiva di creare un contesto legislativo migliore e più chiaro per le imprese, specialmente per quanto riguarda la semplificazione delle formalità amministrative espletate dagli importatori di taluni prodotti tessili immessi in libera pratica nella Comunità. I suddetti emendamenti assicureranno l’uniformità delle norme per l’importazione e l’allineamento tra le norme relative all’importazione di prodotti tessili e quelle di altri prodotti industriali, migliorando la coerenza generale del contesto legislativo in questo settore.</p>
    </intervention>
    <intervention id="2-149-875" speaker_id="38610" name="Slavi BINEV" is_mep="True" mode="written" nationality="Bulgaria" birth_date="10-12-1965" birth_place="Sofia" p_group="Non" m_state="BG">
      <p sl="bg">Ho appoggiato la relazione Zahradil perché ritengo che il regolamento (CE) n. 1541/98 del Consiglio sulle attestazioni d’origine di taluni prodotti tessili abbia adempiuto la sua funzione. Il regolamento del Consiglio del 1998 ha introdotto meccanismi di controllo per le importazioni di prodotti tessili, rendendo possibile l’attuazione dell’accordo OMC. Alla scadenza dello stesso nel 2005 e delle misure di salvaguardia speciali nel 2008, il regolamento del Consiglio ha adempiuto la sua funzione e le misure restrittive sulle importazioni imposte dal regolamento possono essere gestite adottando altri meccanismi.</p>
    </intervention>
    <intervention id="2-150-000" speaker_id="97198" name="Mara BIZZOTTO" is_mep="True" mode="written" nationality="Italy" birth_date="03-06-1972" birth_place="Bassano del Grappa " m_state="IT">
      <p sl="it">Abrogare questi regolamenti, benché potrebbe trattarsi dal punto di vista della semplificazione normativa di un'operazione positiva e condivisibile, significherebbe d'altra parte privare la nostra produzione industriale tessile di forme di difesa ancora valide contro la concorrenza sleale di paesi come la Cina.</p>
      <p sl="it">Le argomentazioni del relatore, secondo cui la futura normativa sul made in e nuovi accordi in sede di Organizzazione mondiale del commercio costituiranno a breve una buona soluzione per difendere la nostra industria non sembrano reggere: sul made in siamo ancora in attesa di risposte dal Consiglio, che non pare avere intenzione di avallare una normativa che la nostra assemblea ha votato nell'autunno scorso a maggioranza schiacciante. Pare sicuramente più saggio attendere che sia definito un chiaro quadro normativo che regoli in futuro l'importazione di alcuni prodotti tessili dall'Oriente prima di procedere all'abrogazione delle vecchie normative. Il mio voto è pertanto contrario.</p>
    </intervention>
    <intervention id="2-151-000" speaker_id="96681" name="Vilija BLINKEVIČIŪTĖ" is_mep="True" mode="written" nationality="Lithuania" birth_date="03-03-1960" birth_place="Linkuva" m_state="LT">
      <p sl="lt">Ho espresso voto favorevole sulla relazione, che mira principalmente ad abrogare il regolamento UE attualmente in vigore – che prevede requisiti supplementari per l’attestazione di origine dei prodotti tessili importati nell’Unione europea – allo scopo di semplificare la legislazione in vigore e creare un contesto legislativo migliore e più chiaro per le imprese. Prima che l’Organizzazione mondiale del commercio (OMC) abrogasse le restrizioni sulle importazioni di prodotti tessili dalla Cina nel 2008, l’Unione europea aveva la forte necessità di disporre di uno strumento legislativo per regolamentare gli scambi con i paesi terzi e tutelare il mercato comunitario e i suoi produttori. Ad ogni modo, queste complicate procedure amministrative risultano ormai eccessive, specialmente se consideriamo due fatti: in primo luogo, disponiamo di un regolamento comunitario che impone l’obbligo di indicare il paese di origine del prodotto nei documenti doganali prima dell’immissione in libera pratica nel mercato dell’Unione; in secondo luogo, l’Unione europea sta rafforzando la tutela dei consumatori attraverso una migliore informazione.</p>
    </intervention>
    <intervention id="2-151-250" speaker_id="96867" name="Maria da Graça CARVALHO" is_mep="True" mode="written" nationality="Portugal" m_state="PT">
      <p sl="pt">Sono favorevole all’abrogazione del regolamento del Consiglio sull’attestazione d’origine di taluni prodotti tessili, poiché ritengo sia necessario semplificare l’attuale legislazione allo scopo di creare un quadro normativo migliore e più chiaro per le imprese. Ad ogni modo, vorrei sottolineare l’importanza di mantenere meccanismi di controllo alternativi sulle importazioni di questi prodotti nell’Unione europea onde evitare turbative del mercato dovute a un aumento delle suddette importazioni.</p>
    </intervention>
    <intervention id="2-151-375" speaker_id="96973" name="Mário DAVID" is_mep="True" mode="written" nationality="Portugal" birth_date="20-08-1953" birth_place="Angola" p_group="Group of the European People's Party (Christian Democrats)" m_state="PT">
      <p sl="pt">Sono per natura favorevole alla riduzione della burocrazia e alla semplificazione amministrativa. Quando si tratta di eliminare anacronismi, come in questo caso, sono sempre d’accordo. Gli inutili oneri amministrativi esistenti, quali l’attestazione d’origine per taluni prodotti tessili in mancanza di restrizioni quantitative sull’importazione di questi prodotti in Europa o la necessità di un’autorizzazione d’importazione, sono solo un ostacolo al buon funzionamento degli scambi internazionali. Detto ciò, anche se non è direttamente legato a questo provvedimento, vorrei porre l’accento sull’importanza di mantenere lo status quo per le norme dell’OMC attualmente in vigore, soprattutto in relazione al mercato mondiale dei prodotti tessili e d’abbigliamento, e mi riferisco in particolar modo alle modifiche alle norme sulle importazioni di prodotti tessili e d’abbigliamento verso l’Unione europea in un momento di grave crisi economica in vari Stati membri.</p>
    </intervention>
    <intervention id="2-151-500" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ho espresso voto favorevole sulla relazione poiché ritengo che la proposta della Commissione contribuisca a ridurre gli eccessivi oneri amministrativi e i costi supplementari per le imprese, migliorando l’uniformità delle norme sulle importazioni di taluni prodotti tessili.</p>
    </intervention>
    <intervention id="2-151-750" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">L’abrogazione del regolamento (CE) n. 1541/98 del Consiglio ha lo scopo di sollevare gli importatori dall’onere di presentare l’attestazione d’origine per alcuni prodotti. Benché tale documento possa sembrare inutile, dato che i prodotti possono essere importati liberamente, permangono alcune perplessità a questo proposito. Vorrei sottolineare l’importanza di garantire la qualità dei prodotti venduti all’interno dell’Unione europea e la sicurezza di coloro che li utilizzano. Oltre al semplice accertamento dell’origine dei prodotti tessili provenienti dai paesi al di fuori dell’Unione, dobbiamo garantire il rispetto degli standard europei e impedire l’entrata e la vendita all’interno dell’Unione di materie prime e prodotti finiti che non soddisfano i requisiti minimi imposti. Ritengo che conoscere il tipo di materiale utilizzato per la fabbricazione di prodotti tessili sia secondario rispetto alla verifica che i prodotti non violino le norme sulla concorrenza e la dignità e i diritti dei lavoratori, visto che i casi di violazione sono in aumento. Questi episodi portano a conseguenze inaccettabili per i lavoratori stessi e per la vitalità del settore tessile europeo, soprattutto in Portogallo, obbligato a competere con produttori che violano sistematicamente norme e diritti.</p>
    </intervention>
    <intervention id="2-151-875" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">La relazione riguarda la proposta di regolamento del Parlamento e del Consiglio che abroga il regolamento (CE) n. 1541/98 del Consiglio relativo alle attestazioni d’origine per taluni prodotti tessili, nonché alle condizioni cui è subordinata l’accettazione di tali attestazioni e che modifica il regolamento (CEE) n. 3030/93 del Consiglio relativo al regime comune da applicare alle importazioni di alcuni prodotti tessili originari di paesi terzi. I cambiamenti introdotti nel quadro normativo consentono di migliorare le misure di politica commerciale, soprattutto alla luce dell’aumento delle importazioni provenienti dalla Repubblica popolare cinese, attraverso l’introduzione di strumenti di controllo per le importazioni di prodotti tessili dai paesi terzi. Ho espresso voto favorevole sulla relazione che, migliorando significativamente le informazioni fornite ai consumatori, darà a tutti i cittadini degli Stati membri l’opportunità di operare scelte consapevoli e responsabili e di prediligere i prodotti fabbricati nell’Unione europea.</p>
    </intervention>
    <intervention id="2-152-000" speaker_id="96706" name="João FERREIRA" is_mep="True" mode="written" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">La proposta della Commissione, approvata con questa relazione, ha lo scopo di semplificare le formalità doganali espletate dagli importatori di taluni prodotti tessili immessi in libera pratica nell’Unione. In questa prospettiva, si propone l’abrogazione delle condizioni di accettazione delle attestazioni d’origine per taluni prodotti tessili e articoli tessili originari di paesi terzi. Nell’elenco figurano numerosi prodotti, quali seta, lana, cotone, altre fibre tessili vegetali, filamenti sintetici o artificiali, feltri e stoffe non tessute, tappeti e altri rivestimenti del suolo di materie tessili, tessuti speciali, pizzi, rivestimenti e ricami, tessuti lavorati a maglia e all’uncinetto, indumenti e accessori di abbigliamento e molti altri ancora. Le conseguenze della liberalizzazione degli scambi internazionali di prodotti tessili sono ben note in paesi come il Portogallo, dove sono state soppresse le restrizioni quantitative sulle importazioni e le misure di salvaguardia speciali.</p>
      <p sl="pt">La proposta, che è in linea con le misure precedenti, mira a rendere la vita dei maggiori importatori europei, primi beneficiari della proposta, ancora più facile, garantendo loro l’accesso alle materie prime e ai prodotti finiti a basso costo, a scapito dell’industria nazionale e di migliaia di posti di lavoro. Nonostante sia stata già oggetto di diverse risoluzioni parlamentari – l’ultima risalente al 2010 – la richiesta di indicare il paese d’origine e di mettere a disposizione dei consumatori le informazioni sull’origine di diversi prodotti è stata rinviata.</p>
    </intervention>
    <intervention id="2-153-000" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">La relazione adotta la proposta della Commissione di semplificare le formalità doganali espletate dagli importatori di taluni prodotti tessili immessi in libera pratica nell’Unione europea.</p>
      <p sl="pt">Si propone pertanto di abrogare le condizioni di accettazione delle attestazioni d’origine di taluni prodotti tessili e articoli tessili originari di paesi terzi. Nell’elenco figurano numerosi prodotti, quali seta, lana, cotone, altre fibre tessili vegetali, filamenti sintetici o artificiali, feltri e stoffe non tessute, tappeti e altri rivestimenti del suolo di materie tessili, tessuti speciali, pizzi, rivestimenti e ricami, tessuti lavorati a maglia e all’uncinetto, indumenti e accessori di abbigliamento.</p>
      <p sl="pt">Le conseguenze della liberalizzazione degli scambi internazionali di prodotti tessili sono ben note in Paesi come il Portogallo, dove le restrizioni quantitative sulle importazioni e le misure di salvaguardia speciali sono state soppresse.</p>
      <p sl="pt">La proposta, che è in linea con le misure precedenti, mira a semplificare l’attività dei maggiori importatori europei, primi beneficiari della proposta, garantendo loro l’accesso alle materie prime e ai prodotti finiti a basso costo, a scapito dell’industria nazionale e di migliaia di posti di lavoro.</p>
      <p sl="pt">Nonostante sia stata già oggetto di diverse risoluzioni parlamentari, di cui l’ultima risalente al 2010, la richiesta di indicare il paese d’origine e di mettere a disposizione dei consumatori le informazioni sull’origine di diversi prodotti, è stata rinviata, con nostro rammarico.</p>
    </intervention>
    <intervention id="2-153-500" speaker_id="23868" name="Monika BEŇOVÁ" is_mep="True" mode="written" nationality="Slovakia" birth_date="15-08-1968" birth_place="Bratislava" m_state="SK">
      <p sl="sk">La Commissione intende, tra le altre cose, migliorare l’uniformità delle norme di importazione, allineando le norme relative alle importazioni di prodotti tessili a quelle di altri prodotti industriali, rafforzando, in questo modo, la coerenza generale del contesto legislativo in questo settore. Lo strumento giuridico che deve essere abrogato riguarda le condizioni di accettazione delle attestazioni d’origine per taluni prodotti tessili e articoli tessili provenienti da paesi terzi. A mio avviso, dovremmo occuparci di attuare misure di politica commerciale che permettano di prevenire le distorsioni del mercato causate dal forte aumento delle importazioni provenienti da paesi terzi, come la Cina, ad esempio.</p>
    </intervention>
    <intervention id="2-153-750" speaker_id="96693" name="Juozas IMBRASAS" is_mep="True" mode="written" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="lt">Ho approvato il documento poiché la proposta della Commissione di abrogare il regolamento (CE) n. 1541/98 del Consiglio e di modificare il regolamento (CEE) n. 3030/93 del Consiglio è animata dall’impegno politico di semplificare la legislazione in vigore, allo scopo di creare un contesto legislativo migliore e più chiaro per le imprese, specialmente per quanto riguarda la semplificazione delle formalità amministrative espletate dagli importatori di taluni prodotti tessili immessi in libera pratica nella Comunità, che rientrano nella sezione XI della nomenclatura combinata. Inoltre, la Commissione si prefigge l’obiettivo di migliorare l’uniformità delle norme d’importazione, allineando le norme relative alle importazioni di prodotti tessili a quelle di altri prodotti industriali e aumentando, in questo modo, la coerenza generale del contesto legislativo in questo settore. La Commissione ritiene che le poche misure di politica commerciale applicate dall’Unione europea nel settore tessile possano essere gestite senza imporre l’eccessivo onere di presentare l’attestazione d’origine per tutte le importazioni. In questo modo, si contribuisce a prevenire il problema delle distorsioni di mercato che sarebbero causate da un aumento delle importazioni di determinati prodotti tessili verso il mercato dell’Unione europea, in caso di mancato rispetto delle quote consentite.</p>
    </intervention>
    <intervention id="2-154-000" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ho espresso voto favorevole sulla relazione, animata dall’impegno politico dell’Unione europea di semplificare la legislazione in vigore per creare un contesto legislativo migliore e più chiaro per le imprese, specialmente per quanto riguarda la semplificazione delle formalità amministrative espletate dagli importatori di taluni prodotti tessili immessi in libera pratica nell’Unione europea.</p>
    </intervention>
    <intervention id="2-154-500" speaker_id="4462" name="Clemente MASTELLA" is_mep="True" mode="written" nationality="Italy" birth_date="05-02-1947" birth_place="Ceppaloni " p_group="Group of the European People's Party (Christian Democrats)" m_state="IT">
      <p sl="it">Abbiamo fortemente sostenuto questa relazione in considerazione dell'impegno politico dell'UE volto alla semplificazione della legislazione in vigore: intendiamo creare un contesto normativo migliore e più chiaro per le imprese. Le misure europee di politica commerciale nel settore tessile possono essere gestite senza imporre l'eccessivo onere di presentare l'attestazione di origine per tutte le importazioni. Per continuare a controllare le importazioni di prodotti tessili soggette alle restrizioni quantitative ancora in vigore, e provenienti da Paesi che non sono ancora membri dell'OMC, l'UE si baserà sulle autorizzazioni d'importazione; mentre, per quanto concerne le categorie di prodotti che rientrano nella Sezione XI della Nomenclatura combinata, non soggetti a restrizioni quantitative all'importazione e immessi in libera pratica nell'UE, verrà applicato un sistema di sorveglianza statistica ex post per controllare il loro impatto sul mercato europeo. Ricordiamo che, dal 2010, per una migliore informazione dei consumatori sull'origine di diversi prodotti, in aggiunta ai succitati meccanismi di controllo delle importazioni è obbligatoria l’indicazione del paese d’origine di taluni prodotti di Paesi terzi. Ora dovremo occuparci di migliorare l'uniformità delle norme per l'importazione allineando quelle relative ai prodotti tessili a quelle di altri prodotti industriali, migliorando così la coerenza generale del contesto legislativo in questo settore.</p>
    </intervention>
    <intervention id="2-154-562" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">L’esito della votazione dimostra come l’indicazione made in sia essenziale per la trasparenza del mercato e importante per chiarire l’origine dei prodotti che i consumatori utilizzano. Dobbiamo rafforzare l’economia dell’Unione europea incrementando la competitività dell’industria europea nell’economia globale. La concorrenza leale può esistere solo in un’economia mondiale che impone regole chiare a produttori, esportatori e importatori e che rispetta al contempo le norme sociali e ambientali. La proposta si pone l’obiettivo di codificare gli attuali testi legislativi sulle indicazioni o le etichette che identificano il lotto di appartenenza di un prodotto alimentare. Ad ogni modo, ci rammarichiamo del fatto che non sia ancora possibile seguire il percorso del prodotto fin dalla sua origine .</p>
    </intervention>
    <intervention id="2-154-625" speaker_id="96999" name="Alexander MIRSKY" is_mep="True" mode="written" nationality="Latvia" birth_date="20-03-1964" birth_place="Vilna" p_group="Group of the Progressive Alliance of Socialists and Democrats in the European Parliament" m_state="LV">
      <p sl="en">Ho votato a favore della relazione, poiché concerne la proposta della Commissione di semplificare la legislazione in vigore allo scopo di creare un contesto legislativo migliore e più chiaro per le imprese, specialmente per quanto riguarda la semplificazione delle formalità amministrative espletate dagli importatori di prodotti tessili.</p>
    </intervention>
    <intervention id="2-154-750" speaker_id="97280" name="Claudio MORGANTI" is_mep="True" mode="written" nationality="Italy" birth_date="14-04-1973" birth_place="Prato " p_group="Europe of freedom and democracy Group" m_state="IT">
      <p sl="it">Signor Presidente, onorevoli colleghi, ho espresso il mio voto negativo poiché questa relazione si basa su presupposti infondati e vaghe supposizioni future.</p>
      <p sl="it">Da un lato si sostiene l'inutilità dell'attestazione d'origine, poiché si afferma che l'Unione europea possa tutelarsi basandosi su un sistema di sorveglianza statistica doganale ex-post: tuttavia non viene detto, ad esempio, che il "codice doganale comunitario aggiornato" è ben lontano da una piena operatività e che presenta ancora evidenti lacune, soprattutto nei termini di una completa e necessaria informatizzazione del sistema.</p>
      <p sl="it">In contemporanea si indica espressamente come a sostegno della tutela del marchio d'origine sia prevista l'attuazione della relazione Muscardini sul made in , che peraltro noi abbiamo fortemente sostenuto; ebbene, sono contento delle certezze del relatore, ma al momento il regolamento sul made in non c'è ancora, né sappiamo bene se, quando e come verrà approvato.</p>
      <p sl="it">In sostanza quindi questa relazione mi pare un pericoloso salto nel vuoto, con pesanti effetti come al solito sul settore tessile, che l'Unione europea continua a martoriare nella consapevole indifferenza generale.</p>
    </intervention>
    <intervention id="2-155-000" speaker_id="1073" name="Cristiana MUSCARDINI" is_mep="True" mode="written" nationality="Italy" birth_date="06-11-1948" birth_place="Cannobio " p_group="Group of the European People's Party (Christian Democrats)" m_state="IT">
      <p sl="it">L'approvazione della proposta del collega Zahradil riapre la discussione sull'importanza di una denominazione di origine, per i prodotti provenienti dai paesi terzi, come misura in grado di attuare una politica commerciale capace di evitare turbative del mercato, dovute a un aumento delle importazioni estere, e risolvere la complicata situazione legislativa che oggi ostacola lo sviluppo delle piccole e medie imprese.</p>
      <p sl="it">Sono quindi favorevole a un regolamento che uniformi le norme per le importazioni europee di tessili, attualmente in vigore, allineandole con quelle relative ad altri comparti industriali, ma ritengo che sia doveroso ricordare che nonostante si cerchi di valutare, attraverso meccanismi di controllo ex ante ed ex post, l'impatto sul mercato europeo di importazioni dai paesi terzi, l'Unione europea non è stata ancora in grado di dotarsi di un meccanismo di controllo basato su una informazione equa ed importante per i consumatori come quella della etichettatura di origine. Mi auguro che anche il Consiglio sia capace di valutare positivamente, e in tempi celeri, i decisi passi fatti da questo Parlamento verso la tracciabilità e l'informazione adeguata sui prodotti, misure in grado sia di garantire una conoscenza appropriata e sicura delle merci sul mercato, sia di valorizzare la specificità manifatturiera europea.</p>
    </intervention>
    <intervention id="2-155-375" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Ho votato a favore della relazione sulla proposta di regolamento del Parlamento e del Consiglio che abroga il regolamento (CE) n. 1541/98 del Consiglio relativo alle attestazioni d’origine per i prodotti tessili che rientrano nella sezione XI della nomenclatura combinata, messi in libera pratica nella Comunità, nonché alle condizioni cui è subordinata l’accettazione di tali attestazioni e che modifica il regolamento (CEE) n. 3030/93 del Consiglio, relativo al regime comune da applicare alle importazioni di alcuni prodotti tessili originari di paesi terzi. Seppure con alcune riserve, ho espresso voto favorevole perché ritengo che la proposta sia nel complesso positiva e in sintonia con l’impegno politico dell’Unione di semplificare la legislazione in vigore, creando un contesto legislativo migliore e più chiaro per le imprese, specialmente per quanto riguarda la semplificazione delle formalità amministrative per gli importatori di taluni prodotti tessili immessi in libera pratica nell’Unione. La proposta è inoltre in linea con l’obiettivo di uniformare le norme per l’importazione, allineando le norme relative alle importazioni di prodotti tessili a quelle di altri comparti industriali, migliorando così la coerenza generale del contesto legislativo in questo settore.</p>
    </intervention>
    <intervention id="2-155-750" speaker_id="36392" name="Aldo PATRICIELLO" is_mep="True" mode="written" nationality="Italy" birth_date="27-09-1957" birth_place="Venafro" m_state="IT">
      <p sl="it">Con la proposta fatta dalla Commissione per l'abrogazione del regolamento n.1541/98(CE) del Consiglio riguardante le attestazioni d'origine di taluni prodotti tessili, e la modifica del regolamento n. 3030/93(CE) del Consiglio, relativo alle norme comuni per l'importazione di alcuni prodotti tessili originari dei paesi terzi, si vuole semplificare la legislazione in vigore, nella prospettiva di creare un contesto legislativo migliore e più chiaro per le imprese, specialmente per quanto riguarda la semplificazione delle formalità amministrative espletate dagli importatori di taluni prodotti tessili messi in libera pratica nella Comunità.</p>
      <p sl="it">I requisiti per l'attestazione della prova d'origine dei prodotti tessili sono stati introdotti al fine di garantire la corretta applicazione delle misure di restrizione sull'importazione, per evitare distorsioni del mercato a causa delle importazioni provenienti dalla Repubblica popolare cinese. L'impatto e il numero delle misure applicate dall'UE per l'importazione di questi prodotti è gradualmente diminuito negli ultimi anni, infatti sono state create speciali disposizioni di salvaguardia per le importazioni di prodotti tessili e dell'abbigliamento originari della Repubblica popolare cinese e le restrizioni quantitative sulle importazioni originarie dei paesi che sono membri dell'OMC sono state eliminate. Per i motivi esposti esprimo il mio voto favorevole.</p>
    </intervention>
    <intervention id="2-155-875" speaker_id="107386" name="Phil PRENDERGAST" is_mep="True" mode="written" nationality="Ireland" birth_date="20-09-1959" birth_place="Kilkenny" p_group="Group of the Progressive Alliance of Socialists and Democrats in the European Parliament" m_state="IE">
      <p sl="en">In passato mi sono già espresso sulla questione e il mio voto sulla relazione è favorevole poiché ritengo che i cittadini europei abbiano il diritto di sapere di cosa sono fatti i vestiti che acquistano. Grazie al regolamento, i consumatori potranno evitare di acquistare prodotti che contengono parti non-tessili di origine animale, in virtù di considerazioni etiche, riguardanti la salute o altro. Il regolamento prevede, ad esempio, che sui bordi dei colletti venga applicata un’etichetta chiara e separata dal resto del capo d’abbigliamento, in modo da permettere al consumatore di operare una scelta consapevole al momento dell’acquisto. Soprattutto i soggetti che soffrono di allergie trarranno beneficio dalla proposta, visto che la pelliccia costituisce un potenziale pericolo per la loro salute e, senza un’etichettatura adeguata, rischierebbero di acquistare inavvertitamente un prodotto che contiene materiali di questo tipo.</p>
    </intervention>
    <intervention id="2-155-937" speaker_id="96903" name="Paulo RANGEL" is_mep="True" mode="written" nationality="Portugal" birth_date="18-02-1968" m_state="PT">
      <p sl="pt">Il regolamento (CE) n. 1541/98 aveva l’obiettivo di introdurre i requisiti per la presentazione dell’attestazione d’origine per alcuni prodotti tessili originari di paesi terzi cui si applicavano le restrizioni quantitative sulle importazioni. Alla luce dei cambiamenti che sono avvenuti nel frattempo, soprattutto a seguito dell’introduzione, nel 2005, dell’accordo dell’Organizzazione mondiale del commercio sui prodotti tessili e d’abbigliamento, l’abolizione della prima attestazione d’origine per i prodotti sembra giustificata e pertanto ho votato a favore dell’abrogazione del regolamento. In linea generale, si intende alleviare l’onere che grava sui prodotti che entrano nell’Unione europea, senza nuocere agli interessi degli acquirenti; a tal fine, è importante mantenere meccanismi di controllo alternativi sulle importazioni dei suddetti prodotti verso l’Unione europea.</p>
    </intervention>
    <intervention id="2-156-000" speaker_id="97199" name="Crescenzio RIVELLINI" is_mep="True" mode="written" nationality="Italy" birth_date="09-07-1955" birth_place="Napoli" p_group="Group of the European People's Party (Christian Democrats)" m_state="IT">
      <p sl="it">Mi congratulo per l'ottimo lavoro svolto dal collega Zahradil. Le misure di politica commerciale molto limitate applicate dall'UE nel settore tessile possono essere gestite senza imporre l'eccessivo onere di presentare l'attestazione di origine per tutte le importazioni. Tuttavia gli strumenti di controllo delle importazioni di prodotti tessili devono essere mantenuti. Infatti, per continuare a controllare le importazioni di prodotti tessili soggette alle restrizioni quantitative ancora in vigore e provenienti dalla Bielorussia e dalla Corea del Nord, che non sono ancora membri dell'OMC, l'UE si basa ora sulle autorizzazioni d'importazione. Ciò contribuisce a prevenire il problema delle distorsioni del mercato che sarebbero causate da un aumento delle importazioni di determinati prodotti tessili al mercato dell'UE, in caso di non rispetto delle quote consentite.</p>
      <p sl="it">Inoltre, per quanto riguarda le categorie di prodotti non soggetti a restrizioni quantitative all'importazione e immessi in libera pratica nell'UE, viene applicato un sistema di sorveglianza statistica ex post per controllare il loro impatto sul mercato dell'UE. Desidero ricordare altresì che, il Parlamento europeo ha approvato nel 2010, in prima lettura, la relazione dell’on. Cristiana Muscardini sull’indicazione del paese d’origine di taluni prodotti importati da paesi terzi (Made in), che riguarda anche prodotti tessili e d’abbigliamento.</p>
    </intervention>
    <intervention id="2-157-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Favorevole. Nell’ambito dell’approccio “legiferare meglio”, la Commissione propone di abrogare il regolamento del Consiglio del 1998, che impone agli importatori la presentazione dell’attestazione d’origine dei prodotti tessili e d’abbigliamento per le procedure doganali di controllo dell’Unione europea. Il regolamento era utile quando erano in vigore le restrizioni quantitative sui prodotti tessili e d’abbigliamento previste dall’accordo sul commercio internazionale dei tessuti dell’OMC, scaduto nel 2005. L’accordo sui prodotti tessili e d’abbigliamento stipulato tra l’Unione europea e la Cina e tutti gli altri sistemi di sorveglianza delle importazioni di prodotti tessili e d’abbigliamento provenienti dalla Cina sono scaduti nel 2008. Le importazioni di prodotti tessili e d’abbigliamento dalla Bielorussia e dalla Corea del Nord, membri paesi non appartenenti all’OMC, sono ancora soggette alle restrizioni quantitative e continuano a essere controllate attraverso il sistema di autorizzazione delle importazioni, sebbene tali importazioni non costituiscano un ostacolo al funzionamento del mercato comunitario.</p>
      <p sl="en">Si ritiene che il sistema sia sufficiente. Il Parlamento sta inoltre promuovendo un nuovo regime di etichettatura made in , che adesso giace come la Bella addormentata dopo la conclusione della prima lettura nel 2010. Un regime di questo tipo garantirebbe possibilità di controllo decisamente migliori e una migliore informazione ai consumatori rispetto ai precedenti regolamenti relativi alle attestazioni d’origine.</p>
    </intervention>
    <intervention id="2-157-500" speaker_id="96819" name="Licia RONZULLI" is_mep="True" mode="written" nationality="Italy" birth_date="14-09-1975" birth_place="Milano" p_group="Group of the European People's Party (Christian Democrats)" m_state="IT">
      <p sl="it">Ho votato a favore di questa relazione perché mi trovo in sintonia con lo spirito di cui è portatrice: semplificare e uniformare la normativa UE sull'importazione dei prodotti tessili per facilitare i commerci con gli Stati terzi. Ritengo infatti che le limitate misure di politica commerciale applicate dall'UE al settore tessile siano pienamente gestibili anche senza imporre l'eccessivo onere di presentare attestazioni d'origine per tutte le importazioni. D'altronde, le autorizzazioni d'importazione, i sistemi di sorveglianza statistica ex post e i requisiti dei documenti amministrativi unici già garantiscono un controllo efficace delle importazioni nell'Unione. Per completare il quadro però, auspico la piena entrata in vigore della relazione Muscardini, che permetterà ai consumatori europei di essere meglio informati sull'origine dei prodotti anche tessili provenienti dai Paesi terzi.</p>
    </intervention>
    <intervention id="2-157-750" speaker_id="97196" name="Oreste ROSSI" is_mep="True" mode="written" nationality="Italy" birth_date="24-03-1964" birth_place="Alessandria" p_group="Europe of freedom and democracy Group" m_state="IT">
      <p sl="it">La normativa che in questo caso viene abrogata riguarda le condizioni di accettazione delle attestazioni di origine per taluni prodotti tesili originari di paesi terzi, che stabilivano i requisiti specifici applicando restrizioni quantitative. Il relatore condivide il punto di vista della Commissione secondo cui le misure di politica commerciale applicate dall'UE nel settore tessile possano essere gestite senza imporre l'eccessivo onere di presentare l'attestazione di origine per tutte le importazioni. Per quanto ci riguarda rientra nell'interesse sia dei consumatori sia delle imprese far sì che ogni onere caricato sugli importatori di merci provenienti dai paesi terzi sia utile al loro controllo e a una limitazione.</p>
      <p sl="it">Oltretutto ci preoccupa il fatto che noi andiamo ad abrogare norme utili per i controlli alle dogane senza che al momento si stiano facendo passi avanti sul Made In bloccato in Commissione a causa dell'ostruzionismo del Consiglio. Voglio anche ricordare che sul provvedimento ad hoc sul tessile il Consiglio ha posto il veto sull'indicazione di origine e analogamente lo sta tentando di fare anche sull'obbligo di indicazioni in etichetta dei prodotti alimentari sul luogo di provenienza.</p>
      <p sl="it">Il nostro voto è contrario.</p>
    </intervention>
    <intervention id="2-157-875" speaker_id="4545" name="Catherine STIHLER" is_mep="True" mode="written" nationality="United Kingdom" birth_date="30-07-1973" birth_place="Bellshill" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">La proposta della Commissione semplifica la legislazione in vigore relativa alle attestazioni d’origine di taluni prodotti tessili.</p>
    </intervention>
    <intervention id="2-157-937" speaker_id="96974" name="Nuno TEIXEIRA" is_mep="True" mode="written" nationality="Portugal" birth_date="13-01-1973" birth_place="Funchal" p_group="Group of the European People's Party (Christian Democrats)" m_state="PT">
      <p sl="pt">Nel 1998 l’Unione europea ha introdotto per gli importatori il requisito di presentazione dell’attestazione d’origine dei prodotti che rientrano nella sezione XI della nomenclatura combinata, elencati nell’allegato 1 del regolamento (CEE) n. 3090/93 del Consiglio e che sono stati fabbricati nei paesi terzi. Occorre notare che nel 2005 erano in vigore le restrizioni quantitative sulle importazioni di prodotti tessili e d’abbigliamento provenienti dai paesi membri dell’Organizzazione mondiale del commercio (OMC), mentre le norme relative allo stesso tipo di prodotti originari dalla Repubblica popolare cinese sono scadute alla fine del 2008.</p>
      <p sl="pt">In considerazione di quanto esposto, esprimo voto favorevole sulla relazione che – a mio avviso – segna un decisivo passo avanti verso la definizione di un contesto legislativo più chiaro e più semplice per le imprese europee che importano prodotti tessili e calzature provenienti da paesi terzi, soggetti alle restrizioni quantitative ancora in vigore per questi paesi, che non appartengono all’OMC. Ritengo, inoltre, che le autorità doganali abbiano un ruolo importante nel controllo delle importazioni di questi prodotti, poiché si occupano di monitorare l’impatto di questi ultimi sul clima economico dell’Unione europea e, di conseguenza, sull’economia di ogni Stato membro.</p>
    </intervention>
    <intervention id="2-158-000" speaker_id="97016" name="Angelika WERTHMANN" is_mep="True" mode="written" nationality="Austria" birth_date="07-11-1963" birth_place="Schwarzach" p_group="Non" m_state="AT">
      <p sl="de">Ho votato a favore della relazione sull’attestazione d’origine per taluni prodotti tessili. Attraverso la riformulazione della legislazione in questo settore, si intende semplificare e standardizzare il quadro legislativo e le formalità amministrative, introducendo al contempo strumenti adeguati per gestire le turbative di mercato causate dal vertiginoso aumento delle importazioni da paesi terzi. Infine, le nuove disposizioni tengono conto delle richieste finora avanzate dal Parlamento europeo di fornire maggiori informazioni ai consumatori.</p>
    </intervention>
    <intervention id="2-159-250" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Sono a favore della partecipazione della Croazia ai lavori dell'Osservatorio europeo delle droghe e delle tossicodipendenze (OEDT), in quanto questo organismo è aperto alla partecipazione dei paesi terzi. Infatti la Repubblica di Croazia rappresenta una via di transito attraverso la quale vengono introdotte clandestinamente droghe illecite passando dai paesi di produzione a quelli di consumo. Reputo pertanto essenziale coinvolgere quanto prima questo paese.</p>
    </intervention>
    <intervention id="2-159-375" speaker_id="96862" name="Sophie AUCONIE" is_mep="True" mode="written" nationality="France" birth_date="19-08-1963" birth_place="Dugny" p_group="Group of the European People's Party (Christian Democrats)" m_state="FR">
      <p sl="fr">Chiedendo di prendere parte ai lavori dell'Osservatorio europeo delle droghe e delle tossicodipendenze (OEDT), la Repubblica di Croazia ha dimostrato di condividere l’interesse dell’Unione europea e dei suoi Stati membri a realizzare gli obiettivi ed il lavoro dell’Osservatorio, il cui compito principale consiste nel raccogliere dati sul fenomeno delle droghe e delle tossicodipendenze per elaborare e diffondere a livello europeo informazioni obiettive, affidabili e comparabili. Per tale ragione ho votato a favore della relazione dell’onorevole Serracchiani concernente la conclusione dell'accordo tra l'Unione europea e la Repubblica di Croazia sulla partecipazione della Repubblica di Croazia ai lavori dell'Osservatorio europeo delle droghe e delle tossicodipendenze.</p>
    </intervention>
    <intervention id="2-159-500" speaker_id="96680" name="Zigmantas BALČYTIS" is_mep="True" mode="written" nationality="Lithuania" birth_date="16-11-1953" birth_place="Šilutė" p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">Ho votato a favore del documento. L’Osservatorio europeo delle droghe e delle tossicodipendenze adempie ad un ruolo fondamentale, in quanto raccoglie dati sul fenomeno delle droghe e delle tossicodipendenze per elaborare e diffondere a livello europeo informazioni obiettive, affidabili e comparabili. Le informazioni devono servire ad analizzare la domanda di sostanze illecite ed i mezzi per ridurla nonché, in generale, i fenomeni associati al mercato della droga. La Repubblica di Croazia ha chiesto di partecipare ai lavori dell’Osservatorio europeo delle droghe e delle tossicodipendenze nel 2005. Il paese rappresenta una via di transito attraverso la quale vengono introdotte clandestinamente droghe illecite passando dai paesi di produzione a quelli di consumo. Gli importanti e cospicui sequestri di cocaina avvenuti in Croazia sono perlopiù collegati ai trasporti via mare. Sono a favore dell’accordo e della partecipazione della Croazia ai lavori dell'Osservatorio europeo delle droghe e delle tossicodipendenze. In tal modo, infatti, sarà possibile raccogliere informazioni fattive e oggettive dalla Croazia a livello europeo in merito alle droghe, alle tossicodipendenze e alle relative conseguenze, mentre la Repubblica di Croazia potrà usufruire delle informazioni sulle migliori prassi in modo da comprendere la natura dei propri problemi connessi alla droga ed affrontarli meglio.</p>
    </intervention>
    <intervention id="2-159-750" speaker_id="5956" name="Regina BASTOS" is_mep="True" mode="written" nationality="Portugal" birth_date="04-11-1960" birth_place="Veiros-Estarreja" p_group="Group of the European People's Party (Christian Democrats)" m_state="PT">
      <p sl="pt">Oggigiorno la droga è uno dei problemi più gravi che affliggono la società. Sui tratta di un problema dinamico e complesso sul piano sociale e culturale, che cambia costantemente e che assume nuove forme con l’uso di nuove sostanze e nuove categorie di consumatori. L’Osservatorio europeo delle droghe e delle tossicodipendente (OEDT) è stato istituito nel 1993 ed il suo compito principale consiste nel raccogliere dati sul fenomeno delle droghe e delle tossicodipendenze per elaborare e diffondere a livello europeo informazioni obiettive, affidabili e comparabili. Le informazioni devono servire ad analizzare la domanda di sostanze illecite e i mezzi per ridurla nonché, in generale, i fenomeni associati al mercato della droga.</p>
      <p sl="pt">La Repubblica di Croazia rappresenta una via di transito attraverso la quale vengono introdotte clandestinamente droghe illecite passando dai paesi di produzione a quelli di consumo. È pertanto essenziale per l’Europa che la Croazia fornisca informazioni sulle droghe, sulle tossicodipendenze e sulle relative conseguenze. È altresì cruciale che il paese abbia la possibilità di accedere alle informazioni sulle migliori prassi. Per tale ragione ho votato a favore della raccomandazione.</p>
    </intervention>
    <intervention id="2-159-875" speaker_id="38610" name="Slavi BINEV" is_mep="True" mode="written" nationality="Bulgaria" birth_date="10-12-1965" birth_place="Sofia" p_group="Non" m_state="BG">
      <p sl="bg">Sono a favore del progetto di decisione del Consiglio relativa alla conclusione dell'accordo tra l'Unione europea e la Repubblica di Croazia sulla partecipazione della Repubblica di Croazia ai lavori dell'Osservatorio europeo delle droghe e delle tossicodipendenze. Infatti, rispetto all’anno scorso, i decessi sono diminuiti, salvo per l’eroina, ed in generale sono stati compiuti dei progressi nella lotta contro l’uso di stupefacenti. La Repubblica di Croazia può ottenere informazioni sulle migliori pratiche per comprendere la natura dei suoi problemi di droga e affrontarli meglio.</p>
    </intervention>
    <intervention id="2-160-000" speaker_id="97198" name="Mara BIZZOTTO" is_mep="True" mode="written" nationality="Italy" birth_date="03-06-1972" birth_place="Bassano del Grappa " m_state="IT">
      <p sl="it">Ho espresso un voto favorevole alla relazione della collega Serracchiani sul progetto di decisione del Consiglio relativa alla conclusione dell'accordo tra l'Unione europea e la Repubblica di Croazia sulla partecipazione della Repubblica di Croazia ai lavori dell'Osservatorio europeo delle droghe e delle tossicodipendenza poiché ritengo che rappresenterebbe uno scambio reciproco molto proficuo per entrambe le parti. Infatti, da un lato, essendo la Croazia una delle principali vie di transito per l'introduzione di droghe in UE, la sua partecipazione all'Osservatorio fornirebbe informazioni concrete e decisive a sostegno dell'impegno per combattere questo traffico illegale; dall'altro, la Croazia potrebbe avvalersi delle migliori pratiche europee per affrontare e contrastare questo fenomeno.</p>
    </intervention>
    <intervention id="2-160-500" speaker_id="96681" name="Vilija BLINKEVIČIŪTĖ" is_mep="True" mode="written" nationality="Lithuania" birth_date="03-03-1960" birth_place="Linkuva" m_state="LT">
      <p sl="lt">Ho votato a favore della relazione, poiché sostengo la partecipazione della Repubblica di Croazia ai lavori dell'Osservatorio europeo delle droghe e delle tossicodipendenze (OEDT) che reputo fondamentale per contrastare il traffico e l'uso illecito di droghe, sia all'interno della Croazia che nell'Unione europea. Essendo un paese costiero ai confini esterni dell'UE, la Repubblica di Croazia rappresenta una via di transito attraverso la quale vengono introdotte clandestinamente droghe illecite passando dai paesi di produzione a quelli di consumo. Pertanto è fondamentale che l'Unione eroghi alle istituzioni nazionali di questo paese tutta l'assistenza necessaria per combattere un fenomeno che costituisce una minaccia particolare per la salute e per la stabilità sociale. Ai sensi dell'accordo, la Croazia prenderà parte al programma di lavoro dell'OEDT, adempierà agli obblighi previsti dal diritto UE e condividerà le informazioni con l'Osservatorio nel rispetto delle norme sulla protezione dei dati in vigore nell'Unione.</p>
    </intervention>
    <intervention id="2-161-000" speaker_id="39722" name="Sebastian Valentin BODU" is_mep="True" mode="written" nationality="Romania" birth_date="07-12-1970" birth_place="Constanţa" p_group="Group of the European People's Party (Christian Democrats)" m_state="RO">
      <p sl="ro">La Repubblica di Croazia rappresenta una via di transito attraverso la quale vengono introdotte clandestinamente droghe illecite passando dai paesi di produzione a quelli di consumo. Gli importanti e cospicui sequestri di cocaina avvenuti in Croazia sono perlopiù collegati ai trasporti via mare. Secondo l’OEDT, in Croazia non è mai stata compiuta alcuna indagine demografica generale sul consumo di droga. Gli ultimi dati relativi ai decessi per droga risalgono al 2008, anno in cui si sono registrati 87 decessi. Si evidenzia un costante aumento nei sequestri di stupefacenti. La formazione dei funzionari di polizia e la fornitura delle apparecchiature necessarie sono continuate. Tuttavia, i risultati delle indagini e dei procedimenti relativi ai reati per droga necessitano di ulteriori miglioramenti.</p>
      <p sl="ro">La Croazia continua a trovarsi su una delle principali rotte del traffico di droga verso l’UE. La partecipazione della Repubblica di Croazia nelle attività dell'OEDT, in siffatte circostanze, costituisce uno sviluppo positivo per l'intera Unione. Di conseguenza, a fronte del coinvolgimento della Croazia nel programma di lavoro dell'Osservatorio bisogna inserire il paese nella Rete europea di informazione sulle droghe e le tossicodipendenze e garantire uno scambio di informazioni con l'OEDT.</p>
    </intervention>
    <intervention id="2-161-250" speaker_id="96867" name="Maria da Graça CARVALHO" is_mep="True" mode="written" nationality="Portugal" m_state="PT">
      <p sl="pt">In primo luogo mi congratulo con l'Osservatorio europeo delle droghe e delle tossicodipendenze (OEDT) per l'importante lavoro che svolge per ridurre la quantità di droghe e l'entità del problema in Europa. Sono a favore della partecipazione della Croazia nelle attività dell'OEDT, visto che il paese è divenuto una via di transito attraverso la quale vengono introdotte clandestinamente droghe illecite, vista la sua posizione strategica. Adottando il programma europeo, migliorerà l'assistenza sanitaria e della pace sociale sia a livello europeo che sul piano internazionale.</p>
    </intervention>
    <intervention id="2-161-500" speaker_id="1892" name="Carlos COELHO" is_mep="True" mode="written" nationality="Portugal" birth_date="20-05-1960" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">L'Osservatorio europeo delle droghe e delle tossicodipendenze adempie ad un ruolo vitale nel raccogliere dati sul fenomeno delle droghe e delle tossicodipendenze al fine di elaborare e diffondere a livello europeo informazioni obiettive, affidabili e comparabili. Le informazioni devono servire ad analizzare la domanda di droghe e i mezzi per ridurla nonché, in generale, i fenomeni associati al mercato della droga. L'Osservatorio è aperto alla partecipazione dei paesi terzi che condividono l'interesse dell’Unione e dei suoi Stati membri per gli obiettivi e gli scopi che si è prefissato. La Repubblica di Croazia ha chiesto di partecipare ai lavori dell’Osservatorio europeo delle droghe e delle tossicodipendenze nel 2005 ed i negoziati si sono chiusi positivamente nel 2009. È importante adottare questo accordo, in quanto il paese è una delle principali vie di transito attraverso la quale vengono introdotte clandestinamente droghe illecite, pertanto è importante coinvolgere tale paese nel lavoro dell'OEDT quanto prima possibile, soprattutto in vista dell'adesione all'UE prevista per la fine del 2012 o l'inizio del 2013. La Croazia sarà inserita nella Rete europea di informazione sulle droghe e le tossicodipendenze (Reitox) e condividerà i dati con l'OEDT nel rispetto delle norme sulla protezione dei dati in vigore nell'UE e della legislazione nazionale.</p>
    </intervention>
    <intervention id="2-161-750" speaker_id="96973" name="Mário DAVID" is_mep="True" mode="written" nationality="Portugal" birth_date="20-08-1953" birth_place="Angola" p_group="Group of the European People's Party (Christian Democrats)" m_state="PT">
      <p sl="pt">Il fenomeno della tossicodipendenza, in particolare in relazione al mercato degli stupefacenti, costituisce una minaccia globale ed un terribile ostacolo contro cui è difficile combattere a causa delle ridislocazioni e dei cambiamenti costanti. La natura del lavoro dell'Osservatorio europeo delle droghe e delle tossicodipendenze (OEDT) è molto importante in questo ambito, poiché consente ai diversi Stati membri di creare delle conoscenze internazionali ed una base di informazioni. Le informazioni sono cruciali per analizzare il problema ed istituire strategie volte a ridurre e a contrastare i mercati e le tossicodipendenze. Nel 2005 la Croazia ha espresso il desiderio di lavorare con l'Unione europea su questa questione fondamentale ed ora è giunto il momento di passare all'azione, includendo il paese nei lavori dell'OEDT, che ha sede a Lisbona. La proposta delineata nella relazione, che verte sul rispetto degli obblighi della Croazia verso l'Osservatorio e verso l'Unione europea, è molto positiva. Ho votato a favore del testo, in quanto il collegamento tra la Croazia e l'UE,oltre a rafforzare la lotta contro il fenomeno della droga e delle tossicodipendenze, favorirà una maggiore solidarietà tra l'Unione europea e la Croazia, un paese candidato all'adesione che – lo auspico vivamente – a breve diventerà membro a pieno titolo.</p>
    </intervention>
    <intervention id="2-162-000" speaker_id="96914" name="Anne DELVAUX" is_mep="True" mode="written" nationality="Belgium" birth_date="20-10-1970" birth_place="Liège" p_group="Group of the European People's Party (Christian Democrats)" m_state="BE">
      <p sl="fr">Il compito principale dell'Osservatorio consiste nel raccogliere dati sul fenomeno delle droghe e delle tossicodipendenze per elaborare e diffondere a livello europeo informazioni obiettive, affidabili e comparabili. L'Osservatorio è aperto alla partecipazione dei paesi terzi che condividono l'interesse dell’Unione in questo ambito. La Croazia ha chiesto di prendervi parte già nel 2005 ed ora il paese entrerà anche a far parte della Rete europea di informazione sulle droghe e le tossicodipendenze.</p>
      <p sl="fr">La relazione, inoltre, illustra la necessità di migliorare lo scambio di informazioni tra gli Stati membri e le agenzie europee. In particolare, sottolinea che la potenziale adesione della Croazia deve essere preparata in maniera più graduale rispetto ai grandi allargamenti del 2004 e del 2007, quando hanno aderito all'UE i paesi dell'Europa centro-orientale.</p>
    </intervention>
    <intervention id="2-162-500" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ho votato a favore della relazione sulla partecipazione della Croazia ai lavori dell'Osservatorio europeo delle droghe e delle tossicodipendenze (OEDT), in quanto ritengo sia un passo positivo visto che la Croazia presto dovrebbe aderire all'Unione europea, ma soprattutto perché il consumo ed il traffico di stupefacenti sono un fenomeno di portata mondiale che ha ripercussioni gravi sul tessuto socio-economico e sulla salute.</p>
    </intervention>
    <intervention id="2-162-750" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Il compito principale dell'Osservatorio consiste nel raccogliere dati sul fenomeno delle droghe e delle tossicodipendenze per analizzare i cambiamenti intervenuti nel consumo tra la popolazione e per studiare la promozione di politiche e di azioni volte ad contrastare il fenomeno. Visto che l'OEDT è aperto alla partecipazione di paesi terzi e che la Croazia già nel 2005 ha chiesto di prendervi parte, visto che il paese rappresenta una via di transito attraverso la quale vengono introdotte clandestinamente droghe illecite passando dai paesi di produzione a quelli di consumo e visto che sono stati effettuati i importanti e cospicui sequestri di cocaina nel paese, la partecipazione della Croazia nell'OEDT segna un passo importante. Di conseguenza, ho votato a favore della decisione sulla conclusione dell'accordo tra l'Unione europea e la Repubblica di Croazia sulla partecipazione della Repubblica di Croazia ai lavori dell'Osservatorio europeo delle droghe e delle tossicodipendenze.</p>
    </intervention>
    <intervention id="2-162-875" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">La raccomandazione, stilata dall'onorevole Serracchiani sul progetto di decisione sulla conclusione dell'accordo tra l'Unione europea e la Repubblica di Croazia, verte sull'interesse che la Croazia ha espresso di partecipare ai lavori dell'Osservatorio europeo delle droghe e delle tossicodipendenze (OEDT). Visto che la Croazia è una delle principali vie di transito del traffico di droga verso l'UE, visto che nel paese sono stati compiuti sequestri di quantitativi ingenti di stupefacenti – come cannabis, eroina, cocaina, ecstasy ed anfetamine – e visto che il governo croato ha adottato un programma nazionale di prevenzione per i giovani, visto che il paese ha chiesto di aderire all'UE e visto che dovrebbe diventarne membro nel 2013, mi sono espresso favorevolmente sulla conclusione dell'accordo tra Unione europea e Repubblica di Croazia, affinché questo paese possa partecipare ai lavori dell'OEDT che ha sede a Lisbona.</p>
    </intervention>
    <intervention id="2-163-000" speaker_id="96706" name="João FERREIRA" is_mep="True" mode="written" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">Suscitano preoccupazione i cambiamenti intervenuti nell'ambito della produzione, del traffico e del consumo di stupefacenti. La relazione del 2009 dell'Osservatorio europeo delle droghe e delle tossicodipendenze (OEDT) ha confermato un deterioramento in relazione a stupefacenti quali la cocaina, l'eroina e le nuove droghe sintetiche e ha denunciato livelli persistentemente elevati di consumo nonché una tendenza ad un rialzo vertiginoso in questo ambito. Sono innumerevoli i fattori che concorrono ad alimentare questo aumento, non da ultimo anche l'aggravamento della crisi del capitalismo e degli effetti sociali che provoca in molti paesi. La relazione propone di sostenere l'accordo tra l'Unione europea e la Repubblica di Croazia sulla partecipazione di questo paese ai lavori dell'Osservatorio europeo delle droghe e delle tossicodipendenze (OEDT).</p>
      <p sl="pt">A prescindere dal processo di adesione all'UE della Croazia, del suo sviluppo e dell'esito ultimo, viene proposta la partecipazione all'OEDT, visto che i paese sta compiendo uno sforzo sul versante delle indagini e delle inchieste sui reati connessi alla droga. Viene, però, indicato che tali sforzi devono essere significativamente migliorati, visto che la Croazia continua ad essere una delle principali vie di transito del traffico verso l'UE. È importante che la partecipazione della Croazia all'OEDT, che noi sosteniamo, contribuisca ad intensificare la lotta contro il traffico di droga.</p>
    </intervention>
    <intervention id="2-164-000" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Adottando la relazione, il Parlamento esprime sostegno per l'accordo tra l'Unione europea e la Repubblica di Croazia sulla partecipazione della Croazia ai lavori dell'Osservatorio europeo delle droghe e delle tossicodipendenze (OEDT).</p>
      <p sl="pt">Benché, come indica la relatrice, l'adesione della Croazia all'UE sia prevista per la seconda metà del 2012 o per l'inizio del 2013, potrebbe essere approvata la partecipazione all'OEDT, visto che il paese sta compiendo uno sforzo sul fronte delle indagini e delle inchieste sui reati connessi alla droga. Tuttavia, tali sforzi devono essere significativamente migliorati, visto che la Croazia continua ad essere una delle principali vie di transito del traffico verso l'UE.</p>
      <p sl="pt">Suscita preoccupazione lo sviluppo della produzione, del traffico e del consumo di stupefacenti. La relazione del 2009 dell'Osservatorio europeo delle droghe e delle tossicodipendenze (OEDT) ha confermato un deterioramento in relazione a stupefacenti quali la cocaina, l'eroina e le nuove droghe sintetiche e ha denunciato livelli persistentemente elevati di consumo nonché una tendenza ad un rialzo vertiginoso in questo ambito.</p>
      <p sl="pt">Speriamo che la decisione contribuisca ad intensificare la lotta contro il traffico di droga.</p>
    </intervention>
    <intervention id="2-164-500" speaker_id="23868" name="Monika BEŇOVÁ" is_mep="True" mode="written" nationality="Slovakia" birth_date="15-08-1968" birth_place="Bratislava" m_state="SK">
      <p sl="sk">La Croazia rappresenta una via di transito attraverso la quale vengono introdotte clandestinamente droghe illecite passando dai paesi di produzione a quelli di consumo. Gli importanti e cospicui sequestri di cocaina avvenuti in Croazia sono perlopiù collegati ai trasporti via mare. L’uso e il traffico illegale di droga sono fenomeni di portata mondiale che minacciano la salute e la stabilità sociale. Pertanto accolgo con favore la partecipazione della Croazia ai lavori dell'Osservatorio europeo delle droghe e delle tossicodipendenze, soprattutto ai fini dell'educazione in questo settore e della prevenzione sull'uso di droga e di altre sostanze narcotiche.</p>
    </intervention>
    <intervention id="2-164-750" speaker_id="96993" name="Lorenzo FONTANA" is_mep="True" mode="written" nationality="Italy" birth_date="10-04-1980" birth_place="Verona" p_group="Non" m_state="IT">
      <p sl="it">Signor presidente, onorevoli colleghi, Considerando che la Croazia sarà un partner importante per il futuro dell'Unione Europea nei rapporti con i Paesi dell'Ex Jugoslavia, e che quel territorio é un territorio chiave per il passaggio di sostanze stupefacenti, si apprezza l'entrata del Paese candidato nell'Osservatorio europeo delle droghe e delle tossicodipendenze. E' per noi fondamentale poter conoscere e lavorare assieme agli esperti croati del settore per combattere questo triste fenomeno, per questo sono favorevole alla proposta.</p>
    </intervention>
    <intervention id="2-164-812" speaker_id="28208" name="Nathalie GRIESBECK" is_mep="True" mode="written" nationality="France" birth_date="24-05-1956" birth_place="Metz" p_group="Group of the Alliance of Liberals and Democrats for Europe" m_state="FR">
      <p sl="fr">In qualità di relatore ombra per questo testo, ho votato risolutamene a favore della risoluzione e dell'accordo sulla partecipazione della Croazia ai lavori dell'Osservatorio europeo delle droghe e delle tossicodipendenze e alla Rete europea di informazione sulle droghe e le tossicodipendenze (REITOX). Pertanto esprimo pieno sostegno per la partecipazione della Croazia affinché il paese possa giocare una parte attiva nella lotta contro questo fenomeno, la cui entità ed effetti devastanti segnano un pericoloso rialzo in Europa. Stando alle statistiche dell'Osservatorio, 75 milioni di europei hanno già provato la cannabis, mentre 14 milioni hanno provato la cocaina almeno una volta. Va osservato che la Croazia rimane una delle principali vie di transito degli stupefacenti verso l'Unione europea. L'accordo quindi, oltre a garantire informazioni obiettive e fattuali dalla Croazia in merito alle droghe, alle tossicodipendenze e alle relative conseguenze, consentirà alla Croazia, attraverso gli scambi di informazioni e di buone prassi, di comprendere la natura del problema e di affrontarlo meglio.</p>
    </intervention>
    <intervention id="2-164-875" speaker_id="96693" name="Juozas IMBRASAS" is_mep="True" mode="written" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="lt">Ho votato a favore della relazione, in quanto, come sappiamo, il compito principale dell'Osservatorio consiste nel raccogliere dati sul fenomeno delle droghe e delle tossicodipendenze per elaborare e diffondere a livello europeo informazioni obiettive, affidabili e comparabili. Le informazioni devono servire ad analizzare la domanda di droghe ed i mezzi per ridurla nonché, in generale, i fenomeni associati al mercato della droga. Come prevede il regolamento, l'Osservatorio europeo delle droghe e delle tossicodipendenze (OEDT) è aperto alla partecipazione dei paesi terzi che condividono l'interesse dell’Unione e dei suoi Stati membri per gli obiettivi e le realizzazioni dell'Osservatorio. La Repubblica di Croazia ha chiesto di partecipare ai lavori dell’Osservatorio europeo delle droghe e delle tossicodipendenze nel 2005. La Repubblica di Croazia parteciperà al programma di lavoro dell’Osservatorio, adempirà agli obblighi sanciti dal regolamento, sarà inserita nella Rete europea di informazione sulle droghe e le tossicodipendenze (Reitox) e condividerà i dati con l’OEDT nel rispetto delle norme sulla protezione dei dati previste dall'Unione e dai diritti nazionali. Inoltre la Repubblica di Croazia verserà un contributo finanziario all’Unione per coprire i costi della propria partecipazione e farà parte del consiglio di amministrazione dell'Osservatorio senza diritto di voto fin quando non sarà diventata membro dell'Unione europea. Dal canto suo, l'OEDT considererà la Repubblica di Croazia alla stregua di Stato membro, garantendole pari di trattamento per quanto concerne l'inserimento nella Rete europea di informazione sulle droghe e le tossicodipendenze (Reitox) e in merito alle disposizioni sul personale.</p>
    </intervention>
    <intervention id="2-165-000" speaker_id="96771" name="Jarosław KALINOWSKI" is_mep="True" mode="written" nationality="Poland" birth_date="12-04-1962" birth_place="Wyszków" m_state="PL">
      <p sl="pl">La tossicodipendenza è un problema sociale sia per i paesi industrializzati che per quelli poco sviluppati. La Croazia, proprio come altri paesi, si trova alle prese con il fenomeno e si è dotata di una normativa molto severa in materia. Il lavoro di prevenzione viene compiuto principalmente nelle scuole, poiché questa categoria sociale è la più vulnerabile alla dipendenza dalla droga. La Croazia, in quanto paese candidato all'adesione all'UE, ha il dovere di adattare il proprio ordinamento giuridico al sistema in vigore nei paesi membri. La partecipazione della Croazia ai lavori dell'Osservatorio europeo delle droghe e delle tossicodipendenze è estremamente importante, soprattutto perché il paese è una via di transito. Le sostanze illecite passano dalla Croazia dai paesi produttori ai paesi consumatori. La partecipazione ai lavori dell'Osservatorio europeo delle droghe e delle tossicodipendenze contribuirà ad introdurre nel paese l'importantissima politica contro gli stupefacenti dell'Unione europea.</p>
    </intervention>
    <intervention id="2-165-500" speaker_id="96816" name="Giovanni LA VIA" is_mep="True" mode="written" nationality="Italy" birth_date="28-06-1963" p_group="Group of the European People's Party (Christian Democrats)" m_state="IT">
      <p sl="it">Egregio Presidente, onorevoli colleghi, con il voto odierno ho sostenuto la raccomandazione sulla partecipazione della Repubblica di Croazia ai lavori dell'Osservatorio europeo delle droghe e delle tossicodipendenze. La Repubblica di Croazia parteciperà, infatti, al programma di lavoro europeo delle droghe e delle tossicodipendenze dell’Osservatorio, il cui compito principale consiste nel raccogliere dati sul fenomeno delle droghe e delle tossicodipendenze per elaborare e diffondere a livello europeo informazioni obiettive, affidabili e comparabili. Il tema è chiaramente molto importante, sia per i suoi notevoli effetti sul campo della tutela del diritto alla salute, che per la lotta ai fenomeni criminosi associati al mercato della droga. La Croazia rappresenta, infatti, una delle vie di transito via mare comunemente utilizzate dalla criminalità organizzata per introdurre droghe illecite passando dai paesi di produzione a quelli di consumo. E questo dato è per noi ancora più preoccupante, se consideriamo che la Croazia è il prossimo Paese candidato a divenire Stato membro dell'UE. Auspico, pertanto, che la partecipazione della Croazia al programma di lavoro possa rivelarsi di massima utilità.</p>
    </intervention>
    <intervention id="2-166-000" speaker_id="96823" name="Petru Constantin LUHAN" is_mep="True" mode="written" nationality="Romania" birth_date="19-03-1977" birth_place="Jud. Suceava" p_group="Group of the European People's Party (Christian Democrats)" m_state="RO">
      <p sl="ro">Questo progetto di decisione del Consiglio relativa alla conclusione dell'accordo tra l'Unione europea e la Repubblica di Croazia sulla partecipazione della Repubblica di Croazia ai lavori dell'Osservatorio europeo delle droghe e delle tossicodipendenze (OEDT) è importante, in quanto la Croazia è una delle principali vie di accesso delle droghe in Europa.</p>
      <p sl="ro">Al fine di affrontare il traffico di droga in maniera effettiva – traffico che, oltre a porre una minaccia per la Croazia, costituisce una minaccia anche per l'Unione europea – è importante che il paese venga altresì inserito nella Rete europea di informazione sulle droghe e le tossicodipendenze (Reitox) e che sia coinvolto in maniera attiva e diretta nello scambio di dati con l'OEDT. Siffatto scambio consentirà la creazione di una banca dati per analizzare la domanda di stupefacenti e le attività secondarie di traffico, che è vitale per poter disporre di informazioni appropriate, obiettive e raffrontabili a livello europeo.</p>
    </intervention>
    <intervention id="2-167-000" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Esprimo apprezzamento per l'accordo e per la partecipazione della Croazia ai lavori dell'Osservatorio europeo delle droghe e delle tossicodipendenze. L'uso di sostanze illecite ed il relativo traffico sono fenomeni di carattere internazionale che minacciano la salute e la stabilità sociale. Le statistiche mostrano che circa 1 europeo su 3 ha provato una sostanza illecita e che almeno 1 cittadino su 4 muore ogni ora a causa di overdose. A livello europeo, è altresì importante disporre di informazioni fattuali e obiettive dalla Croazia sulle droghe, sulle tossicodipendenze e sulle relative conseguenze, mentre la Repubblica di Croazia potrà accedere alle informazioni sulle migliori pratiche per comprendere la natura dei problemi connessi alla droga e poterli quindi affrontare meglio.</p>
    </intervention>
    <intervention id="2-168-000" speaker_id="23704" name="Jiří MAŠTÁLKA" is_mep="True" mode="written" nationality="Czechia" birth_date="03-01-1956" birth_place="Sušice" p_group="Confederal Group of the European United Left - Nordic Green Left" m_state="CZ">
      <p sl="cs">Il problema della droga, di cui stiamo dibattendo ora,è in larga misura un problema storico. Il traffico di sostanze illecite trascende i confini dei singoli paesi, ed è sempre stato così. A mio parere, l'istituzione di una cooperazione di alto profilo nella lotta contro il traffico di sostanze illecite, non solo sul piano europeo, ma soprattutto a livello mondiale, costituisce l'unico modo per intensificare l'efficacia della lotta contro questo genere di traffico.</p>
      <p sl="cs">In qualità di medico posso dire che l'abuso di droga può avere conseguenze estremamente gravi ed irreversibili per la salute umana. Pertanto sono a favore di una cooperazione internazionale effettiva nella lotta contro il traffico di stupefacenti ed i relativi precursori. Al contempo mi preme mettere l'accento anche sulla necessità della prevenzione.</p>
    </intervention>
    <intervention id="2-168-500" speaker_id="4462" name="Clemente MASTELLA" is_mep="True" mode="written" nationality="Italy" birth_date="05-02-1947" birth_place="Ceppaloni " p_group="Group of the European People's Party (Christian Democrats)" m_state="IT">
      <p sl="it">L’uso ed il traffico illegale di droga sono fenomeni di portata mondiale che minacciano la salute e la stabilità sociale. La Repubblica di Croazia rappresenta una via di transito attraverso la quale vengono introdotte clandestinamente droghe illecite passando dai paesi di produzione a quelli di consumo. Inoltre, si è registrato, negli ultimi 10 anni, un progressivo aumento dei decessi per droga. Nonostante la continua formazione dei funzionari di polizia e la fornitura delle apparecchiature necessarie, i risultati delle indagini e dei procedimenti relativi ai reati legati agli stupefacenti necessitano ulteriori miglioramenti. La Croazia, infatti, continua a trovarsi su una delle principali rotte del traffico di droga verso l’Unione Europea. Siamo certo favorevoli all'adozione di un programma nazionale per la prevenzione del consumo di droga fra i giovani, inteso ad aggiornare i programmi esistenti; approviamo, dunque, la partecipazione della Repubblica di Croazia ai lavori dell’Osservatorio europeo delle droghe e delle tossicodipendenze. A maggior ragione, visto che si tratta di un Paese candidato e anzi ormai prossimo all'adesione all'UE, risulta fondamentale che possa fornire agli Stati Membri informazioni esaurienti ed obiettive in merito ai traffici di droghe, alla tossicodipendenza e alle relative conseguenze economiche e sociali.</p>
    </intervention>
    <intervention id="2-168-750" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">Il problema della droga continua a suscitare preoccupazione in tutta l'Unione europea. Più paesi contribuiscono a contrastarlo, maggiori sono le possibilità di riuscita. La partecipazione della Croazia ai lavori dell'Osservatorio europeo delle droghe e delle tossicodipendenze è quindi opportuna. Il paese, però, deve intensificare la lotta contro il traffico di droga nel suo territorio, in quanto rimane una delle principali vie di transito del traffico verso l'Unione europea.</p>
    </intervention>
    <intervention id="2-169-000" speaker_id="96670" name="Louis MICHEL" is_mep="True" mode="written" nationality="Belgium" birth_date="02-09-1947" birth_place="Tirlemont" p_group="Group of the Alliance of Liberals and Democrats for Europe" m_state="BE">
      <p sl="fr">Il compito principale dell'Osservatorio consiste nel raccogliere dati sul fenomeno delle droghe e delle tossicodipendenze per elaborare e diffondere a livello europeo informazioni obiettive, affidabili e comparabili.</p>
      <p sl="fr">La Repubblica di Croazia parteciperà al programma di lavoro dell’Osservatorio, sarà inserita nella Rete europea di informazione sulle droghe e le tossicodipendenze (Reitox) e condividerà i dati con l’OEDT. La Repubblica di Croazia rappresenta una via di transito attraverso la quale vengono introdotte clandestinamente droghe illecite passando dai paesi di produzione a quelli di consumo. Tuttavia, nel 2010 la Repubblica di Croazia ha adottato il programma per l’attuazione del piano d’azione sula lotta al consumo di droga ed il programma nazionale per la prevenzione del consumo di droga fra i giovani. Inoltre la formazione dei funzionari di polizia e la fornitura delle apparecchiature necessarie sono continuate.</p>
      <p sl="fr">Partecipando ai lavori dell'OEDT e scambiando informazioni, la Croazia potrà accedere alle migliori pratiche per comprendere la natura dei suoi problemi di droga e affrontarli meglio. La sua partecipazione rappresenta un segno incoraggiante in relazione all'imminente adesione all'Unione europea.</p>
    </intervention>
    <intervention id="2-169-125" speaker_id="96999" name="Alexander MIRSKY" is_mep="True" mode="written" nationality="Latvia" birth_date="20-03-1964" birth_place="Vilna" p_group="Group of the Progressive Alliance of Socialists and Democrats in the European Parliament" m_state="LV">
      <p sl="en">Come tutti sanno, il centro lavora essenzialmente con i responsabili politici a livello UE e di Stati membri e quindi contribuisce allo sviluppo di una strategia per la lotta contro le droghe, garantendo al contempo un'informazione all'opinione pubblica. Al momento l'attenzione è rivolta principalmente all'attuazione del piano d'azione dell'Unione per il periodo 2009-2012, che è teso a rafforzare la cooperazione europea nella lotta contro le inaccettabili conseguenze della tossicodipendenza. Vorrei che l'Osservatorio, oltre ad occuparsi delle conseguenze, si occupasse anche delle cause della tossicodipendenza, intervenendo per risolvere il problema in fase precoce. Ho votato a favore della raccomandazione.</p>
    </intervention>
    <intervention id="2-169-250" speaker_id="96694" name="Rolandas PAKSAS" is_mep="True" mode="written" nationality="Lithuania" birth_date="10-06-1956" birth_place="Telšiai" p_group="Europe of Freedom and Direct Democracy Group" m_state="LT">
      <p sl="lt">Dobbiamo prendere dei provvedimenti, non solo all'interno dell'Unione europea, ma anche al di fuori dei suoi confini, per ridurre l'uso e la domanda di stupefacenti, attuando misure preventive severe per combattere il fenomeno associato al mercato della droga. Di conseguenza, è molto importante disporre di dati e di informazioni precise sulle droghe e sulle tossicodipendenze, in quanto questi problemi sono di natura globale e costituiscono una minaccia alla salute, alla sicurezza e al benessere dell'intera società. Sono a favore della partecipazione della Croazia ai lavori dell'Osservatorio europeo delle droghe e delle tossicodipendenze. La Croazia infatti mira a divenire membro a pieno titolo dell'Unione europea. Va osservato, inoltre, che il paese è una via di transito mediante cui vengono introdotte grandi quantità di droghe negli altri paesi. Sono lieta che la Croazia stia compiendo sforzi significativi per contrastare il traffico, l'uso e il commercio di sostanze illecite. Tuttavia, il paese rimane una delle principali vie di transito del traffico di droga nell'UE. È pertanto fondamentale ottenere rapidamente informazioni attendibili e obiettive sulle droghe, sulle tossicodipendenze e sulle relative conseguenze. Inoltre, in questo modo si crea un quadro ideale affinché la Croazia possa avere informazioni sulle migliori pratiche degli Stati membri sulle modalità per affrontare i problemi connessi alla droga e alla tossicodipendenza.</p>
    </intervention>
    <intervention id="2-169-437" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Esprimo apprezzamento per la partecipazione della Croazia ai lavori dell'Osservatorio europeo delle droghe e delle tossicodipendenze (OEDT). Il compito principale dell'Osservatorio consiste nel raccogliere dati sul fenomeno delle droghe e delle tossicodipendenze per elaborare e diffondere a livello europeo informazioni obiettive, affidabili e comparabili. Le informazioni devono servire ad analizzare la domanda di droghe e i mezzi per ridurla nonché, in generale, i fenomeni associati al mercato della droga. Infatti, la Croazia, come altri paesi europei, è una via di transito attraverso la quale vengono introdotte clandestinamente droghe illecite passando dai paesi di produzione a quelli di consumo. Gli importanti e cospicui sequestri di cocaina avvenuti in Croazia sono perlopiù collegati ai trasporti via mare. Con l'adozione della relazione, la Croazia parteciperà al programma di lavoro dell’Osservatorio e condividerà i dati con l’OEDT nel rispetto delle norme sulla protezione dei dati previste dall'Unione e dai diritti nazionali. L'accordo fissa inoltre i contributi finanziari da versare all'Unione a copertura dei costi di partecipazione.</p>
    </intervention>
    <intervention id="2-169-625" speaker_id="36392" name="Aldo PATRICIELLO" is_mep="True" mode="written" nationality="Italy" birth_date="27-09-1957" birth_place="Venafro" m_state="IT">
      <p sl="it">L'OEDT è l'Osservatorio europeo delle droghe e delle tossicodipendenze, istituito nel 1993 con il compito principale di raccogliere dati sulle droghe e sulle tossicodipendenze, al fine di elaborare e diffondere dati oggettivi affidabili e compatibili a livello europeo. Le informazioni fornite dall'Osservatorio servono per poter analizzare i quantitativi di droga immessi nell'UE e per tutti quei fenomeni associati al mercato della droga, per poter analizzare al meglio i metodi per contrastare questi fenomeni. L'Osservatorio è aperto alla partecipazione dei paesi terzi che condividono l'interesse dell'Unione e dei suoi Stati membri per gli obiettivi e le realizzazioni dell'Osservatorio. Nel 2005 la Croazia ha chiesto di partecipare ai lavori dell'Osservatorio e nel 2006 il Consiglio ha autorizzato la Commissione ad avviare negoziati con la Repubblica di Croazia, negoziati che si sono positivamente conclusi nel luglio 2009 con la sigla dell’accordo.</p>
      <p sl="it">L'accordo è stato successivamente rivisto nel dicembre 2009 alla luce del trattato di Lisbona. Bisogna ricordare che la Croazia risulta già inserita nella Reitox , la rete europea di informazione sulle droghe e le tossicodipendenze. Per le motivazioni suesposte e affinché si possa avere sempre una miglior collaborazione con i paesi extraeuropei esprimo il mio voto favorevole.</p>
    </intervention>
    <intervention id="2-170-000" speaker_id="96994" name="Fiorello PROVERA" is_mep="True" mode="written" nationality="Italy" birth_date="31-03-1946" birth_place="Vigevano" p_group="Europe of freedom and democracy Group" m_state="IT">
      <p sl="it">La Croazia ha chiesto di aderire all'Osservatorio delle droghe e delle tossicodipendenze nel 2005. Poiché questo Paese è una delle principali rotte del traffico di droga verso l'UE, ritengo sia importante poter disporre di informazioni concrete e obiettive da parte della Croazia in merito a questi fenomeni. È, pertanto, interamente condivisibile la posizione del relatore e sostengo questo provvedimento.</p>
    </intervention>
    <intervention id="2-170-500" speaker_id="96903" name="Paulo RANGEL" is_mep="True" mode="written" nationality="Portugal" birth_date="18-02-1968" m_state="PT">
      <p sl="pt">Dietro sua richiesta la Repubblica di Croazia potrà partecipare ai lavori dell'Osservatorio europeo delle droghe e delle tossicodipendenze (OEDT), istituito nel 1993 con sede a Lisbona. Infatti il paese ha un interesse speciale nella lotta contro il traffico di droga. Oltre al problema che deve affrontare nell'ambito della politica interna, è infatti una via di transito per il traffico delle sostanze illecite nell'UE. In questa lotta contro le tossicodipendenze ed il traffico, la Croazia ha già messo in atto delle misure per affrontare il problema a livello nazionale, sia in materia di prevenzione che favorendo le indagini sui reati connessi alla droga. Pertanto esiste un interesse reciproco sulla partecipazione della Croazia all'OEDT. Tuttavia, fintanto che il paese non aderirà all'UE, è necessario definirne lo status – il suo diritto di partecipazione e le responsabilità che deve avere – nel contesto dell'OEDT.</p>
    </intervention>
    <intervention id="2-171-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Nel 2006 avevamo sostenuto il mandato dell'OEDT. Per quanto concerne la situazione specifica della Croazia, il paese rappresenta una via di transito attraverso la quale vengono introdotte clandestinamente droghe illecite passando dai paesi di produzione a quelli di consumo. Gli importanti e cospicui sequestri di cocaina avvenuti in Croazia sono perlopiù collegati ai trasporti via mare. In Croazia, negli ultimi 10 anni, il numero dei decessi segna un progressivo aumento. La maggioranza dei casi di morte (77,1per cento) è associata all’uso di oppiacei. Inoltre, nel 2008, sono stati 7 168 i reati collegati alla droga. Nel 2009 gli istituti nazionali per la tossicodipendenza hanno impartito terapie a 7 934 persone. Rispetto all’anno precedente il numero dei sequestri è diminuito per tutte le droghe ad eccezione dell’eroina e, in generale, si sono compiuti dei progressi nella lotta contro il consumo di sostanze illecite. Complessivamente la normativa nazionale contro la droga risulta simile a quella degli Stati membri dell'Unione europea.</p>
      <p sl="en">Tuttavia, la relatrice rileva che a partire dal 2010 ogni comunità terapeutica deve fornire all’ufficio preposto alla lotta contro gli stupefacenti i dati relativi ai pazienti trattati. Sarebbe opportuno ottenere più informazioni sulla portata di tale obbligo. Ad ogni modo si tratta di una questione che rientra nella sfera di competenza nazionale, non nell'accordo.</p>
    </intervention>
    <intervention id="2-171-500" speaker_id="96819" name="Licia RONZULLI" is_mep="True" mode="written" nationality="Italy" birth_date="14-09-1975" birth_place="Milano" p_group="Group of the European People's Party (Christian Democrats)" m_state="IT">
      <p sl="it">Ho votato a favore di questa raccomandazione perché ritengo che la protezione della salute e della stabilità sociale dei cittadini europei sia un obiettivo prioritario, da tenere presente nella lotta all'uso e al traffico illegale di droga. La Croazia si trova su una delle principali rotte del traffico di droga verso l'Unione europea. La sua partecipazione al programma di lavoro dell'Osservatorio europeo delle droghe e delle tossicodipendenze permetterà all'Unione Europea di disporre di informazioni concrete in merito al traffico e al consumo di droga in Croazia e alla Croazia di comprendere la portata dei suoi problemi di droga e di adottare le migliori pratiche per affrontarli. Inoltre, tale partecipazione trova una solida base giuridica nell'articolo 21 del regolamento (CE) n. 1920/2006 istitutivo dell'Osservatorio, che apre le porte dell'OEDT anche ai paesi terzi che ne condividono obiettivi e interessi.</p>
    </intervention>
    <intervention id="2-171-750" speaker_id="4545" name="Catherine STIHLER" is_mep="True" mode="written" nationality="United Kingdom" birth_date="30-07-1973" birth_place="Bellshill" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Esprimo apprezzamento per la relazione che integra la Croazia nella lotta contro la droga nell'Unione europea.</p>
    </intervention>
    <intervention id="2-171-875" speaker_id="96860" name="Michèle STRIFFLER" is_mep="True" mode="written" nationality="France" birth_date="23-08-1957" birth_place="Mulhouse" p_group="Group of the European People's Party (Christian Democrats)" m_state="FR">
      <p sl="fr">Il compito principale dell'Osservatorio consiste nel raccogliere dati sul fenomeno delle droghe (vendita, mercato e consumo) e nel diffondere a livello europeo informazioni obiettive, affidabili e comparabili affinché gli Stati membri possano analizzarle ed affrontare meglio il problema. Pertanto sostengo pienamente la partecipazione della Croazia ai lavori dell'Osservatorio affinché il paese possa svolgere un ruolo attivo nella lotta contro questo fenomeno, la cui portata e i cui effetti devastanti segnano un pericoloso rialzo in Europa.</p>
    </intervention>
    <intervention id="2-172-000" speaker_id="97016" name="Angelika WERTHMANN" is_mep="True" mode="written" nationality="Austria" birth_date="07-11-1963" birth_place="Schwarzach" p_group="Non" m_state="AT">
      <p sl="de">L'accordo tra l'Unione europea e la Repubblica di Croazia rappresenta un mezzo efficiente per le due parti per ridurre e contrastare il traffico ed il consumo di droga, condividendo dati ed esperienze in relazione alle droghe e all'abuso di droghe, tenendo conto che un cittadino UE muore ogni ora per overdose. Bisogna pensare che la Croazia entrerà a far parte dell'Unione europea nel 2012 o nel 2013 e che, a fronte della sua posizione geografica, rappresenta una via di transito conveniente per i trafficanti di droga.</p>
    </intervention>
    <intervention id="2-173-218" speaker_id="96814" name="Elena BĂSESCU" is_mep="True" mode="written" nationality="Romania" birth_date="24-04-1980" birth_place="Constanţa" p_group="Group of the European People's Party (Christian Democrats)" m_state="RO">
      <p sl="ro">Ho votato a favore della relazione dell'onorevole Auconie. Esprimo apprezzamento per la proposta volta ad estendere il campo di applicazione del trasporto transfrontaliero professionale su strada del contante in euro tra gli Stati membri dell'area dell'euro. Il territorio degli Stati membri che sono in procinto di introdurre la moneta unica deve essere incluso nel sistema del trasporto del contante in euro. All'interno della zona euro deve essere possibile sottoscrivere un contratto con la società di trasporto di contante che offre il prezzo migliore, anche se ha sede in un altro Stato membro. In questo modo, si favorirà l'accesso ai canali più efficienti per la raccolta ed il trasporto del contante e per la fornitura di servizi relativi al contante. In futuro saranno necessari sempre più operatori nel campo del trasporto del contante alla vigilia dell'introduzione di questa moneta. Inoltre molti Stati membri nella zona dell'euro hanno sottoscritto o desiderano sottoscrivere accordi per la produzione di banconote o monete all'estero.</p>
    </intervention>
    <intervention id="2-173-210" speaker_id="38610" name="Slavi BINEV" is_mep="True" mode="written" nationality="Bulgaria" birth_date="10-12-1965" birth_place="Sofia" p_group="Non" m_state="BG">
      <p sl="bg">Sostengo la relazione concernente il progetto di regolamento del Consiglio sull'estensione del campo di applicazione del regolamento del Parlamento europeo e del Consiglio sul trasporto transfrontaliero professionale su strada del contante in euro tra gli Stati membri dell'area dell'euro. È opportuno inserire nel campo d'azione del progetto di regolamento sul trasporto transfrontaliero su strada del contante in euro tra gli Stati membri dell'area dell'euro anche il territorio degli Stati membri che sono in procinto di introdurre la moneta unica. Il periodo che precede il passaggio a tale moneta comporta infatti una maggiore esigenza di trasporto di contante in euro.</p>
    </intervention>
    <intervention id="2-173-202" speaker_id="96867" name="Maria da Graça CARVALHO" is_mep="True" mode="written" nationality="Portugal" m_state="PT">
      <p sl="pt">Approvo l'estensione del campo di applicazione del regolamento sul trasporto transfrontaliero su strada del contante in euro tra gli Stati membri dell'area dell'euro al territorio degli Stati membri che sono in procinto di introdurre la moneta unica.</p>
    </intervention>
    <intervention id="2-173-187" speaker_id="96914" name="Anne DELVAUX" is_mep="True" mode="written" nationality="Belgium" birth_date="20-10-1970" birth_place="Liège" p_group="Group of the European People's Party (Christian Democrats)" m_state="BE">
      <p sl="fr">Lo scopo del presente regolamento è quello di estendere il campo d'applicazione della proposta di regolamento sul trasporto transfrontaliero su strada del contante in euro tra gli Stati membri dell'area dell'euro (proposta principale) al territorio degli Stati membri che sono in procinto di introdurre l'euro. Il periodo che precede il passaggio a tale moneta comporta infatti una maggiore esigenza di trasporto di contante in euro. Approvo l'ampliamento del campo di applicazione (benché si debba rilevare che la base giuridica è l'articolo 352 del trattato sul funzionamento dell'Unione europea e quindi il Parlamento ha solamente il potere di dare il proprio consenso).</p>
    </intervention>
    <intervention id="2-173-171" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ho votato a favore della raccomandazione, poiché ritengo che il campo di applicazione del regolamento debba essere esteso al territorio degli Stati membri che sono in procinto di introdurre la moneta unica. La decisione è destinata a favorire una transizione più armoniosa verso l'euro, rispondendo al contempo alla maggiore esigenza di trasporto di contante in euro nel periodo che precede tale passaggio.</p>
    </intervention>
    <intervention id="2-173-163" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Convengo con la relatrice, in quanto, come prevede il seguito della sua relazione iniziale, il campo di applicazione del regolamento sul trasporto transfrontaliero su strada del contante in euro deve essere esteso al territorio degli Stati membri che sono in procinto di introdurre l'euro.</p>
    </intervention>
    <intervention id="2-173-156" speaker_id="23868" name="Monika BEŇOVÁ" is_mep="True" mode="written" nationality="Slovakia" birth_date="15-08-1968" birth_place="Bratislava" m_state="SK">
      <p sl="sk">Questa disposizione mira ad allentare le restrizioni normative affinché le banconote e le monete in euro possano circolare più agevolmente tra gli Stati membri, garantendo un livello elevato di professionalità e di sicurezza all'interno dell'area dell'euro. É giusto ampliare i campo di applicazione del regolamento, in quanto vi sarà una maggiore esigenza di trasporto di contante in euro nel periodo che precede il passaggio a tale moneta negli Stati membri della zona dell'euro.</p>
    </intervention>
    <intervention id="2-173-125" speaker_id="4238" name="Hans-Peter MARTIN" is_mep="True" mode="written" nationality="Austria" birth_date="11-08-1957" birth_place="Bregenz" p_group="Non" m_state="AT">
      <p sl="en">Ho votato a favore della relazione il cui scopo è quello di estendere il campo di applicazione della proposta di regolamento sul trasporto transfrontaliero su strada del contante in euro tra gli Stati membri dell'area dell'euro (proposta principale) al territorio degli Stati membri che sono in procinto di introdurre l'euro. Il periodo che precede il passaggio a tale moneta comporta infatti una maggiore esigenza di trasporto di contante in euro.</p>
    </intervention>
    <intervention id="2-173-093" speaker_id="96694" name="Rolandas PAKSAS" is_mep="True" mode="written" nationality="Lithuania" birth_date="10-06-1956" birth_place="Telšiai" p_group="Europe of Freedom and Direct Democracy Group" m_state="LT">
      <p sl="lt">È opportuni ampliare il campo di applicazione del regolamento sul trasporto transfrontaliero su strada del contante in euro tra gli Stati membri dell'area dell'euro (proposta principale) al territorio degli Stati membri che sono in procinto di introdurre l'euro. Il periodo che precede il passaggio a tale moneta comporta infatti una maggiore esigenza di trasporto di contante in euro. Di conseguenza, dobbiamo migliorare la qualità dei servizi di trasporto, creando condizioni favorevoli per le aziende che effettuano trasporto di contante in modo che possano erogare i propri servizi in maniera rapida ed efficiente. Inoltre, vista la natura dei beni trasportati ed il loro valore, è molto importante che il contate sia trasportato a destinazione in condizioni di sicurezza.</p>
    </intervention>
    <intervention id="2-173-077" speaker_id="36392" name="Aldo PATRICIELLO" is_mep="True" mode="written" nationality="Italy" birth_date="27-09-1957" birth_place="Venafro" m_state="IT">
      <p sl="it">Le banconote e le monete metalliche in euro, sono dei veri e propri mezzi di pagamento paneuropei, l'area dell'euro consta attualmente di 16 Stati membri. Per le incompatibilità fra le legislazioni nazionali, nella maggior parte dei casi è molto difficile per le aziende che si occupano del trasporto di contante a livello professionale trasferire il contante in euro fra gli Stati membri dell'area dell'euro, per cui questo trasporto risulta attualmente molto limitato. Di conseguenza, l'esigenza di trasporto transfrontaliero su strada del contante in euro è notevolmente aumentata.</p>
      <p sl="it">Con questa nuova proposta di regolamento si vuole estendere il campo d'applicazione al trasporto transfrontaliero, su strada del contante in euro tra gli Stati membri dell'area dell'euro al territorio degli Stati membri che sono in procinto di introdurre l'euro. La proposta principale è quella di estendere il campo d'applicazione al trasporto transfrontaliero tra gli Stati membri dell'area euro, senza dimenticare però che il periodo che precede il passaggio all'euro come moneta nazionale per i nuovi Stati comporta una maggiore esigenza di trasporto di contante in euro. Per questi motivi e affinché ci sia una regolamentazione chiara su questo argomento esprimo il mio voto favorevole al regolamento in esame.</p>
    </intervention>
    <intervention id="2-173-062" speaker_id="96819" name="Licia RONZULLI" is_mep="True" mode="written" nationality="Italy" birth_date="14-09-1975" birth_place="Milano" p_group="Group of the European People's Party (Christian Democrats)" m_state="IT">
      <p sl="it">Ho votato a favore di questa raccomandazione perché ritengo che il regolamento sul trasporto transfrontaliero su strada del contante in euro tra gli Stati membri vada esteso nel suo campo di applicazione anche al territorio dei paesi in procinto di introdurre la moneta unica. Tali Stati infatti, nel periodo che precede l'introduzione della moneta unica nel loro territorio, necessitano di una maggiore quantità di contante per inserirsi completamente e rapidamente negli scambi commerciali dell'Unione europea, entrandone quindi a far parte a pieno regime.</p>
    </intervention>
    <intervention id="2-173-031" speaker_id="4545" name="Catherine STIHLER" is_mep="True" mode="written" nationality="United Kingdom" birth_date="30-07-1973" birth_place="Bellshill" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Accolgo con favore la relazione, che contiene delle disposizioni atte a consentire il trasporto di un volume maggiore di contante nei paesi che sono in procinto di introdurre l'euro in modo da poter far fronte alla domanda. Ho votato a favore della relazione, poiché prevede un'intensificazione della la sicurezza e la formazione degli operatori che trasportano contante in euro.</p>
    </intervention>
    <intervention id="2-173-015" speaker_id="96660" name="Niki TZAVELA" is_mep="True" mode="written" nationality="Greece" birth_date="30-06-1947" birth_place="Lamia" p_group="Europe of freedom and democracy Group - Vice" m_state="GR">
      <p sl="el">Ho votato a favore della proposta di regolamento del Parlamento europeo e del Consiglio sul trasporto transfrontaliero su strada del contante in euro tra gli Stati membri dell'area dell'euro. Infatti è necessario ampliare il campo di applicazione della normativa. In questo modo si risolveranno anche i problemi connessi alla sicurezza del personale responsabile per il trasporto.</p>
    </intervention>
    <intervention id="2-173-007" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ho votato a favore della relazione, in quanto i sistemi di navigazione via satellite devono garantire l'interoperabilità tra sistemi diversi. Dal canto suo, la Commissione deve garantire finanziamenti adeguati. Va osservato, inoltre che delle 15 proposte di sezione specifica contenute nel piano d’azione 9 dovrebbero avere un'applicazione immediata.</p>
    </intervention>
    <intervention id="2-173-253" speaker_id="96862" name="Sophie AUCONIE" is_mep="True" mode="written" nationality="France" birth_date="19-08-1963" birth_place="Dugny" p_group="Group of the European People's Party (Christian Democrats)" m_state="FR">
      <p sl="fr">Ho votato a favore della relazione dell'onorevole Ţicău sui sistemi globali di navigazione via satellite applicati ai trasporti – politica dell'UE a breve e medio termine. Infatti sono a favore dell'applicazione delle funzioni GNSS alle diverse modalità di trasporto e reputo che la ricerca ed i finanziamenti in quest'area debbano essere messi in atto in maniera appropriata.</p>
    </intervention>
    <intervention id="2-173-500" speaker_id="96680" name="Zigmantas BALČYTIS" is_mep="True" mode="written" nationality="Lithuania" birth_date="16-11-1953" birth_place="Šilutė" p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">Ho votato a favore del testo. Il 14 giugno 2010 la Commissione ha pubblicato il piano d'azione sui sistemi globali di navigazione via satellite (GNSS), comprendente 24 raccomandazioni d'intervento specifiche. Il contesto in cui si inquadra il piano di azione è l'ampia diffusione dei sistemi globali di navigazione via satellite e, nello specifico, lo sviluppo e la diffusione di EGNOS (Servizio europeo di copertura per la navigazione geostazionaria). L'UE ha avviato i progetti EGNOS e Galileo per fornire segnali destinati all'uso civile e assicurare che tutta l'industria europea abbia la possibilità di competere all'interno di questo mercato strategico in crescita. Attualmente con una quota del 25per cento il mercato europeo è al di sotto delle aspettative. EGNOS è compatibile con il sistema GPS, ma offrirà maggiori possibilità nel 2013, quando sarà operativo Galileo. EGNOS è dieci volte più preciso del GPS. La Commissione è l'istituzione più adatta per coordinare la realizzazione del piano d'azione,in quanto può evitare inutili duplicazioni a livello degli Stati membri e garantire il progresso generale dei molteplici ambiti politici dell'UE in cui è applicabile la tecnologia GNSS. In previsione del forte impatto positivo a livello economico che EGNOS, se sviluppato e diffuso capillarmente, avrebbe sull'intera economia europea, la Commissione deve dare priorità alle disposizioni contenute nel piano d'azione, garantendo altresì la copertura di EGNOS in tutta l'UE e garantendo un investimento adeguato nella ricerca e nello sviluppo tecnologico in questo ambito.</p>
    </intervention>
    <intervention id="2-173-750" speaker_id="23788" name="Adam BIELAN" is_mep="True" mode="written" nationality="Poland" birth_date="12-09-1974" birth_place="Gdańsk" m_state="PL">
      <p sl="pl">Negli ultimi anni lo sviluppo dinamico dei sistemi di navigazione satellitare è il frutto sia del progresso tecnologico che delle esigenze di mercato. Oggi questi sistemi vengono usati ovunque e in ogni forma di trasporto. La continua espansione del settore è destinata a far lievitare il valore di sistemi europei a 230 miliardi di euro entro il 2015. I progetti UE EGNOS e Galileo possono favorire la competitività in ogni area di questo comparto dei servizi, poiché essi sono significativamente migliori e più precisi del sistema GPS, oltre ad essere compatibili. Purtroppo i paesi nella parte orientale e meridionale dell'Unione non sono ancora coperti dal sistema EGNOS. Estenderne la copertura, pertanto, appare essenziale in vista di un ulteriore sviluppo. Un punto che non è stato chiarito riguarda le modalità di finanziamento del sistema Galileo. Tali costi sono stati stimati a circa 800 milioni di euro all'anno. Alla luce di siffatti presupposti mi sono astenuto nel voto sulla relazione.</p>
    </intervention>
    <intervention id="2-173-875" speaker_id="38610" name="Slavi BINEV" is_mep="True" mode="written" nationality="Bulgaria" birth_date="10-12-1965" birth_place="Sofia" p_group="Non" m_state="BG">
      <p sl="bg">Sono a favore della relazione sui sistemi globali di navigazione via satellite applicati ai trasporti – politica dell'UE a breve e medio termine, poiché il mercato dei sistemi di navigazione è immenso. La proposta contribuirà ad evitare duplicazioni a livello degli Stati membri, e a garantire il progresso generale dei molteplici ambiti politici dell'UE in questo settore. Nel complesso il sistema europeo di navigazione (dieci volte più preciso del GPS) è destinato a rendere un contributo importante verso il conseguimento degli obiettivi di sicurezza e dell'ambiente nel comparto del trasporto su strada, favorendo un flusso di traffico stradale più scorrevole, grazie alla disponibilità di un sistema di pedaggio.</p>
    </intervention>
    <intervention id="2-174-000" speaker_id="97198" name="Mara BIZZOTTO" is_mep="True" mode="written" nationality="Italy" birth_date="03-06-1972" birth_place="Bassano del Grappa " m_state="IT">
      <p sl="it">Abbracciando un atteggiamento prudenziale, ho inteso astenermi dal votare sulla relazione della collega Ţicău in quanto, sebbene possa essere ritenuto strategico un piano d´azione sui sistemi globali di navigazione via satellite, per fornire segnali destinati all´uso civile e assicurare all´industria europea l´opportunità di competere all´interno di quote di mercato in costante crescita, esistono numerosi punti di criticità che non sono stati affrontati. Tra questi, i possibili rischi in materia di protezione dei dati, ma soprattutto l´incertezza sulle fonti per il finanziamento del costo annuale di manutenzione di Galileo, stimato intorno agli 800 milioni di euro. La mancanza di chiarezza sull´aspetto della sostenibilità finanziaria di un progetto così importante per l´economia europea, ma anche ambizioso, richiedono un atteggiamento cauto e concreto.</p>
    </intervention>
    <intervention id="2-174-500" speaker_id="105624" name="Philippe BOULLAND" is_mep="True" mode="written" nationality="France" birth_date="18-08-1955" birth_place="Markala " p_group="Group of the European People's Party (Christian Democrats)" m_state="FR">
      <p sl="fr">Lo scopo della risoluzione del Parlamento europeo del 7 giugno 2011 era quello di incoraggiare la Commissione europea a mettere in atto delle azioni mirate per promuovere lo sviluppo di sistemi globali di navigazione satellitare. I sistemi europei GNSS (sistemi globali di navigazione via satellite) e Galileo sono in concorrenza diretta con il GPS statunitense. Questi progetti d'ora in poi semplificheranno la vita quotidiana. Essi rappresentano un valore aggiunto non solo per l'industria, ma anche per il trasporto in Europa, motivo per cui li sostengo. Essi sono destinati ad avare molte applicazioni. Per l'aviazione civile sarà intensificata la sicurezza dei sistemi di controllo del traffico. Il sistema favorirà inoltre la riscossione dei pedaggi e migliorerà la sicurezza mediante la tracciatura satellitare delle chiamate di emergenza, monitorando al contempo il traffico stradale. Tutte queste aree saranno migliorate grazie alla creazione di questo servizio europeo. Ho votato a favore della risoluzione in modo da esercitare pressioni sulle autorità europee e nazionali affinché prevengano i ritardi che quotidianamente privano l'Europa di possibilità infinite.</p>
    </intervention>
    <intervention id="2-175-000" speaker_id="28354" name="Jan BŘEZINA" is_mep="True" mode="written" nationality="Czechia" birth_date="14-04-1954" birth_place="Konice" p_group="Group of the European People's Party (Christian Democrats)" m_state="CZ">
      <p sl="cs">Il piano d'azione sulle applicazioni dei sistemi globali di navigazione via satellite (GNSS) delinea le fasi essenziali affinché il GNSS giunga ad una svolta, garantendo la riuscita del progetto. È importante che il piano non si disperda in un numero eccessivo di iniziative, impantanandosi nelle consultazioni, e che sia veramente messo in atto entro il 2013. Il Servizio europeo di copertura per la navigazione geostazionaria (EGNOS) deve coprire tutta l'Unione europea e deve essere esteso quindi a nord, ad est e al sud-est del continente. Affinché possa essere pienamente efficiente ai fini del trasporto, oltre a coprire l'intera Unione, deve altresì essere esteso ai paesi nelle immediate vicinanze dell'UE. Nel comparto dell'aviazione civile bisogna favorire lo sviluppo del sistema e l'uso del'applicazione EGNOS per le manovre di atterraggio. Si tratta di una condizione preliminare strategica per un'autentica affermazione dello spazio aereo unico europeo. Sussiste inoltre un ragguardevole potenziale per lo sfruttamento di EGNOS e del GNSS nei comparti della sicurezza, dell'ambiente e del traffico stradale, che può essere reso più scorrevole, in quanto tali sistemi possono essere usati per la riscossione dei pedaggi.</p>
    </intervention>
    <intervention id="2-175-250" speaker_id="96867" name="Maria da Graça CARVALHO" is_mep="True" mode="written" nationality="Portugal" m_state="PT">
      <p sl="pt">Ho votato a favore della politica sulle applicazioni al trasporto dei sistemi globali di navigazione satellitare, che credo contribuiranno ad una migliore gestione dei trasporti e della logistica nonché ai sistemi di sorveglianza. Visto il valore ingente del mercato globale del comparto, che è destinato ad aumentare nei prossimi anni, desidero altresì evidenziare l'importanza di creare le condizioni affinché l'industria europea possa essere competitiva.</p>
    </intervention>
    <intervention id="2-175-500" speaker_id="4347" name="Christine DE VEYRAC" is_mep="True" mode="written" nationality="France" birth_date="06-11-1959" birth_place="Toulouse" p_group="Group of the European People's Party (Christian Democrats)" m_state="FR">
      <p sl="fr">Secondo le stime attuali, i sistemi globali di navigazione satellitare dovrebbero apportare all'economia europea tra i 55 ed i 63 miliardi di euro nei prossimi 20 anni. Queste applicazioni, che al momento si basano ampiamente sul sistema statunitense GPS, rappresentano circa il 6per cento del PIL europeo complessivo.</p>
      <p sl="fr">Alla luce di tali presupposti ho votato a favore della relazione d'iniziativa dell'onorevole Ţicău, in cui si chiede alla Commissione di garantire un finanziamento adeguato per lo sviluppo delle applicazioni che si basano sul sistema europeo di navigazione satellitare, EGNOS e Galileo. L'accesso delle PMI a questi finanziamenti deve essere particolarmente incoraggiato al fine di stimolare l'innovazione nell'ambito di questi sistemi europei.</p>
    </intervention>
    <intervention id="2-175-750" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ho votato a favore della relazione, in quanto l'applicazione del piano d'azione sul sistema globale di navigazione satellitare (GNNS) contribuirà ad istituire una rete di trasporto più efficiente mediante modalità di trasporto più sicure, più ecocompatibili e più economiche.</p>
    </intervention>
    <intervention id="2-175-875" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">I sistemi globali di navigazione via satellite sono parte della quotidianità nel comparto dei trasporti e sono destinati ad acquisire un'importanza crescente in un mondo che opera sempre più come una rete e in cui gli scambi e la rapidità delle comunicazioni sono elementi essenziali. I vantaggi commerciali ed i valori di tali sistemi sono ovvi e sussiste un comprensibile interesse dell'Europa nell'avere quante più soluzioni possibili di questo genere e nell'ambito di queste operazioni senza dover dipendere da terzi. Il piano d'azione presentato dalla Commissione contiene proposte valide per il futuro in merito all'approccio dell'Unione verso tali tematiche, consentendo di affrontare la questione in maniera più approfondita e coerente. I finanziamenti di questi sistemi richiedono una gestione particolarmente rigorosa per evitare sprechi, ed è altresì necessario un approccio creativo per attirare sostegno e partner. Spero che l'Unione sia ancora in grado di dotarsi di sistemi indipendenti di navigazione globale, sfruttando appieno il suo potenziale al fine di promuovere il rafforzamento dell'economia, incrementando al contempo l'occupazione e la sicurezza dei trasporti.</p>
    </intervention>
    <intervention id="2-175-906" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">La relazione stilata dall'onorevole Ţicău verte sulle applicazioni del sistema globale di navigazione via satellite (GNSS) pubblicato il 14 giugno 2010. Il settore ha assistito ad una crescita esponenziale dal 2000, anno in cui sono stati avviati i servizi del sistema di posizionamento globale (GPS), passando da 124 miliardi di euro nel 2008 ad un valore stimato a livello di mercato globale pari a 230 miliardi di euro nel 2005. L'Unione europea non può permettersi di rimanere indietro in questa tecnologia di navigazione satellitare, quindi ha sviluppato il proprio Servizio europeo di copertura per la navigazione geostazionaria (EGNOS), il precursore del sistema Galileo, che si spera possa essere operativo nel 2013 e che sarà dieci volte più preciso del GPS. Ci si aspetta una precisione fino a 45 centimetri nel prossimo futuro. Mi congratulo con il relatore ed esprimo apprezzamento per l'adozione della relazione, per cui ho votato a favore, affinché l'Unione europea possa incrementare la propria quota di mercato ed intensificare la sua competitività in un mercato strategico e in espansione.</p>
    </intervention>
    <intervention id="2-175-937" speaker_id="96706" name="João FERREIRA" is_mep="True" mode="written" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">I sistemi di navigazione satellitare globale (GNSS) possono avere applicazioni importanti ed estremamente utili per tutte le modalità di trasporto. Tra l'altro possono rendere tali modalità più sicure, più ecocompatibili e più economiche. Il GNSS può inoltre svolgere un ruolo fondamentale nel sostenere e promuovere l'impiego dei cosiddetti sistemi di trasporto intelligenti. Il relatore affronta alcune di queste tematiche. Tuttavia, come per altre tecnologie, i risultati pratici delle applicazioni GNSS sono inscindibili dal contesto economico e sociale in cui si collocano e dai fini e dagli obiettivi per cui sono stati concepiti. Di solito è così ed è particolarmente vero in questo settore. Infatti non è una sorpresa che il sistema sia volto a favorire l'istituzione dello spazio aereo unico europeo, ad esempio. Noi vogliamo prendere le distanze da questo aspetto della relazione. Conveniamo, però, sul fatto che il GNSS possa sostenere lo sviluppo, la modernizzazione e la diversificazione dei servizi pubblici, soprattutto nel settore dei trasporti. Il GNSS deve essere analizzato in tutte le molte dimensioni in cui può essere applicato. A tal fine dobbiamo riflettere sui limiti dell'impiego potenziale di questi programmi nel contesto della presunta concorrenza tra l'UE e gli Stati Uniti in relazione alla funzionalità e all'efficienza di tali sistemi.</p>
    </intervention>
    <intervention id="2-175-968" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">I sistemi di navigazione satellitare globale (GNSS) possono avere applicazioni importanti ed estremamente utili per tutte le modalità di trasporto. Tra l'altro possono rendere tali modalità più sicure, più ecocompatibili e più economiche. Il GNSS può inoltre svolgere un ruolo fondamentale nel sostenere e promuovere l'impiego dei cosiddetti sistemi di trasporto intelligenti. Tuttavia, come per altre tecnologie, i risultati pratici delle applicazioni GNSS sono inscindibili dal contesto economico e sociale in cui si collocano e dai fini e dagli obiettivi per cui sono stati concepiti. Infatti non è una sorpresa che il sistema sia volto a favorire l'istituzione dello spazio unico europeo, ad esempio. Noi vogliamo prendere le distanze da questo aspetto della relazione.</p>
      <p sl="pt">Conveniamo, però, sul fatto che il GNSS possa sostenere lo sviluppo, la modernizzazione e la diversificazione dei servizi pubblici, soprattutto nel settore dei trasporti.</p>
      <p sl="pt">Il GNSS deve essere analizzato in tutte le molte dimensioni in cui può essere applicato. A tal fine dobbiamo riflettere sui limiti dell'impiego potenziale di questi programmi nel contesto della presunta concorrenza tra l'UE e gli Stati Uniti in relazione alla funzionalità e all'efficienza di tali sistemi.</p>
    </intervention>
    <intervention id="2-175-984" speaker_id="23868" name="Monika BEŇOVÁ" is_mep="True" mode="written" nationality="Slovakia" birth_date="15-08-1968" birth_place="Bratislava" m_state="SK">
      <p sl="sk">Nel giugno 2010 la Commissione ha pubblicato il piano d'azione sui sistemi globali di navigazione via satellite (GNSS), comprendente 24 raccomandazioni d'intervento specifiche. Il contesto in cui si inquadra il piano di azione è l'ampia diffusione dei sistemi globali di navigazione via satellite e, nello specifico, lo sviluppo e la diffusione di EGNOS (Servizio europeo di copertura per la navigazione geostazionaria). Il testo sottolinea che i sistemi di navigazione via satellite dovrebbero garantire l'interoperabilità tra sistemi diversi e dovrebbero anche permettere un utilizzo intermodale tanto per i servizi di trasporto di passeggeri quanto per i servizi di trasporto merci. La Commissione deve quindi assumere i prevedimenti necessari per coordinare l'attuazione del piano d'azione, garantendo che siano compiuti dei progressi negli ambiti della politica UE connessa alle applicazioni GNSS.</p>
    </intervention>
    <intervention id="2-175-992" speaker_id="96993" name="Lorenzo FONTANA" is_mep="True" mode="written" nationality="Italy" birth_date="10-04-1980" birth_place="Verona" p_group="Non" m_state="IT">
      <p sl="it">Signor presidente, onorevoli colleghi, la proposta della collega seppur condivisibile in alcuni punti ci lascia perplessi in molti altri. L''individuazione di come sarà assicurato il finanziamento del costo annuale di manutenzione di Galileo, stimato a 800 milioni di EUR, una volta che questo sarà operativo. I possibili rischi in materia di protezione dei dati legati all'utilizzo delle applicazioni e dei servizi GNSS e la necessità pressante di prevedere fondi aggiuntivi per un rapido successo delle operazioni legate a EGNOS e Galileo. Per questo la proposta non é da scartare ma non può trovare il mio pieno appoggio.</p>
    </intervention>
    <intervention id="2-175-993" speaker_id="28208" name="Nathalie GRIESBECK" is_mep="True" mode="written" nationality="France" birth_date="24-05-1956" birth_place="Metz" p_group="Group of the Alliance of Liberals and Democrats for Europe" m_state="FR">
      <p sl="fr">L'adozione di questa relazione segna un importante passo in avanti, in quanto getta le fondamenta per il dispiegamento capillare dei sistemi di navigazione satellitare e, nello specifico, per lo sviluppo di EGNOS, che è volto a promuovere l'attuazione del sistema Galileo. Ho votato a favore anche perché questa iniziativa rappresenta la possibilità di assumere misure concrete volte a favorire lo sviluppo dei trasporti in Europa, generare un impatto enorme sulla sicurezza e sulle tematiche ambientali e migliorare le condizioni del flusso di traffico per il trasposto stradale.</p>
    </intervention>
    <intervention id="2-175-994" speaker_id="96693" name="Juozas IMBRASAS" is_mep="True" mode="written" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="lt">Ho votato a favore del documento, poiché il 14 giugno 2010 la Commissione ha pubblicato il piano d'azione sui sistemi globali di navigazione via satellite (GNSS), comprendente 24 raccomandazioni d'intervento specifiche. Il contesto in cui si inquadra il piano di azione è l'ampia diffusione dei sistemi globali di navigazione via satellite e, nello specifico, lo sviluppo e la diffusione di EGNOS (Servizio europeo di copertura per la navigazione geostazionaria). EGNOS è il precursore del sistema Galileo. Il GNSS è destinato ad avere un ruolo fondamentale per il sostegno e la promozione dell'utilizzo di sistemi di trasporto intelligenti (STI), in quanto tali sistemi possono fornire soluzioni di trasporto più efficienti, pulite e sicure e dal momento che, per l'adeguata attuazione di alcuni servizi STI, sono necessari sistemi GNSS pienamente operativi. EGNOS e Galileo possono dare un importante contributo alla gestione del traffico stradale ed è necessaria una campagna di sensibilizzazione in questo settore al fine di incrementare l'uso delle opportunità che offre in relazione alla riscossione di pedaggi, al sistema elettronico di chiamata di emergenza "eCall", alla prenotazione on line di siti di parcheggio sicuri per camion e alla tracciabilità in tempo reale per contribuire ad un trasporto su strada più sicuro e più ecologico.</p>
    </intervention>
    <intervention id="2-175-996" speaker_id="96823" name="Petru Constantin LUHAN" is_mep="True" mode="written" nationality="Romania" birth_date="19-03-1977" birth_place="Jud. Suceava" p_group="Group of the European People's Party (Christian Democrats)" m_state="RO">
      <p sl="ro">Questa proposta di risoluzione del Parlamento europeo è importante, in quanto il GNSS (sistemi globali di navigazione via satellite) può essere applicato a tutte le modalità di trasporto (terrestre, marittimo e aereo), rendendo più scorrevole il traffico, supportando la crescita economica e riducendo l'inquinamento. Al contempo il GNSS rientra negli obiettivi chiave della strategia Europa 2020. Devono essere incrementati i finanziamenti rispetto al livello attuale affinché il sistema di navigazione globale possa essere applicato in maniera adeguata e uniforme in tutti gli Stati membri dell'Unione europea.</p>
      <p sl="ro">La proposta di risoluzione propone anche di destinare dei fondi alla ricerca e allo sviluppo di nuove applicazioni GNSS che possono essere impiegate in aree quali il cambiamento climatico, l'agricoltura, la protezione civile, i sistemi di allerta per le catastrofi naturali e via dicendo. Da ultimo, ma non per questo il punto è meno importante, sviluppando il sistema GNSS a livello UE, si assicura l'indipendenza dell'Unione rispetto a sistemi di navigazione analoghi al di fuori del suo territorio.</p>
    </intervention>
    <intervention id="2-176-000" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Esprimo apprezzamento per il piano d'azione della Commissione relativo alle applicazioni del sistema globale di radionavigazione via satellite (COM(2010)0308) volto a promuovere lo sviluppo delle applicazioni a valle attraverso attività di certificazione, standardizzazione e coordinamento con l'industria e con altri paesi nonché mediante la divulgazione delle informazioni, la sensibilizzazione, le misure normative e maggiori finanziamenti.</p>
    </intervention>
    <intervention id="2-176-500" speaker_id="4462" name="Clemente MASTELLA" is_mep="True" mode="written" nationality="Italy" birth_date="05-02-1947" birth_place="Ceppaloni " p_group="Group of the European People's Party (Christian Democrats)" m_state="IT">
      <p sl="it">Con la pubblicazione del piano d'azione sui sistemi globali di navigazione via satellite (GNSS) e lo sviluppo e la diffusione di EGNOS (Servizio europeo di copertura per la navigazione geostazionaria), l'Unione Europea ha voluto indicare le modalità di utilizzo civile ed assicurare che tutta l'industria europea abbia l'opportunità di competere all'interno di questo mercato strategico in forte crescita. Concordiamo con il piano d'azione mirato formulato dalla Commissione che comprende 15 interventi settoriali, 9 dei quali di immediata e importante applicazione nei trasporti soprattutto per quanto concerne la promozione di EGNOS nei paesi terzi. Infatti, per rendere questo sistema realmente efficace dal punto di vista dei trasporti, occorre far sì che la sua copertura vada oltre i confini europei, fino a raggiungere i paesi confinanti. Pertanto risulta fondamentale estenderlo alle regioni del nord, dell'est e del sud est europeo. Inoltre, nell'ambito dell'aviazione civile, chiediamo agli Stati membri di dare priorità a procedure e servizi basati su EGNOS, allo scopo di creare uno spazio aereo unico europeo. È altresì evidente che sia EGNOS che GNSS costituiscano un importante contributo per la sicurezza e la tutela dell'ambiente. Per raggiungere questi obiettivi è necessario un investimento adeguato nel settore di ricerca e sviluppo europei.</p>
    </intervention>
    <intervention id="2-176-750" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">Nella fase attuale la Commissione deve coordinare la realizzazione del piano d'azione, evitando così inutili duplicazioni a livello degli Stati membri, e garantendo il progresso generale dei molteplici ambiti politici dell'UE in cui è applicabile la tecnologia GNSS. È necessario che il Servizio europeo di copertura per la navigazione geostazionaria (EGNOS) copra l'intera Unione Europea, pertanto è fondamentale che venga esteso alle regioni del nord, est e sud-est europeo. Per rendere EGNOS realmente efficace dal punto di vista dei trasporti, occorre far sì che la sua copertura vada oltre i confini europei, fino a raggiungere i paesi confinanti. Nell'ambito dell'aviazione civile gli Stati membri sono chiamati a promuovere lo sviluppo e l'uso di procedure di atterraggio basate su EGNOS. Inoltre è fondamentale che l'aviazione civile dia priorità a procedure e servizi basati su EGNOS. Si tratta di un requisito strategico per la creazione un uno spazio aereo unico europeo. È altresì evidente che EGNOS e GNSS costituiscono un importante contributo per obiettivi quali la sicurezza e l'ambiente nonché per garantire un flusso di traffico su strada più scorrevole, grazie alla disponibilità di un sistema di pedaggio. Dobbiamo trovare dei modi per finanziare siffatto sistema.</p>
    </intervention>
    <intervention id="2-177-000" speaker_id="96670" name="Louis MICHEL" is_mep="True" mode="written" nationality="Belgium" birth_date="02-09-1947" birth_place="Tirlemont" p_group="Group of the Alliance of Liberals and Democrats for Europe" m_state="BE">
      <p sl="fr">le applicazioni GNSS sono diventate un elemento centrale e indispensabile dell'attività in ogni settore dei trasporti ed il loro funzionamento efficiente ed efficace rende il trasporto più sicuro, più ecologico e più economico.</p>
      <p sl="fr">l'Unione europea non può continuare a dipendere a tempo indeterminato dai sistemi sviluppati inizialmente per scopi diversi da altri paesi. Considerando il notevole valore aggiunto che i progetti GNSS e Galileo rappresentano nella politica industriale europea, è necessario garantirne la riuscita. Un piano d'azione mirato è, in questa fase, la migliore opzione per dare un ulteriore impulso allo sviluppo e all'applicazione di EGNOS, in particolare nel settore dei trasporti su strada.</p>
      <p sl="fr">Inoltre, i sistemi di navigazione via satellite dovrebbero garantire l'interoperabilità tra sistemi diversi, anche con i sistemi convenzionali. La copertura del sistema EGNOS (Servizio europeo di copertura per la navigazione geostazionaria) deve essere prioritariamente estesa all'intero continente europeo, assicurando anche che la sua copertura si estenda tanto ai paesi MEDA quanto a quelli del Medio Oriente e ai paesi africani. Infine la Commissione deve proporre misure atte a garantire un livello adeguato di finanziamenti senza diminuire gli altri fondi stanziati alla politica dei trasporti.</p>
    </intervention>
    <intervention id="2-177-250" speaker_id="96999" name="Alexander MIRSKY" is_mep="True" mode="written" nationality="Latvia" birth_date="20-03-1964" birth_place="Vilna" p_group="Group of the Progressive Alliance of Socialists and Democrats in the European Parliament" m_state="LV">
      <p sl="en">I sistemi di navigazione via satellite devono garantire l'interoperabilità tra i diversi sistemi e consentire altresì l'uso intermodale nei servizi di trasporto per passeggeri e per le merci. Pertanto ho votato a favore del testo.</p>
    </intervention>
    <intervention id="2-177-500" speaker_id="96694" name="Rolandas PAKSAS" is_mep="True" mode="written" nationality="Lithuania" birth_date="10-06-1956" birth_place="Telšiai" p_group="Europe of Freedom and Direct Democracy Group" m_state="LT">
      <p sl="lt">Ho votato a favore della risoluzione sui sistemi globali di navigazione via satellite applicati ai trasporti – politica dell'UE a breve e medio termine, soprattutto perché nell'intera Unione europea deve essere rivolta un'attenzione significativa al GNSS e a Galileo nel settore dei trasporti. La Commissione ha un ruolo speciale da svolgere in questo ambito, istituendo un meccanismo normativo atto ad eliminare i vari ostacoli burocratici e di altro genere e a favorire l'attuazione appropriata ed effettiva di questi progetti. Inoltre è molto importante garantire un finanziamento adeguato e sufficiente per questi progetti nel rispetto dei criteri della trasparenza e della proporzionalità, tenendo in considerazione le PMI in particolare. Dobbiamo promuovere l'impiego di EGNOS e di Galileo nell'aviazione civile, contribuendo in questo modo all'istituzione del programma di ricerca SESAR sullo spazio aereo unico europeo e favorendone l'attuazione. È fondamentale che i programmi europei di radionavigazione via satellite siano adattati ai servizi multimodali e che siano applicati in tutta Europa, non solo in certi paesi, poiché l'effettiva attuazione dei programmi indicati è destinata a migliorare l'efficienza del trasporto di merci, contribuendo ad affrontare molti dei problemi nell'ambito dei trasporti, della sicurezza e delle questioni ambientali.</p>
    </intervention>
    <intervention id="2-177-750" speaker_id="97197" name="Alfredo PALLONE" is_mep="True" mode="written" nationality="Italy" birth_date="13-09-1947" birth_place="Frosinone" p_group="Group of the European People's Party (Christian Democrats)" m_state="IT">
      <p sl="it">Cari colleghi, ho votato a favore della relazione della onorevole Ţicău perché ritengo giusto che nuove tecnologie, come i sistemi di navigazione satellitare, sempre più diffusi e utili per la collettività, vengano applicate al settore dei trasporti. Nel sistema globale in cui viviamo, l'UE deve adattare le sue politiche alle esigenze dei vari settori e prevedere un sistema globale di navigazione satellitare che si integri perfettamente col ben noto sistema GPS tanto da fornire indicazioni istantanee e senza margini d'errore. Con un mercato in ampia crescita e cifre stimate oltre i 200 miliardi di euro nei prossimi 10 anni la navigazione satellitare ha bisogno di opportunità di finanziamento adeguate che ne favoriscano uno sviluppo concreto.</p>
    </intervention>
    <intervention id="2-177-812" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Il 14 giugno 2010 la Commissione ha pubblicato il piano d'azione sui sistemi globali di navigazione via satellite (GNSS), comprendente 24 raccomandazioni d'intervento specifiche. L'intero settore ha assistito ad una forte espansione da quando, nel 2000, è stato erogato il primo servizio GPS da un satellite americano. Si calcola che nel 2008 il valore globale di mercato fosse pari a 124 miliardi di euro e si prevede che raggiungerà i 230 miliardi nel 2025, di cui il 20 per cento è rappresentato dai Sistemi di trasporto intelligenti (STI) e il 5 per cento da applicazioni di sicurezza, incluse quelle per i trasporti. Questo progetto è volto a fornire segnali destinati all'uso civile e ad assicurare che tutta l'industria europea abbia un'opportunità di competere all'interno di questo mercato strategico in espansione. Attualmente il 25 per cento delle quote di mercato europeo è al di sotto delle aspettative. Il Servizio europeo di copertura per la navigazione geostazionaria (EGNOS) è compatibile con il sistema GPS, ma offrirà maggiori possibilità nel 2013, quando entrerà in funzione Galileo. EGNOS è dieci volte più preciso del GPS. Questi aspetti sono destinati ad avere implicazioni importanti ed immediate per il comparto dei trasporti, anche per i sistemi avanzati di assistenza alla guida, e quindi ho votato a favore del testo.</p>
    </intervention>
    <intervention id="2-177-875" speaker_id="36392" name="Aldo PATRICIELLO" is_mep="True" mode="written" nationality="Italy" birth_date="27-09-1957" birth_place="Venafro" m_state="IT">
      <p sl="it">Il settore dei sistemi globali di navigazione via satellite ha vissuto una forte espansione dalla sua prima utilizzazione nel 2000 in America. Si calcola che nel 2025 il valore globale del suo mercato sarà di 230 miliardi, di cui il 20per cento è rappresentato dai sistemi di trasporto intelligenti e il 5per cento da applicazioni di sicurezza.</p>
      <p sl="it">Nel giugno 2010 la Commissione ha pubblicato il piano d'azione sui sistemi globali di navigazione europei via satellite (GNSS) e in particolare per il sistema europeo EGNOS: questo piano comprende anche di 24 raccomandazioni d'intervento specifiche. Per avere un maggiore sviluppo del sistema EGNOS, si devono privilegiare le misure proposte nel piano d'azione e occorrono assolutamente investimenti e finanziamenti adeguati nelle attività di ricerca e sviluppo. Infatti una carenza di finanziamenti comunitari per le piccole e medie imprese, per la partecipazione a questo progetto di ricerca tramite il 7°/8° PQ, lo renderebbe meno attraente per gli operatori commerciali. Per un maggiore sviluppo del sistema EGNOS e affinché questo sistema non soffra di una mancanza di finanziamenti comunitari, il mio voto a questa proposta è favorevole.</p>
    </intervention>
    <intervention id="2-177-937" speaker_id="107386" name="Phil PRENDERGAST" is_mep="True" mode="written" nationality="Ireland" birth_date="20-09-1959" birth_place="Kilkenny" p_group="Group of the Progressive Alliance of Socialists and Democrats in the European Parliament" m_state="IE">
      <p sl="en">Il piano d'azione della Commissione sui sistemi globali di navigazione via satellite mostra che esiste una domanda enorme nel mercato il cui valore potrebbe raggiungere i 230 miliardi di euro nel 2015. Tuttavia, l'Europa non riesce a competere sul piano mondiale in questo ambito e la nostra attuale fetta di mercato del 25 per cento è al di sotto delle aspettative. Dobbiamo assolutamente mettere in atto i provvedimenti necessari a garantire che l'industria realizzi appieno il suo potenziale. Il Servizio europeo di copertura per la navigazione geostazionaria (EGNOS) è dieci volte più preciso del GPS e potrà raggiungere i 45 centimetri nel prossimo futuro grazie all'uso dei più avanzati sistemi civili. Il sistema ovviamente può essere usato nel settore del trasporto aereo e marittimo, ma anche nel trasporto su strada. Ad ogni modo, dobbiamo prestare attenzione ad evitare qualsiasi invadenza nei confronti dei cittadini europei, in quanto vi sono palesi questioni che attengono alla protezione della vita privata nell'ambito di questa tecnologia. Nel complesso esprimo apprezzamento per EGNOS e per il GNSS dal momento che essi possono rendere un contributo importante per centrare gli obiettivi della sicurezza e dell'ambiente. È quindi essenziale garantire un investimento adeguato nella ricerca e nello sviluppo del settore. Tuttavia, devono essere colmate le carenze nel finanziamento per conseguire i vantaggi che discendono da questi progetti.</p>
    </intervention>
    <intervention id="2-177-968" speaker_id="96903" name="Paulo RANGEL" is_mep="True" mode="written" nationality="Portugal" birth_date="18-02-1968" m_state="PT">
      <p sl="pt">A seguito del piano d'azione sul sistema globale di navigazione via satellite (GNSS) pubblicato dalla Commissione il 14 giugno 2010 e volto ad incrementare la copertura del servizio europeo di navigazione geostazionaria (EGNOS), dobbiamo attivarci per estendere il sistema di navigazione in modo che copra l'intera Unione europea. Infatti, espandendo il sistema, si possono conseguire vantaggi enormi per l'economia e per la sicurezza. A tal fine, però, sono necessari grandi investimenti nell'innovazione e nello sviluppo. È questo l'unico modo per garantire prima di tutto che il sistema realizzi pienamente il suo potenziale e in secondo luogo che raggiunga un livello di maturità tale da consentire un profitto finanziario. Si tratta, oltretutto, di un comparto che ha assistito ad uno sviluppo massiccio. Ad esempio si calcola che nel futuro prossimo sarà possibile arrivare ad una precisione fino a 45 centimetri nell'identificazione delle posizioni geografiche. Per tali ragioni ho votato a favore della relazione.</p>
    </intervention>
    <intervention id="2-178-000" speaker_id="97199" name="Crescenzio RIVELLINI" is_mep="True" mode="written" nationality="Italy" birth_date="09-07-1955" birth_place="Napoli" p_group="Group of the European People's Party (Christian Democrats)" m_state="IT">
      <p sl="it">Si è votato, oggi, durante la sessione plenaria al Parlamento europeo di Strasburgo la relazione "Applicazioni per i trasporti del sistema globale di navigazione satellitare". Nel 2010 la Commissione ha pubblicato il piano d'azione sui sistemi globali di navigazione via satellite (GNSS). Il piano di azione delinea i rimedi necessari per far in modo che venga garantito il successo della navigazione satellitare. Il piano di azione si inserisce nel contesto dell´ampia diffusione dei sistemi globali di navigazione via satellite e, nello specifico, lo sviluppo e la diffusione di EGNOS (Servizio europeo di copertura per la navigazione geostazionaria).</p>
      <p sl="it">EGNOS è il precursore del sistema Galileo. L'UE ha avviato i progetti EGNOS e Galileo per fornire segnali destinati all'uso civile, e assicurare che tutta l'industria europea abbia un'opportunità di competere all'interno di questo mercato strategico in crescita. Io credo sia necessario, cosi come evidenziato dal collega on. Ticau, che venga predisposto un finanziamento aggiuntivo al programma Galileo e quindi la possibilità di prevedere un fondo di riserva Galileo all´interno del bilancio comunitario per coprire i costi addizionali, evitando di danneggiare gli altri programmi.</p>
    </intervention>
    <intervention id="2-179-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Ho votato a favore della relazione. Il 14 giugno 2010 la Commissione ha pubblicato il piano d'azione sui sistemi globali di navigazione via satellite (GNSS), comprendente 24 raccomandazioni d'intervento specifiche. Il contesto in cui si inquadra il piano di azione è l'ampia diffusione dei sistemi globali di navigazione via satellite e, nello specifico, lo sviluppo e la diffusione di EGNOS (Servizio europeo di copertura per la navigazione geostazionaria). EGNOS è il precursore del sistema Galileo. L'intero settore ha assistito ad una forte espansione da quando, nel 2000, è stato erogato il primo servizio GPS da un satellite americano. È stato stimato che nel 2008 il valore globale di mercato fosse pari a 124 miliardi di euro e si calcola che raggiungerà i 230 miliardi nel 2025, di cui il 20 per cento è rappresentato dai Sistemi di trasporto intelligenti (STI) e il 5 per cento da applicazioni di sicurezza, incluse quelle per i trasporti.</p>
      <p sl="en">L'UE ha avviato i progetti EGNOS e Galileo per fornire segnali destinati all'uso civile e assicurare che tutta l'industria europea abbia la possibilità di competere all'interno di questo mercato strategico in crescita. Attualmente il 25 per cento delle quote di mercato europeo è al di sotto delle aspettative. EGNOS è compatibile con il sistema GPS, ma offrirà maggiori possibilità nel 2013,quando Galileo sarà operativo. EGNOS è dieci volte più accurato del GPS.</p>
    </intervention>
    <intervention id="2-179-500" speaker_id="96819" name="Licia RONZULLI" is_mep="True" mode="written" nationality="Italy" birth_date="14-09-1975" birth_place="Milano" p_group="Group of the European People's Party (Christian Democrats)" m_state="IT">
      <p sl="it">Approvo, assieme al relatore, il piano d'azione della Commissione per lo sviluppo di EGNOS e Galileo, basato su nove misure orizzontali di immediata applicazione nel settore dei trasporti. Una diffusione capillare di EGNOS su tutto il territorio europeo fino ai paesi terzi confinanti, avrà un forte impatto positivo sull'intera economia dell'Unione e sugli obiettivi di sicurezza e ambiente, oltre a favorire un flusso di traffico su strada più scorrevole. Per raggiungere tali obiettivi però, è necessario un investimento adeguato nel settore di ricerca e sviluppo, finora insufficiente. L'Unione europea infatti è l'unico blocco commerciale che non finanzia direttamente il proprio programma sul GNSS.</p>
    </intervention>
    <intervention id="2-179-750" speaker_id="97308" name="Vilja SAVISAAR-TOOMAST" is_mep="True" mode="written" nationality="Estonia" birth_date="15-08-1962" birth_place="Antsla" p_group="Group of the Alliance of Liberals and Democrats for Europe" m_state="EE">
      <p sl="et">La relazione sulle applicazioni ai trasporti dei sistemi di navigazione globale via satellite sostiene ed evidenzia il ruolo e l'importanza del piano d'azione della Commissione per il periodo dal 2010 al 2013 in questo ambito e l'impatto che è destinato a prodursi sui trasporti. Le nove misure racchiuse nel piano d'azione sono connesse in maniera immediata ed essenziale ai trasporti. La proposta prevede l'impiego e lo sviluppo di sistemi di navigazione globale via satellite in tutte le modalità di trasporto. Ovviamente questo sistema svolgerà un ruolo molto significativo nel trasporto aereo e stradale. Due delle misure che devono assolutamente essere messe in luce vertono sulle condizioni atte a favorire la creazione di uno spazio aereo unico europeo e la creazione di applicazioni per i sistemi di trasporto intelligenti.</p>
      <p sl="et">Inoltre l'impiego dei satelliti comporta la possibilità di sviluppare e di usare moltissime applicazioni. Spero sinceramente che lo sviluppo e la messa in atto di siffatti sistemi, delle applicazioni e delle soluzioni delineate nella relazione vada come previsto e che, già nei prossimi anni, le varie soluzioni trovino un'applicazione in modo da facilitare la vita delle imprese e dei cittadini, intensificando la sicurezza in mare, in cielo e sulle strade.</p>
    </intervention>
    <intervention id="2-179-875" speaker_id="4545" name="Catherine STIHLER" is_mep="True" mode="written" nationality="United Kingdom" birth_date="30-07-1973" birth_place="Bellshill" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Esprimo apprezzamento per la relazione, che verte sullo sviluppo e sull'impiego di sistemi europei basati su Galileo e su altri sistemi satellitari e sulle relative applicazioni nel settore dei trasporti.</p>
    </intervention>
    <intervention id="2-179-937" speaker_id="96974" name="Nuno TEIXEIRA" is_mep="True" mode="written" nationality="Portugal" birth_date="13-01-1973" birth_place="Funchal" p_group="Group of the European People's Party (Christian Democrats)" m_state="PT">
      <p sl="pt">I sistemi di navigazione globale via satellite (GNSS) attualmente hanno delle implicazioni per tutte le politiche dell'Unione europea. Lo sviluppo e l'applicazione di siffatti sistemi sono destinati ad avere un effetto catalitico sull'attuazione della strategia Europa 2020 e sulla creazione di un settore europeo strategico e competitivo. Le applicazioni nel campo dei trasporti rappresentano il 20 per cento del totale delle applicazioni del GNSS in termini di entità ed il 44 per cento del valore. L'industria costituisce un mercato globale in espansione in cui l'Europa deve essere all'avanguardia e conseguire la propria indipendenza. Le applicazioni ed i servizi GNSS nel settore dei trasporti comportano diverse implicazioni per la sicurezza, per l'efficacia e per i costi economici e ambientali di tutte le modalità di trasporto. Va inoltre osservato che, affinché lo sviluppo sia equo, il Servizio europeo di copertura per la navigazione geostazionaria (EGNOS) dovrebbe coprire tutti gli Stati membri e consentire l'interoperabilità e la compatibilità con i paesi terzi affinché il mercato possa essere dinamico e competitivo. Infine sottolineo l'idea del relatore, secondo cui il quadro finanziario pluriennale deve garantire livelli adeguati di finanziamento per la ricerca e lo sviluppo del GNSS oltre alla sua attuazione. Devono essere creati dei meccanismi per aiutare le piccole e medie imprese (PMI) ad accedere a questi finanziamenti in maniera più agevole e per favorire lo sviluppo e la commercializzazione delle applicazioni GNSS.</p>
    </intervention>
    <intervention id="2-180-000" speaker_id="97016" name="Angelika WERTHMANN" is_mep="True" mode="written" nationality="Austria" birth_date="07-11-1963" birth_place="Schwarzach" p_group="Non" m_state="AT">
      <p sl="de">Ho votato a favore della relazione. Visto che la quota di mercato dell'Europa nel mercato dei sistemi di navigazione satellitare, che è in espansione, si attesta al di sotto delle aspettative, nel giugno dell'anno scorso la Commissione ha presentato un piano d'azione relativo alle applicazioni del sistema globale di radionavigazione via satellite (GNSS). La Commissione giustamente ha optato per un piano d'azione mirato, le cui raccomandazioni, oltre a prevedere la realizzazione dello spazio aereo unico – già una priorità che l'Unione ha confermato a più riprese – attengono anche alla sfera del trasporto su strada. Il GNSS, infatti, è destinato a rendere un importante contributo verso il raggiungimento dei nostri obiettivi nel campo della sicurezza e dell'ambiente. Nel complesso il piano d'azione è stato concepito affinché anche il mercato unico possa competere in questo comparto, il cui valore di mercato a livello mondiale dovrebbe arrivare a 230 miliardi di euro entro il 2025.</p>
    </intervention>
    <intervention id="2-180-002" speaker_id="96778" name="Artur ZASADA" is_mep="True" mode="written" nationality="Poland" birth_date="05-06-1969" birth_place="Zielona Góra" p_group="Group of the European People's Party (Christian Democrats)" m_state="PL">
      <p sl="pl">Sono convinto che le azioni volte a promuovere l'impiego di EGNOS e di Galileo nell'aviazione civile siano cruciali per l'attuazione del programma di ricerca SESAR sullo spazio aereo unico europeo. Purtroppo, come ha enfatizzato anche il relatore nel suo documento, l'introduzione del sistema Galileo si scontra costantemente con nuovi problemi. Aderisco alla richiesta avanzata alla Commissione di garantire una pronta certificazione di EGNOS per l'aviazione civile. Ho già sottolineato più volte che sono un entusiasta del concetto dello spazio aereo unico europeo e del programma di ricerca SESAR.</p>
      <p sl="pl">Realizzare con rapidità e appieno lo spazio aereo unico europeo rappresenta un passo strategico molto importante verso un'integrazione autentica dell'Unione e verso il rafforzamento del mercato unico. Senza Galileo non avremmo SESAR e senza SESAR non riusciremo a conseguire lo spazio aereo unico europeo 2. Ricordiamoci che in quest'area, in particolare, siamo in un ambito di vasi comunicanti – una debolezza da una parte comporta conseguenze drammatiche per tutto il resto.</p>
    </intervention>
    <intervention id="2-181-250" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ho votato a favore della relazione, in quanto è necessario un quadro per valutare i singoli accordi aerei, in quanto il Parlamento deve seguire i negoziati da vicino, invece di essere lasciato da parte ed essere poi chiamato pronunciarsi solo sull'approvazione o sulla bocciatura del testo definitivo.</p>
    </intervention>
    <intervention id="2-181-375" speaker_id="96862" name="Sophie AUCONIE" is_mep="True" mode="written" nationality="France" birth_date="19-08-1963" birth_place="Dugny" p_group="Group of the European People's Party (Christian Democrats)" m_state="FR">
      <p sl="fr">Il trattato di Lisbona, che è entrato in vigore il 1° dicembre 2009, ha ampliato i casi in cui è richiesto il consenso del Parlamento per la conclusione degli accordi internazionali. Gli accordi aerei ora rientrano in questa categoria. Per tale ragione sono a favore della relazione dell'onorevole Simpson sull'attuazione di una serie di criteri per valutare il contenuto di tali accordi. Credo inoltre che sia necessario promuovere un accesso calibrato al mercato e delle opportunità di investimento, oltre alla concorrenza leale, sopratutto in relazione ai sussidi pubblici e alle norme sociali e ambientali.</p>
    </intervention>
    <intervention id="2-181-500" speaker_id="96680" name="Zigmantas BALČYTIS" is_mep="True" mode="written" nationality="Lithuania" birth_date="16-11-1953" birth_place="Šilutė" p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">A seguito dell'entrata in vigore del trattato di Lisbona, gli accordi su materie che rientrano nella procedura legislativa ordinaria richiedono il consenso del Parlamento. Ho votato a favore del testo volto a fissare alcuni principi generali in merito alla valutazione degli accordi aerei sia in termini di sostanza che di procedure che la commissione per i trasporti e il turismo potrebbe adottare per garantirsi una debita informazione lungo tutto il corso dei negoziati, ricavandosi la possibilità di indicare le proprie priorità ben prima di dover indicare semplicemente se approva o se boccia l'accordo. Gli accordi aerei generali con i paesi vicini o con importanti partner globali possono fornire sostanziali benefici ai passeggeri e agli operatori del trasporto grazie a migliori servizi, in termini sia di varietà che di costo, offrendo al tempo stesso alle compagnie aeree nuove opportunità e un margine competitivo. Inoltre, la convergenza normativa può essere molto importante per promuovere la concorrenza leale, in particolare per quanto concerne le sovvenzioni statali e le norme sociali e ambientali. Convengo con il relatore, in quanto il Parlamento deve seguire il processo sin dall'inizio e deve essere pienamente coinvolto nelle materie in discussione in modo da poter essere al corrente dello stato attuale dei negoziati sugli accordi aerei. Anche la Commissione deve tener presenti i criteri che il Parlamento applicherà per valutare gli accordi e i relativi contenuti.</p>
    </intervention>
    <intervention id="2-181-750" speaker_id="4746" name="Sergio BERLATO" is_mep="True" mode="written" nationality="Italy" birth_date="27-07-1959" birth_place="Vicenza" m_state="IT">
      <p sl="it">Con l'entrata in vigore del trattato di Lisbona si è ampliato il numero dei casi in cui è richiesta l'approvazione del Parlamento europeo per la conclusione di un accordo internazionale. Gli accordi aerei rientrano ora in questa categoria. Le nuove competenze parlamentari stabilite dal trattato implicano nuove responsabilità per garantire che il Parlamento e la commissione competente siano adeguatamente informati circa la preparazione degli accordi sui quali tale istituzione sarà invitata a dare la propria approvazione. Alla luce di tale cambiamento, accolgo con favore la corrispondente nuova responsabilità del Parlamento di controllare più da vicino la conduzione dei negoziati. Colgo l'occasione per sottolineare in questa sede che, al fine di potersi trovare nelle migliori condizioni per valutare se concedere o meno l'approvazione al termine dei negoziati, è fondamentale che il Parlamento segua il processo fin dalla sua fase iniziale, anziché dopo la conclusione dei negoziati stessi.</p>
      <p sl="it">Da ultimo, rinnovo l'invito rivolto alla Commissione di alimentare uno scambio costante di informazioni con il Parlamento europeo presentando regolarmente delle relazioni in cui si analizzino i punti di forza e di debolezza degli accordi esistenti. Ritengo, infatti, che questo strumento consenta al Parlamento di valutare in modo più efficace gli accordi futuri.</p>
    </intervention>
    <intervention id="2-182-000" speaker_id="97198" name="Mara BIZZOTTO" is_mep="True" mode="written" nationality="Italy" birth_date="03-06-1972" birth_place="Bassano del Grappa " m_state="IT">
      <p sl="it">La presente mozione per una risoluzione del Parlamento sulla stipulazione di accordi aerei internazionali riconosce molti dei principi chiave sostenuti dalla Lega Nord . Tra questi, compare la necessità di garantire pari diritti di accesso al mercato alle compagnie aeree di tutti gli Stati membri, evitando manovre di dumping occulto finanziato direttamente dalle politiche nazionali, contrarie alle norme comunitarie sugli aiuti di Stato. La mozione esprime inoltre preoccupazione per la sicurezza dei cittadini, riconoscendo l'importanza fondamentale della elaborazione di un quadro di riferimento in materia di sicurezza. Un ulteriore principio difeso dalla Lega Nord e accolto nella presente mozione riguarda la trasparenza tra l'operato delle istituzioni europee e i cittadini dell'Unione, i cui interessi sono direttamente rappresentati nel Parlamento. A tale fine, la mozione sottolinea infatti la necessità che la Commissione non venga meno alla propria responsabilità di tenere costantemente informato il Parlamento sul corso delle sue negoziazioni con attori terzi. Per le ragioni fin qui elencate, ho deciso di esprimermi a favore di questa mozione.</p>
    </intervention>
    <intervention id="2-182-062" speaker_id="96681" name="Vilija BLINKEVIČIŪTĖ" is_mep="True" mode="written" nationality="Lithuania" birth_date="03-03-1960" birth_place="Linkuva" m_state="LT">
      <p sl="lt">Ho votato a favore della relazione, poiché gli accordi aerei generali a livello di Unione europea con i paesi vicini possono solamente apportare dei benefici ai passeggeri, ai trasportatori di merci e alle compagnie aeree, preservando il rispetto per le norme sulla sicurezza e sull'ambiente e promuovendo condizioni favorevoli per l'attività. L'obiettivo della relazione consiste nel semplificare e nel chiarire la conclusione di accordi aerei e l'adozione di decisioni in merito, in cui il Parlamento europeo informerà per tempo la Commissione sui criteri su cui saranno assunte le decisioni in merito al consenso sulla conclusione di accordi a nome dell'UE. Nella relazione, inoltre, il Parlamento attira l'attenzione della Commissione e del Consiglio sugli accordi che, se conclusi, potrebbero apportare benefici all'UE e ai suoi cittadini, ma che l'Unione, per un motivo o per l'altro, deve ancora concludere con paesi quali la Russia, la Cina, il Giappone e l'India.</p>
    </intervention>
    <intervention id="2-182-125" speaker_id="39722" name="Sebastian Valentin BODU" is_mep="True" mode="written" nationality="Romania" birth_date="07-12-1970" birth_place="Constanţa" p_group="Group of the European People's Party (Christian Democrats)" m_state="RO">
      <p sl="ro">Il trattato di Lisbona, entrato in vigore il 1° dicembre 2009, ha ampliato il novero dei casi in cui è richiesta l'approvazione del Parlamento per la conclusione di un accordo internazionale. Alla luce di tale cambiamento la commissione per i trasporti e il turismo ha deciso di elaborare una relazione d'iniziativa con l'obiettivo di stabilire alcuni principi generali in merito alle modalità di valutazione degli accordi aerei. Gli accordi generali con i paesi vicini o con importanti partner globali possono apportare sostanziali benefici ai passeggeri e agli operatori del trasporto grazie a migliori servizi, in termini sia di varietà che di costo, offrendo al tempo stesso alle compagnie aeree nuove opportunità e un margine competitivo.</p>
      <p sl="ro">Inoltre, la convergenza normativa può essere molto importante per promuovere la concorrenza leale, in particolare per quanto concerne le sovvenzioni statali e le norme sociali e ambientali. In tale contesto, è spiacevole constatare che, nonostante la proposta del 2005, il Consiglio non abbia ancora conferito mandato alla Commissione per avviare negoziati con importanti partner commerciali dell'Asia, tra cui la Repubblica popolare cinese e l'India. La crescita economica di tale regione rende tali accordi sempre più importanti.</p>
    </intervention>
    <intervention id="2-182-156" speaker_id="29074" name="Vito BONSIGNORE" is_mep="True" mode="written" nationality="Italy" birth_date="03-07-1943" birth_place="Bronte" p_group="Group of the European People's Party (Christian Democrats) - Vice" m_state="IT">
      <p sl="it">Ho espresso voto favorevole su tale relazione d'iniziativa perché la crescente importanza del contributo del settore dell'aviazione comporta molti benefici all'economia europea, ma anche diversi svantaggi. Per consentire all'istituzione di cui faccio parte di conoscere nei minimi dettagli quale tipo di accordo merita l'approvazione o meno, ritengo sia opportuno conferire al Parlamento maggiori poteri di controllo. Il voto che ci appresteremmo a dare sarebbe il risultato di un'attenta verifica sul frutto dei negoziati che dovranno promuovere il rispetto delle leggi internazionali di settore in materia di diritti sociali, il pieno riconoscimento delle pratiche e procedure di certificazione, lo scambio dei dati sulla sicurezza e delle ispezioni comuni. Solo approvando accordi ambiziosi e che rispecchino i principi ai quali fa riferimento l'Unione europea potremmo dare un valido contributo all'attività e al miglioramento dell'UE.</p>
    </intervention>
    <intervention id="2-182-163" speaker_id="96867" name="Maria da Graça CARVALHO" is_mep="True" mode="written" nationality="Portugal" m_state="PT">
      <p sl="pt">La possibilità di realizzare una convergenza normativa nell'ambito di certi accordi aerei internazionali può concretizzarsi creando le condizioni per promuovere la concorrenza leale. In questo modo, oltre ai vantaggi per l'industria dei paesi interessati, si crea la possibilità di uniformare e di rafforzare le norme sociali e ambientali. Anche i servizi offerti ai passeggeri e ai vettori di merci saranno considerevolmente migliorati, cosa che non sarebbe possibile semplicemente attraverso accordi bilaterali.</p>
    </intervention>
    <intervention id="2-182-171" speaker_id="1892" name="Carlos COELHO" is_mep="True" mode="written" nationality="Portugal" birth_date="20-05-1960" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Gli accordi aerei generali con i paesi vicini o con importanti partner globali possono offrire benefici sostanziali sia tramite l'accesso al mercato sia tramite la convergenza normativa per la promozione di una concorrenza leale, anche per quanto concerne le sovvenzioni statali, le norme sociali e ambientali, eccetera. I benefici ricadono su tutti: passeggeri, operatori del trasporto e compagnie aeree. Per quanto concerne gli accordi orizzontali, è necessario allineare gli accordi bilaterali esistenti con il diritto dell'Unione per garantire la certezza del diritto, per garantire ulteriori benefici in termini di semplificazione e per assicurare che tutte le compagnie aeree dell'Unione godano degli stessi diritti. Con l'entrata in vigore del trattato di Lisbona il Parlamento è chiamato a svolgere un ruolo più incisivo in questo ambito, in quanto è richiesto il suo consenso per la conclusione di tali accordi internazionali. Ho quindi votato a favore della relazione che è tesa a fissare alcuni principi generali e criteri coerenti. Il testo inoltre sottolinea l'importanza di tenere informato il Parlamento affinché possa seguire il processo sin dall'inizio, avendo quindi la possibilità di esprimere le proprie preoccupazioni e le proprie priorità.</p>
    </intervention>
    <intervention id="2-182-179" speaker_id="72775" name="Rachida DATI" is_mep="True" mode="written" nationality="France" birth_date="27-11-1965" birth_place="Saint-Rémy" p_group="Group of the European People's Party (Christian Democrats)" m_state="FR">
      <p sl="fr">Ho votato a favore della relazione principalmente per due motivi. In primo luogo la relazione raccomanda di intensificare il ruolo del Parlamento europeo a fronte dei nuovi poteri conferiti dal trattato di Lisbona in merito alla conclusione di accordi internazionali con paesi terzi. In proposito il testo mette in luce la necessità di rafforzare il dialogo con la Commissione europea nelle diverse fasi negoziali e nel monitoraggio degli accordi in vigore. In secondo luogo la relazione pone l'accento sulla necessità di concludere accordi in merito alla sicurezza dell'aviazione con i paesi terzi che hanno una significativo settore di produzione di aeromobili. Si tratta di un requisito fondamentale dinanzi all'esigenza legittima di garantire una maggiore sicurezza nell'ambito dell'aviazione.</p>
    </intervention>
    <intervention id="2-182-187" speaker_id="4347" name="Christine DE VEYRAC" is_mep="True" mode="written" nationality="France" birth_date="06-11-1959" birth_place="Toulouse" p_group="Group of the European People's Party (Christian Democrats)" m_state="FR">
      <p sl="fr">Da quando è entrato in vigore il trattato di Lisbona, il Parlamento europeo ha assunto maggiori poteri d'intervento nella conclusione di accordi internazionali tra l'Unione europea ed i paesi terzi. La relazione dell'onorevole Simpson, che è stata approvata oggi, consente pertanto una migliore definizione del ruolo del Parlamento nei negoziati sull'aviazione internazionale.</p>
      <p sl="fr">Sono lieta che il Parlamento insista, in particolare, affinché gli accordi conclusi dall'Unione europea prevedano il riconoscimento reciproco delle norme di sicurezza nell'ambito dell'aviazione oltre ad una migliore salvaguardia dei diritti dei passeggeri.</p>
    </intervention>
    <intervention id="2-182-218" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ho votato a favore della relazione sugli accordi aerei internazionali nel quadro del trattato di Lisbona, in quanto essa sottolinea quanto sia importante che il Parlamento sia "immediatamente e pienamente informato in tutte le fasi" del processo negoziale sugli accordi tra l'Unione europea ed i paesi terzi o gli organismi internazionali.</p>
    </intervention>
    <intervention id="2-182-234" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Il trattato di Lisbona ha conferito nuovi poteri al Parlamento europeo in merito all'approvazione degli accordi internazionali. Nel novero di questi casi gli accordi internazionali sul trasporto aereo rivestono un'importanza particolare, vista la necessità di sicurezza e di coordinamento. Per valutare gli accordi, servono criteri basati su un rigoroso scrutinio e sul monitoraggio delle condizioni del negoziato. Spero che la Commissione ed il Parlamento possano cooperare attivamente in modo da migliorare continuamente la qualità ed il rigore di questo genere di accordi.</p>
    </intervention>
    <intervention id="2-182-242" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">La relazione dell'onorevole Simpson verte sugli accordi internazionali nel quadro del trattato sul funzionamento dell'Unione europea (TFEU). Dal 1° dicembre 2009, con l'entrata in vigore di tale trattato, il Parlamento ha visto rafforzati i propri poteri ed ha assunto prerogative di codecisione in molti settori, compresi i servizi aerei. Pertanto la commissione per i trasporti e il turismo ha presentato questa relazione, che appare molto positiva e puntuale, in cui vengono fissati dei principi generali cui aderisco pienamente. Il Parlamento sarà quindi in grado di seguire l'intero processo dall'inizio, mediante le informazioni trasmesse dalla Commissione, soprattutto dalla direzione generale per la mobilità e i trasporti, e di valutare attentamente gli accordi su cui è chiamato a votare sia che si tratti di accordi orizzontali, generali o in materia di sicurezza.</p>
    </intervention>
    <intervention id="2-182-250" speaker_id="96706" name="João FERREIRA" is_mep="True" mode="written" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">Gli accordi aerei internazionali previsti dal trattato di Lisbona sono accordi sovrannazionali tesi a sovrapporsi agli accordi bilaterali già in essere negli Stati membri. Abbiamo reiterato la nostra posizione contro questo principio nei vari accordi su cui il Parlamento si è espresso insieme alle critiche sulla natura generale di siffatti accordi, che sono, senza eccezione alcuna, volti alla liberalizzazione e alla privatizzazione del settore. Il relatore – che proviene, guarda a caso, dal gruppo S&amp;D – afferma che: "gli accordi aerei generali con i paesi vicini o con importanti partner globali possano offrire benefici sostanziali ai passeggeri, agli operatori del trasporto e alle compagnie aeree".</p>
      <p sl="pt">Tuttavia, la realtà in questo e in altri settori in cui è stata intensificata la liberalizzazione, come il trasporto ferroviario, sconfessa questa promessa di vantaggi. Se davvero esiste un vincitore nei processi di concentrazione monopolistica nel settore del trasporto aereo – che inevitabilmente seguono la liberalizzazione e la "libera concorrenza" – non sono i passeggeri, i lavoratori o molte delle cosiddette "compagnie di bandiera", ma le grandi imprese europee del settore. Per questi motivi abbiamo votato contro il testo.</p>
    </intervention>
    <intervention id="2-182-500" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">La relazione verte sugli accordi aerei internazionali nel quadro del trattato di Lisbona. Si tratta di accordi sovrannazionali tesi ad armonizzare e a sovrapporsi agli accordi bilaterali già in essere negli Stati membri.</p>
      <p sl="pt">Il relatore afferma che: gli "accordi aerei generali con i paesi vicini o con importanti partner globali possono offrire benefici sostanziali ai passeggeri, agli operatori del trasporto e alle compagnie aeree [ …] tramite l'accesso al mercato".</p>
      <p sl="pt">Tuttavia, la messa in atto di questi accordi a livello UE ci ha già dimostrato che i benefici promessi sono solo parole vuote sia per i lavoratori che per i passeggeri.</p>
      <p sl="pt">La maggior parte di questi accordi mirano implicitamente ad aprire il mercato e a liberalizzare il settore, adducendo come motivo la libera concorrenza o la necessità di porre rimedio alle distorsioni, mentre i vantaggi ricadono solo sulle imprese più potenti. La riduzione delle emissioni di carbonio e l'inclusione dell'aviazione nel sistema di scambio di emissioni, inoltre, sono false soluzioni ambientali.</p>
    </intervention>
    <intervention id="2-182-625" speaker_id="23868" name="Monika BEŇOVÁ" is_mep="True" mode="written" nationality="Slovakia" birth_date="15-08-1968" birth_place="Bratislava" m_state="SK">
      <p sl="sk">Il trattato di Lisbona, entrato in vigore il 1° dicembre 2009, ha ampliato il novero dei casi in cui è richiesta l'approvazione del Parlamento per la conclusione di un accordo internazionale. Gli accordi aerei rientrano ora in questa categoria. In precedenza il Parlamento veniva solo consultato su tali accordi. I nuovi poteri attribuiti al Parlamento dal trattato di Lisbona comportano, però, anche nuove responsabilità.</p>
      <p sl="sk">Il Parlamento deve essere in grado di seguire gli sviluppi dei negoziati prima di essere chiamato ad approvare o a bocciare il testo definitivo o i singoli accordi internazionali. Inoltre i criteri applicabili agli accordi aerei con i paesi terzi devono prevedere la possibilità di assicurare un approccio bilanciato ai mercati e nelle possibilità di investimento oltre ad una concorrenza economica leale nel settore delle sovvenzioni statali e nelle norme ambientali e sociali.</p>
    </intervention>
    <intervention id="2-182-687" speaker_id="96993" name="Lorenzo FONTANA" is_mep="True" mode="written" nationality="Italy" birth_date="10-04-1980" birth_place="Verona" p_group="Non" m_state="IT">
      <p sl="it">Signor presidente, onorevoli colleghi, le nuove competenze derivanti dal Trattato di Lisbona ci permettono anche di poter incidere per quanto riguarda lo spazio aereo nei suoi accordi. La relazione pone l'accento sulla concorrenza leale, monitorando pertanto anche i finanziamenti statali, un occhio di riguardo alla questione ambientale e uno standard elevato per i diritti dei passeggeri. Tutto questo ci trova favorevoli e per questo la relazione ha il mio appoggio.</p>
    </intervention>
    <intervention id="2-182-702" speaker_id="96693" name="Juozas IMBRASAS" is_mep="True" mode="written" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="lt">Sono favorevole al documento, in quanto il trattato di Lisbona, entrato in vigore il 1° dicembre 2009, ha ampliato il novero dei casi in cui è richiesta l'approvazione del Parlamento per la conclusione di un accordo internazionale. Gli accordi aerei rientrano ora in questa categoria, poiché riguardano un settore al quale si applica la procedura legislativa ordinaria. Alla luce di tale cambiamento, la commissione per i trasporti e il turismo ha deciso di elaborare una relazione d'iniziativa con l'obiettivo di stabilire alcuni principi generali in merito alle modalità di valutazione degli accordi aerei da un punto di vista sostanziale, nonché in merito alle procedure che la commissione può adottare per assicurarsi di essere adeguatamente informata nel corso dei negoziati e per poter rendere note le proprie priorità ben prima che venga ad essa richiesto di esprimere un parere favorevole o contrario all'approvazione.</p>
    </intervention>
    <intervention id="2-182-718" speaker_id="96816" name="Giovanni LA VIA" is_mep="True" mode="written" nationality="Italy" birth_date="28-06-1963" p_group="Group of the European People's Party (Christian Democrats)" m_state="IT">
      <p sl="it">Egregio Presidente, onorevoli colleghi, nella seduta odierna ho espresso il mio voto a favore della relazione del collega Simpson sugli accordi aerei internazionali a norma del Trattato di Lisbona. Infatti, a seguito dell'entrata in vigore del trattato, avvenuta il primo dicembre 2009, il Parlamento europeo ha acquisito il diritto a concedere la propria approvazione in relazione agli accordi che riguardano settori ai quali si applica la procedura legislativa ordinaria. Si tratta di un notevole passo in avanti, soprattutto con riferimento al c.d. deficit democratico dell'UE, se pensiamo che in precedenza il Parlamento, organo democraticamente eletto dai cittadini europei, veniva solo consultato in merito alla conclusione di simili accordi. Ci aspettiamo quindi che la Commissione esecutiva faccia proprio il nostro invito a mantenere il flusso delle informazioni e a fornire alla commissione competente tutte le notizie relative all'intenzione di proporre negoziati con l'obiettivo di concludere e modificare accordi aerei internazionali, in modo tale da consentire all'intero Parlamento di esprimere con piena cognizione il suo parere.</p>
    </intervention>
    <intervention id="2-182-750" speaker_id="96823" name="Petru Constantin LUHAN" is_mep="True" mode="written" nationality="Romania" birth_date="19-03-1977" birth_place="Jud. Suceava" p_group="Group of the European People's Party (Christian Democrats)" m_state="RO">
      <p sl="ro">Il trattato di Lisbona ha conferito nuove prerogative, assegnando quindi al Parlamento europeo maggiori poteri decisionali, insieme alla responsabilità di garantire il buon funzionamento dell'attività, fornendo informazioni e garantendo la sicurezza dei cittadini. La convergenza normative tra le commissioni competenti del Parlamento europeo, il reciproco riconoscimento delle norme di sicurezza e la garanzia degli standard più elevati negli accordi internazionali in materia di trasporto aereo comportano vantaggi per i passeggeri, per gli operatori del trasporto, sul piano economico e logistico, e anche per le compagnie aeree.</p>
    </intervention>
    <intervention id="2-183-000" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ho votato a favore della relazione, in quanto gli accordi generali con i paesi vicini o con importanti partner globali possono fornire sostanziali benefici ai passeggeri e agli operatori del trasporto mediante sia l'acceso al mercato che la convergenza normativa al fine di promuovere la concorrenza leale, in particolare per quanto concerne le sovvenzioni statali e le norme sociali e ambientali.</p>
    </intervention>
    <intervention id="2-183-031" speaker_id="4462" name="Clemente MASTELLA" is_mep="True" mode="written" nationality="Italy" birth_date="05-02-1947" birth_place="Ceppaloni " p_group="Group of the European People's Party (Christian Democrats)" m_state="IT">
      <p sl="it">Con il Trattato di Lisbona, gli accordi aerei richiedono l'approvazione del Parlamento Europeo, poiché riguardano un settore al quale si applica la procedura legislativa ordinaria. Concordiamo con l'idea della Commissione per i trasporti e il turismo di stabilire alcuni principi generali in merito alle modalità di valutazione degli accordi aerei da un punto di vista sostanziale. Inoltre, è necessario che essa sia adeguatamente informata nel corso dei negoziati, per poter rendere note le proprie priorità ben prima che venga richiesto di esprimere un parere favorevole o contrario all'approvazione; pertanto è necessario che il Parlamento segua il procedimento normativo dall'inizio. Gli accordi generali con i Paesi vicini o con importanti partner globali possono fornire sostanziali benefici ai passeggeri ed agli operatori del trasporto europei grazie al miglioramento dei servizi, sia in termini sia di varietà che di costo, offrendo al tempo stesso alle compagnie aeree nuove opportunità di profitto. Una convergenza normativa potrà essere molto importante per promuovere una concorrenza leale. Sosteniamo infine, la rilevanza dell'avvio di negoziati con importanti partner commerciali dell'Asia, quali la Repubblica popolare cinese e l'India, poiché la crescita economica dell'intera regione rende tali accordi sempre più rilevanti per lo sviluppo del commercio mondiale.</p>
    </intervention>
    <intervention id="2-183-038" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">Con l'entrata in vigore del trattato di Lisbona, si è ampliato il novero dei casi in cui è richiesta l'approvazione del Parlamento per la conclusione di un accordo internazionale. Gli accordi aerei rientrano ora in questa categoria, poiché riguardano un settore al quale si applica la procedura legislativa ordinaria. Alla luce di tale cambiamento, la commissione per i trasporti e il turismo ha deciso di elaborare una relazione d'iniziativa con l'obiettivo di stabilire alcuni principi generali in merito alle modalità di valutazione degli accordi aerei da un punto di vista sostanziale nonché in merito alle procedure che la commissione può adottare per assicurarsi di essere adeguatamente informata nel corso dei negoziati e per poter rendere note le proprie priorità ben prima che venga ad essa richiesto di esprimere un parere favorevole o contrario all'approvazione. Le nuove competenze parlamentari stabilite dal trattato di Lisbona comportano nuove responsabilità e quindi il Parlamento e la commissione competente devono essere adeguatamente informati circa la preparazione degli accordi sui quali l'Assemblea sarà successivamente invitata a dare la propria approvazione. Ne discende quindi la corrispondente responsabilità di controllare più da vicino la conduzione dei negoziati. Siffatti presupposti dovranno quindi essere tenuti presente quando in futuro saranno negoziati accordi internazionali.</p>
    </intervention>
    <intervention id="2-183-046" speaker_id="96999" name="Alexander MIRSKY" is_mep="True" mode="written" nationality="Latvia" birth_date="20-03-1964" birth_place="Vilna" p_group="Group of the Progressive Alliance of Socialists and Democrats in the European Parliament" m_state="LV">
      <p sl="en">la relazione verte sul quadro per la valutazione dei singoli accordi aerei – alla luce dei cambiamenti apportati dal trattato di Lisbona – che deve essere applicato a tutti i negoziali futuri, agli accordi da concludere e alle procedure sull'approvazione del Parlamento (mediante il rilascio del consenso). I criteri applicabili agli accordi aerei con i paesi terzi prevedono un accesso bilanciato ai mercati e alle opportunità di investimento oltre ad una concorrenza leale in relazione ai sovvenzionamenti pubblici e alle norme sociali e ambientali. Ho votato a favore del testo.</p>
    </intervention>
    <intervention id="2-183-062" speaker_id="96694" name="Rolandas PAKSAS" is_mep="True" mode="written" nationality="Lithuania" birth_date="10-06-1956" birth_place="Telšiai" p_group="Europe of Freedom and Direct Democracy Group" m_state="LT">
      <p sl="lt">Gli accordi aerei generali con i paesi vicini o con importanti partner globali possono offrire benefici sostanziali agli operatori del trasporto, alle compagnie aeree, ma anche ai passeggeri. Soprattutto questi accordi garantiscono gli stessi diritti a tutte le compagnie aeree dell'Unione. Inoltre saranno applicate norme rigorose in materia di sicurezza aerea che rivestono un'importanza fondamentale per i passeggeri, gli equipaggi e l'intero settore dell'aviazione in genere. Visti i benefici di siffatti accordi, è opportuno fissare i principi generali da applicare in sede di valutazione degli accordi sul trasporto aereo. È importante che tali accordi allentino o eliminino le restrizioni sull'accesso al mercato e alle opportunità di investimento, mantengano e rafforzino le norme sociali e ambientali, forniscano salvaguardie adeguate sulla protezione dei dati e della vita privata, prevedano il riconoscimento reciproco delle norme di sicurezza e garantiscano ad un livello elevato i diritti dei passeggeri. La Commissione deve intervenire immediatamente per affrontare la questione del sorvolo della Siberia e deve avviare negoziati su accordi in merito al trasporto aereo con il Giappone e con la Russia.</p>
    </intervention>
    <intervention id="2-183-296" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Il trattato di Lisbona, entrato in vigore il 1° dicembre 2009, ha ampliato il novero dei casi in cui è richiesta l'approvazione del Parlamento per la conclusione di un accordo internazionale. Gli accordi aerei rientrano ora in questa categoria, poiché riguardano un settore al quale si applica la procedura legislativa ordinaria. In precedenza il Parlamento veniva solo consultato su tali accordi. Alla luce di tale cambiamento la commissione per i trasporti e il turismo ha deciso di elaborare una relazione d'iniziativa con l'obiettivo di stabilire alcuni principi generali in merito alle modalità di valutazione degli accordi aerei da un punto di vista sostanziale, nonché in merito alle procedure che la commissione può adottare per assicurarsi di essere adeguatamente informata nel corso dei negoziati e per poter rendere note le proprie priorità ben prima che le venga richiesto di esprimere un parere favorevole o contrario all'approvazione. Le nuove competenze parlamentari stabilite dal trattato di Lisbona comportano nuove responsabilità per garantire che il Parlamento e la commissione competente siano adeguatamente informati circa la preparazione degli accordi sui quali l'Assemblea sarà successivamente invitata a dare la propria approvazione. Ne discende quindi la corrispondente responsabilità di controllare più da vicino la conduzione dei negoziati. Sebbene gli esatti meccanismi per affrontare tale compito in modo efficiente ed efficace differiscano per ciascun accordo, le possibilità identificate più sopra possono essere prese a modello per definire gli elementi da adottare in base alle circostanze specifiche di ciascun accordo.</p>
    </intervention>
    <intervention id="2-183-531" speaker_id="36392" name="Aldo PATRICIELLO" is_mep="True" mode="spoken" nationality="Italy" birth_date="27-09-1957" birth_place="Venafro" m_state="IT">
      <p sl="it">Dall'entrata in vigore del trattato di Lisbona, il Parlamento ha rafforzato il suo ruolo nella conclusione di accordi aerei internazionali. La commissione TRAN ha deciso di elaborare una relazione d'iniziativa con l'obiettivo di stabilire alcuni principi generali, in merito alle regole di valutazione degli accordi aerei, da un punto di vista sostanziale, nonché in merito alle procedure che la commissione può adottare per assicurarsi di essere adeguatamente informata nel corso dei negoziati e per poter rendere note le proprie priorità ben prima che venga ad essa richiesto di esprimere un parere per l'approvazione.</p>
      <p sl="it">Questi accordi si possono dividere in tre tipologie: accordi orizzontali, che allineano i precedenti accordi bilaterali; accordi generali, che mirano a garantire una legale concorrenza e infine accordi di sicurezza, affinché sia garantita un elevato livello di sicurezza dell'aviazione civile. Inoltre si raccomanda una serie di criteri per valutare il loro contenuto, compreso l'accesso equilibrato ai mercati e alle opportunità di investimento, nonché la concorrenza leale, in termini di sovvenzioni statali, ambientali e sociali. Al fine di mantenere il flusso continuo di informazioni, per una miglior analisi dei punti di forza e punti deboli di questi accordi esprimo il mio voto favorevole.</p>
    </intervention>
    <intervention id="2-183-765" speaker_id="96903" name="Paulo RANGEL" is_mep="True" mode="written" nationality="Portugal" birth_date="18-02-1968" m_state="PT">
      <p sl="pt">Visto che il trattato di Lisbona ha incrementato le prerogative del Parlamento in relazione alla conclusione di accordi internazionali, è necessario, nel processo di ridefinizione dello status dell'Assemblea, predisporre forme nuove nell'ambito del quadro giuridico d'intervento. La relazione si colloca in tale contesto. Visto che il Parlamento sarà competente anche per gli accordi aerei, è importante garantire che sia informato nel corso di tutto il processo negoziale. Infatti non può essere semplicemente coinvolto alla fine, allorquando la sua attività si riduce meramente ad approvare o a respingere le decisioni senza poter accedere ad una serie di indicatori pertinenti. Partendo dalla necessità di rendere partecipe l'Assemblea nel corso del processo, è altresì necessario attirare l'attenzione, anche se solo in termini generali, su aspetti quali le condizioni in cui vengono trasmesse le informazioni o le fasi in cui devono essere rese disponibili.</p>
    </intervention>
    <intervention id="2-184-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Ho votato a favore del testo. Il trattato di Lisbona, entrato in vigore il 1° dicembre 2009, ha ampliato il novero dei casi in cui è richiesta l'approvazione del Parlamento per la conclusione di un accordo internazionale. Gli accordi aerei rientrano ora in questa categoria, poiché riguardano un settore al quale si applica la procedura legislativa ordinaria. In precedenza il Parlamento veniva solo consultato su tali accordi. Alla luce di tale cambiamento la commissione per i trasporti e il turismo ha deciso di elaborare una relazione d'iniziativa con l'obiettivo di stabilire alcuni principi generali in merito alle modalità di valutazione degli accordi aerei da un punto di vista sostanziale nonché in merito alle procedure che la commissione può adottare per assicurarsi di essere adeguatamente informata nel corso dei negoziati e per poter rendere note le proprie priorità ben prima che venga ad essa richiesto di esprimere un parere favorevole o contrario all'approvazione.</p>
    </intervention>
    <intervention id="2-183-125" speaker_id="96819" name="Licia RONZULLI" is_mep="True" mode="written" nationality="Italy" birth_date="14-09-1975" birth_place="Milano" p_group="Group of the European People's Party (Christian Democrats)" m_state="IT">
      <p sl="it">La relazione elabora delle linee generali per un'adeguata comunicazione tra Parlamento e Commissione durante l'adozione di accordi aerei internazionali e per la definizione di modalità comuni di valutazione degli accordi stessi. Grazie al trattato di Lisbona, il Parlamento ha ottenuto ulteriori competenze e corrispondenti responsabilità, dovendo ora controllare più da vicino la negoziazione e la conclusione degli accordi aerei. Considerata l'importanza di tali accordi, soprattutto nel garantire migliori servizi ai passeggeri e nuove opportunità agli operatori, è auspicabile che il Parlamento metta al corrente la Commissione delle sue preoccupazioni e dei suoi criteri di valutazione in fase iniziale, senza attendere la conclusione dei negoziati.</p>
    </intervention>
    <intervention id="2-183-250" speaker_id="97308" name="Vilja SAVISAAR-TOOMAST" is_mep="True" mode="written" nationality="Estonia" birth_date="15-08-1962" birth_place="Antsla" p_group="Group of the Alliance of Liberals and Democrats for Europe" m_state="EE">
      <p sl="et">Il trattato di Lisbona ha conferito al Parlamento maggiori diritti. In tale ambito è necessario il consenso dell'Assemblea per la conclusione degli accordi internazionali. La commissione per i trasporti e il turismo assai spesso si trova a valutare e ad affrontare vari accordi in materia di aviazione. Questa relazione è destinata a favorire e a semplificare in maniera significativa il lavoro della commissione per i trasporti e il turismo, poiché delinea i principi generali da applicare all'analisi degli accordi in materia di aviazione sia nei contenuti che in termini di procedura.</p>
      <p sl="et">Inoltre la relazione contribuisce a chiarire i vari accordi in materia e ad elaborarli nella maniera più semplice. Definisce i criteri che devono essere applicati e gli aspetti di cui tenere traccia. Inoltre la relazione contribuirà a mettere in atto il processo che consente di avanzare nell'ambito degli accordi in tema di aviazione e le fasi da espletare nelle varie istituzioni. Credo che la relazione sia necessaria e quindi ho votato a favore del testo.</p>
    </intervention>
    <intervention id="2-183-500" speaker_id="1309" name="Brian SIMPSON" is_mep="True" mode="written" nationality="United Kingdom" birth_date="06-02-1953" birth_place="Leigh " p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">La relazione prevede l'istituzione di un quadro affinché il Parlamento possa espletare gli obblighi che gli derivano dal trattato di Lisbona in relazione agli accordi aerei internazionali. La commissione per i trasporti e il turismo si è adoperata per garantire che, nell'affrontare i singoli accordi con i singoli paesi sovrani, il Parlamento applichi le stesse procedure e gli stessi orientamenti ad uso dei relatori in modo da assicurare un approccio coerente e la possibilità di prendere in considerazione aspetti importanti, come le condizioni sociali e di sicurezza. Voterò a favore e spero che il Parlamento sostenga la mia relazione affinché il quadro proposto possa essere messo in atto.</p>
    </intervention>
    <intervention id="2-183-750" speaker_id="96974" name="Nuno TEIXEIRA" is_mep="True" mode="written" nationality="Portugal" birth_date="13-01-1973" birth_place="Funchal" p_group="Group of the European People's Party (Christian Democrats)" m_state="PT">
      <p sl="pt">L'entrata in vigore del trattato di Lisbona ha istituzionalizzato nuovi ambiti in cui è richiesta l'approvazione del Parlamento per la conclusione degli accordi internazionali. Gli accordi aerei rientrano ora in questa categoria, poiché riguardano un settore al quale si applica la procedura legislativa ordinaria. Il Parlamento quindi deve essere sistematicamente informato nel corso dei negoziati per garantire una valutazione concertata dell'intero processo negoziale e quindi per poter rendere note le proprie priorità.</p>
      <p sl="pt">La relazione contiene degli orientamenti sulle modalità di valutazione degli accordi aerei in termini di contenuti e di procedure da adottare. Vengono delineate tre categorie di accordi cui corrispondono obiettivi diversi, ovverosia gli accordi orizzontali, generali e sulla sicurezza.</p>
      <p sl="pt">Ho votato a favore del testo, in quanto reputo essenziale che la Commissione europea, come sottolinea la relazione, garantisca che il Parlamento sia sistematicamente monitorare l'intero processo mediante la condivisione delle informazioni. La Commissione, inoltre, dovrà presentare una relazione sull'analisi dei punti forti e dei punti deboli degli accordi in vigore a cadenza almeno triennale. Gli accordi devono essere approvati mediante un accordo interistituzionale fruttuoso atto a consentire alle istituzioni europee di prendere attivamente parte al processo.</p>
    </intervention>
    <intervention id="2-183-875" speaker_id="96660" name="Niki TZAVELA" is_mep="True" mode="written" nationality="Greece" birth_date="30-06-1947" birth_place="Lamia" p_group="Europe of freedom and democracy Group - Vice" m_state="GR">
      <p sl="el">Ho votato a favore della relazione dell'onorevole Simpson sugli accordi aerei internazionali nel quadro del trattato di Lisbona, tenendo conto che il Parlamento ora ha maggiori responsabilità in relazione ai negoziati sugli accordi internazionali. Inoltre, gli accordi sul trasporto aereo con i paesi terzi contribuiscono a sviluppare il trasporto aereo, salvaguardando allo stesso tempo la certezza del diritto.</p>
    </intervention>
    <intervention id="2-185-000" speaker_id="97016" name="Angelika WERTHMANN" is_mep="True" mode="written" nationality="Austria" birth_date="07-11-1963" birth_place="Schwarzach" p_group="Non" m_state="AT">
      <p sl="de">In conseguenza delle nuove competenze attribuite al Parlamento ai sensi del trattato di Lisbona, l'Assemblea in futuro sara chiamata a valutare e ad approvare accordi aerei internazionali con maggiore frequenza. Il relatore pertanto propone di fissare alcuni criteri generali per facilitare e migliorare tale esame. Pur riconoscendo in linea teorica benefici che discendono da tali accordi, il relatore non sostiene l'approccio differenziato e a più riprese chiede un dialogo costruttivo tra Commissione e Parlamento.</p>
    </intervention>
    <intervention id="2-185-002" speaker_id="96778" name="Artur ZASADA" is_mep="True" mode="written" nationality="Poland" birth_date="05-06-1969" birth_place="Zielona Góra" p_group="Group of the European People's Party (Christian Democrats)" m_state="PL">
      <p sl="pl">Esprimo apprezzamento per i risultati del voto di oggi, soprattutto in vista del fatto che sono stato relatore per il documento sull'accordo in materia di trasporto aereo tra Unione europea e Stati Uniti, un documento di particolare importanza. Nel complesso i mercati dell'aviazione nell'Unione europea e negli Stati Uniti rappresentano circa il 60 per cento del traffico aereo mondiale. L'apertura futura del mercato alle imprese UE e statunitensi nel settore dell'aviazione su base non discriminatoria consentirà di offrire servizi migliori ai passeggeri e ai trasportatori aerei, apporterà significativi benefici economici e creerà occupazione. Purtroppo il Parlamento europeo non era stato coinvolto nel negoziato tra UE e USA e quindi non ha potuto influenzare il contenuto del documento. Questa situazione è inaccettabile. Pertanto condivido la tesi principale sostenuta nella relazione dell'onorevole Simpson sugli accordi aerei internazionali che è stata adottata oggi. Il Parlamento europeo avrebbe dovuto essere coinvolto nei negoziati sin dall'inizio o perlomeno avrebbe dovuto essere informato in merito ai progressi compiuti.</p>
    </intervention>
    <intervention id="2-186-500" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Sostengo la relazione a fronte dei nuovi elementi introdotti dal Consiglio, soprattutto per quanto concerne l'assegnazione degli introiti, la maggiore trasparenza e gli incentivi per il rinnovo del parco veicoli, la capacità dei veicoli e la maggiore efficacia nelle infrastrutture. L'Eurobollo III consentirà agli Stati membri di imputare eventualmente agli utenti della strada i costi esterni, ovverosia i costi dovuti all'inquinamento atmosferico e acustico in modo da introdurre nel trasporto stradale il principio "chi inquina, paga". In attesa del libro bianco la normativa vigente ora prevede che gli Stati membri e la Commissione procedano alle fasi successive verso un sistema di trasporto più interoperativo e sostenibile, con un sistema armonizzato di pedaggi atto ad internalizzare più costi esterni.</p>
    </intervention>
    <intervention id="2-186-750" speaker_id="96862" name="Sophie AUCONIE" is_mep="True" mode="written" nationality="France" birth_date="19-08-1963" birth_place="Dugny" p_group="Group of the European People's Party (Christian Democrats)" m_state="FR">
      <p sl="fr">Con la proposta di direttiva sulla tassazione di autoveicoli pesanti adibiti al trasporto di merci su strada per l'uso di talune infrastrutture (la direttiva sull'Eurobollo), gli Stati membri potranno addebitare i costi per l'inquinamento atmosferico e acustico dovuto al trasporto su strada. Questa misura, che ottempera al principio "chi inquina, paga", è volta ad incoraggiare il progressivo rinnovo degli autocarri che viaggiano sulle strade. Pertanto ho votato a favore della relazione dell'onorevole El Khadraoui. Tuttavia, chiedo agli Stati membri di contenersi nell'attuazione dell'Eurobollo. Infatti il provvedimento deve mettere a repentaglio la solidità commerciale e finanziaria delle imprese di trasporto o delle società che ricorrono a questo servizio.</p>
    </intervention>
    <intervention id="2-187-000" speaker_id="28114" name="Liam AYLWARD" is_mep="True" mode="written" nationality="Ireland" birth_date="27-09-1952" birth_place="Kilkenny" p_group="Group of the Alliance of Liberals and Democrats for Europe" m_state="IE">
      <p sl="ga">La maggior parte delle merci irlandesi che vengono vendute sul mercato europeo viaggiano su strada quindi ho votato contro i provvedimenti previsti dalla relazione, in quanto i costi per i trasportatori, gli esportatori ed i produttori irlandesi diventerebbero proibitivi. La direttiva sull'Eurobollo prevede già degli oneri, ma gli Stati membri non sono tenuti ad imporne l'addebito. L'Eurobollo attualmente è in vigore sui 15 000 chilometri di autostrade europee, metà delle quali sono a pagamento. Pur riconoscendo che è necessario affrontare il problema dell'inquinamento atmosferico e acustico ed incoraggiare la gente ad usare veicoli più puliti, se la direttiva fosse ampliata fino a comprendere anche le imposte per l'inquinamento atmosferico e acustico, gli operatori irlandesi che trasportano le merci esportate in Europa ne risentirebbero enormemente.</p>
      <p sl="ga">Molte merci irlandesi entrano nel circuito internazionale dei trasporti ed i costi aggiuntivi previsti dalla relazione potrebbero arrecare danni ingentissimi alle esportazioni irlandesi e alle imprese di trasporto e potrebbero infliggere un colpo mortale alle piccole e medie imprese che attualmente realizzano margini di profitto molto esigui.</p>
    </intervention>
    <intervention id="2-187-125" speaker_id="96680" name="Zigmantas BALČYTIS" is_mep="True" mode="written" nationality="Lithuania" birth_date="16-11-1953" birth_place="Šilutė" p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">Ho votato a favore della posizione comune in merito alla direttiva sull'Eurobollo presentata in seconda lettura dal Consiglio e dal Parlamento. La direttiva mira essenzialmente a consentire agli Stati membri di addebitare agli utenti della strada alcuni costi esterni così da introdurre in maniera definitiva il principio "chi inquina, paga", conferendo al contempo agli Stati membri ulteriori possibilità di incrementare l'efficienza dei propri sistemi di pedaggio nazionali. Approvo gli obiettivi volti a ridurre l'inquinamento e ad introdurre il principio "chi inquina, paga" nel trasporto stradale. Ho altresì votato a favore della proposta volta ad assegnare gli introiti dell'Eurobollo per gli investimenti nelle strutture stradali e nella sostenibilità ambientale. La promozione del trasporto sostenibile rappresenta un elemento chiave della politica comune sui trasporti. A tal fine dobbiamo ridurre il contributo di cui il settore dei trasporti è responsabile nell'ambito del cambiamento climatico e l'impatto negativo, in particolare, la congestione, che impedisce la mobilità ed alimenta l'inquinamento atmosferico ed acustico, danneggiando la salute e l'ambiente.</p>
    </intervention>
    <intervention id="2-187-375" speaker_id="28214" name="Jean-Luc BENNAHMIAS" is_mep="True" mode="written" nationality="France" birth_date="02-12-1954" birth_place="Paris" p_group="Group of the Alliance of Liberals and Democrats for Europe" m_state="FR">
      <p sl="fr">Pur apprezzando l'accordo concluso in merito alla direttiva sull'Eurobollo, sono però lungi dall'essere soddisfatto. Sostenendo il compromesso raggiunto tra Parlamento e Consiglio, mettiamo fine a lunghi anni di negoziati. Si tratta sicuramente di un passo nella giusta direzione, ma è pur sempre un accordo del tutto minimo che non è affatto incisivo! Infatti gli Stati membri avranno solamente la possibilità di imputare i costi esterni ai veicoli pesanti, ma non hanno affatto l'obbligo di agire in questo senso. Ad ogni modo, il concetto è stato introdotto ed è questo il vero punto positivo che mi consente di votare a favore del compromesso. Introducendo il principio "chi inquina, paga" per i veicoli pesanti, la direttiva apre la strada al riconoscimento, all'interno delle nostre politiche, dell'internalizzazione dei costi esterni del trasporto. È stato riconosciuto anche il principio della trasparenza delle entrate e degli investimenti, che spero che tale principio costituisca un precedente nell'esame delle politiche pubbliche. Infatti gli Stati membri dovranno riferire sistematicamente alla Commissione. Tuttavia, è deprecabile che sia stata assegnata una soglia così esigua alla rete transeuropea di trasporto (RTE-T) (15 per cento). Inoltre dobbiamo assicurare che gli Stati membri mantengano il proprio impegno di investire gli introiti in progetti sostenibili.</p>
    </intervention>
    <intervention id="2-187-250" speaker_id="4746" name="Sergio BERLATO" is_mep="True" mode="written" nationality="Italy" birth_date="27-07-1959" birth_place="Vicenza" m_state="IT">
      <p sl="it">La relazione oggi in discussione è di particolare importanza perché prevede la modifica della direttiva 1999/62/CE relativa alla tassazione di autoveicoli pesanti adibiti al trasporto di merci su strada. Ritengo che l’impostazione della proposta di nuova direttiva, frutto del compromesso fra Presidenza ungherese, Commissione e Parlamento, sia fortemente dannosa per l'economia italiana, che trasporta circa un terzo – ovvero circa 200 miliardi di euro l’anno – di tutto l’interscambio commerciale sulle strade europee.</p>
      <p sl="it">A seguito dell'attuazione della direttiva nei paesi europei di transito, le merci importate ed esportate dall'Italia sarebbero le più esposte ad essere gravate da ulteriori oneri. Condivido la posizione fortemente critica del governo italiano secondo cui, in un periodo di grande difficoltà economica come quello attuale, la scelta politica di colpire una categoria economica portante del nostro mercato non è certamente lungimirante. A mio avviso le piccole aperture attenute in sede di compromesso non incidono in modo decisivo su un impianto fortemente negativo sia per il sistema Italia sia per il comparto dell'autotrasporto. Inoltre, l'efficacia del provvedimento non è dimostrata: il trasporto su strada, e i suoi costi in termini di produzione di inquinamento, continueranno a crescere fino a quando non verrà costituita una rete infrastrutturale intermodale.</p>
    </intervention>
    <intervention id="2-187-500" speaker_id="96798" name="John BUFTON" is_mep="True" mode="written" nationality="United Kingdom" birth_date="31-08-1962" birth_place="Llanidloes " p_group="Europe of freedom and democracy Group" m_state="GB">
      <p sl="en">Ho votato contro questo emendamento, poiché la Commissione non può assolutamente istituire fonti di reddito, nemmeno attraverso l'imputazione diretta, soprattutto senza l'assenso unanime del Consiglio. Nel Regno Unito non siamo a favore del regime dell'Eurobollo. Ad ogni modo, il governo di Westminster sta esaminando l'attuazione dei pedaggi per i veicoli pesanti entro il 2015, come prevede la normative europea e la Commissione si è riservata il diritto di rendere obbligatoria l'imposta sul carbonio entro il 2013. Non voglio che i cittadini britannici debbano contribuire in alcun modo a nessuna imposta UE.</p>
    </intervention>
    <intervention id="2-187-750" speaker_id="96867" name="Maria da Graça CARVALHO" is_mep="True" mode="written" nationality="Portugal" m_state="PT">
      <p sl="pt">L'imposizione di una tassa sui veicoli pesanti è una misura che penalizza i paesi periferici dell'Unione, come la Grecia, l'Italia, la Spagna ed il Portogallo. In linea generale, questi paesi sono stati i più colpiti dalla crisi finanziaria, che ha innescato una crisi economica e fiscale. Alla luce di siffatti presupposti, ho votato contro la relazione, poiché è ingiusto applicare in maniera non uniforme questo genere di addebiti. Infatti la maggior parte degli introiti proverrebbero dai paesi periferici e andrebbero a vantaggio dei paesi dell'Europa centrale.</p>
    </intervention>
    <intervention id="2-187-875" speaker_id="96856" name="George Sabin CUTAȘ" is_mep="True" mode="written" nationality="Romania" birth_date="23-02-1968" birth_place="Bacău" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Ho votato contro la relazione dell'onorevole El Khadraoui relativa alla tassazione degli autoveicoli pesanti adibiti al trasporto di merci su strada, in quanto la proposta consente di erigere barriere tariffarie destinate ad incrementare i costi dei trasportatori negli Stati membri periferici. La direttiva, inoltre, consentirà altresì agli Stati membri di offrire una compensazione in cambio di tali addebiti, il che potrebbe provocare distorsioni alla concorrenza tra operatori di diversi Stati membri dell'Unione europea.</p>
    </intervention>
    <intervention id="2-188-125" speaker_id="4335" name="Marielle de SARNEZ" is_mep="True" mode="written" nationality="France" birth_date="27-03-1951" birth_place="Paris" p_group="Group of the Alliance of Liberals and Democrats for Europe - Vice" m_state="FR">
      <p sl="fr">Il Parlamento ha appena dato il via libera alle nuove norme sulla tassazione del trasporto stradale e quindi sarà possibile garantire lo sviluppo e il finanziamento di una politica più appropriata in materia di trasporti in relazione alle norme ambientali concernenti l'inquinamento ed il rumore. Mentre le imprese del trasporto stradale ora dovranno pagare il costo dell'inquinamento atmosferico e acustico generato dagli autocarri, gli Stati membri, in cambio, saranno obbligati a reinvestire gli introiti derivanti da questi addebiti nelle reti transeuropee di trasporto e, soprattutto, in sistemi di trasporto più efficaci e meno inquinanti. Siffatti addebiti rappresentano un passo in avanti, ma non sono sufficienti. A questo punto gli Stati membri devono impegnarsi per mettere in atto un'autentica politica di sviluppo del trasporto delle merci, garantendo quindi un impiego coerente delle infrastrutture ferroviarie e stradali.</p>
    </intervention>
    <intervention id="2-188-000" speaker_id="96914" name="Anne DELVAUX" is_mep="True" mode="written" nationality="Belgium" birth_date="20-10-1970" birth_place="Liège" p_group="Group of the European People's Party (Christian Democrats)" m_state="BE">
      <p sl="fr">Il Parlamento europeo oggi ha approvato ad ampia maggioranza la revisione della direttiva sull'Eurobollo. Il testo prevede che i veicoli pensanti adibiti al trasporto di merce su strada paghino il costo dell'inquinamento atmosferico e acustico. L'accordo varato oggi, in effetti, autorizza gli Stati membri ad imputare ai trasportatori stradali il costo dell'inquinamento atmosferico e acustico, oltre ai pedaggi per l'uso della rete autostradale.</p>
      <p sl="fr">Pur essendo una revisione significativa, la misura è solo un piccolo passo nella giusta direzione, poiché le norme non sono vincolanti. Pertanto attendo con ansia le nuove proposte tese a rendere obbligatorie le norme in modo da incorporare il costo di tutti i danni ambientali inferti, estendendo il principio "chi inquina, paga" a tutte le forme di trasporto.</p>
      <p sl="fr">Il testo inoltre si sofferma sull'uso degli introiti derivanti dai pedaggi. In proposito il Parlamento ha obbligato gli Stati membri ad investire parte delle entrate dei pedaggi per migliorare l'infrastruttura stradale e per la mobilità. Deve inoltre essere possibile destinare tali proventi a progetti volti a ridurre l'inquinamento atmosferico e acustico.</p>
    </intervention>
    <intervention id="2-188-250" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ho votato contro la relazione sulla tassazione degli autoveicoli pesanti adibiti al trasporto di merci, poiché l'addebito dei costi per l'uso delle infrastrutture può avere ripercussioni negative per l'economia europea, in particolare per i paesi periferici. A fonte delle numerose tasse e imposte che già gravano sul trasporto stradale, sopratutto le accise sul carburante e tenendo conto dell'attuale clima economico, bisogna strutturare l'internalizzazione dei costi del settore in modo che le misure proposte possano riscuotere un maggiore consenso tra i vari attori coinvolti.</p>
    </intervention>
    <intervention id="2-188-500" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">La revisione della direttiva sull'Eurobollo assoggetta i veicoli pesanti adibiti al trasporto di merci in circolazione sulle autostrade europee al principio "chi inquina, paga", consentendo agli Stati membri di includere il costo dell'inquinamento atmosferico e acustico nei pedaggi vigenti a livello nazionale. Il costo aggiuntivo potrebbe attestarsi sui 3-4 centesimi per veicolo a chilometro. In un periodo in cui l'economia europea è debole e la concorrenza è più che mai agguerrita, questo principio può incrementare il costo dei trasporti su strada, soprattutto per i paesi periferici in cui il prezzo del trasporto viene aggiunto al costo delle merci. Questi paesi, oltre ad essere costretti a farsi carico il costo del carburante, ora dovranno sobbarcarci anche i costi aggiuntivi dei pedaggi, perdendo quindi competitività. Senza voler in alcun modo sottovalutare la questione ambientale, non mi sembra il momento giusto per appesantire le imprese europee con un altro addebito.</p>
    </intervention>
    <intervention id="2-188-750" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">L'imposizione di un addebito sui veicoli pesanti adibiti al trasporto di merci su strada è una misura che penalizza i paesi periferici dell'Unione europea, garantendo al contempo degli introiti supplementari ai paesi dell'Europea centrale. Il testo che è uscito dal trilogo è meno negativo per il Portogallo rispetto alla proposta della commissione per i trasporti e il turismo, in quanto introduce la variazione al 175 per cento e riduce a cinque ore il periodo di addebito massimo nelle ore punta, estendendo l'esenzione dei veicoli meno inquinanti per un altro anno, portandolo quindi a quattro anni. Tuttavia, l'imposizione di questo addebito è destinata a rimanere una realtà e comporterà un incremento dei costi per i paesi periferici dell'Unione europea rispetto ai livelli attuali. Le nuove disposizioni della direttiva sull'Eurobollo consentiranno agli Stati membri di addebitare ai veicoli pesanti adibiti al trasporto di merci su strada un importo pari al costo dell'inquinamento atmosferico ed acustico provocato dal traffico, oltre al pedaggio per l'uso delle infrastrutture. Il costo aggiuntivo potrebbe arrivare ad una media di 3 o 4 centesimi per veicolo a chilometro. I veicoli meno inquinanti saranno esenti. Ho votato contro la proposta, in quanto è destinata a recare danno agli Stati membri periferici.</p>
    </intervention>
    <intervention id="2-189-000" speaker_id="96706" name="João FERREIRA" is_mep="True" mode="written" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">L'elevatissima dipendenza dal trasporto stradale costituisce un grande problema. In Portogallo la dipendenza da questa modalità di trasporto è addirittura superiore alla media UE. Sono quindi insorti dei problemi legati all'ambiente e alla salute pubblica, a causa dei livelli elevati di inquinamento che ne derivano. Uno dei motivi che stanno alla base del fenomeno è legato all'energia a fronte dell'esaurimento delle riserve di petrolio e alla crescente difficoltà di accedere a questa risorsa. È pertanto essenziale promuovere la diversificazione delle modalità di trasporto merci, soprattutto mediante un forte impegno verso il trasporto ferroviario. Purtroppo, oltre a non essere stati effettuati investimenti nel settore, in alcuni paesi, compreso il Portogallo, abbiamo assistito persino ad un disinvestimento in questo tipo di trasporto. Siffatto disinvestimento tende ad aumentare con i processi di liberalizzazione e di privatizzazione. La relazione affronta alcuni di questi temi, ma non va oltre l'imposizione di un nuovo addebito sui veicoli pesanti adibiti al trasporto di merci su strada, che andrebbe ad aggiungersi agli oneri vigenti, alcuni dei quali hanno recentemente subito un aumento in Portogallo. È del tutto opinabile che tali misure siano idonee a perseguire gli obiettivi dichiarati e al contempo viene imposto un ulteriore fardello che potrebbe portare le imprese al fallimento vista l'attuale crisi economica e finanziaria.</p>
    </intervention>
    <intervention id="2-190-000" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Sappiamo che l'elevatissima dipendenza dal trasporto stradale costituisce un grande problema. In Portogallo la dipendenza da questa modalità di trasporto è addirittura superiore alla media UE. Siffatta situazione deve cambiare sia per motivi ambientali e di salute pubblica, in ragione dei livelli elevati di inquinamento che ne derivano o per motivi legati all'energia a fronte dell'esaurimento dei giacimenti petroliferi e della crescente difficoltà di accesso a questa risorsa.</p>
      <p sl="pt">È pertanto essenziale promuovere la diversificazione delle modalità di trasporto merci, soprattutto mediante un forte impegno verso il trasporto ferroviario. Purtroppo, oltre a non essere stati effettuati investimenti nel settore, in alcuni paesi, compreso il Portogallo, abbiamo assistito persino ad un disinvestimento in questo tipo di trasporto. Tale disinvestimento tende ad aumentare con i processi di liberalizzazione e di privatizzazione.</p>
      <p sl="pt">La relazione affronta alcuni di questi temi, ma non va oltre l'imposizione di un nuovo addebito sui veicoli pesanti, che andrebbe ad aggiungersi agli oneri vigenti, alcuni dei quali hanno recentemente subito un aumento in Portogallo. È del tutto opinabile che tali misure siano idonee a perseguire gli obiettivi dichiarati e al contempo viene imposto un ulteriore fardello che potrebbe portare le imprese al fallimento vista l'attuale crisi economica e finanziaria.</p>
    </intervention>
    <intervention id="2-190-500" speaker_id="23868" name="Monika BEŇOVÁ" is_mep="True" mode="written" nationality="Slovakia" birth_date="15-08-1968" birth_place="Bratislava" m_state="SK">
      <p sl="sk">È passato del tempo dall'adozione del parere del Parlamento europeo sulla direttiva Eurobollo III in prima lettura. Ai sensi della normativa, sarà consentito agli Stati membri, se lo desiderano, di addebitare agli utenti della strada anche alcuni costi esterni (contenuti) così da introdurre in maniera definitiva il principio "chi inquina, paga" nel trasporto stradale.</p>
      <p sl="sk">Gli Stati membri avranno, inoltre, ulteriori possibilità di incrementare l'efficienza dei propri sistemi di pedaggio nazionali, disponendo così di un miglior strumento di gestione della domanda di trasporto. La posizione del Consiglio ha confermato tali obiettivi e ora la Commissione dovrebbe assumere dei provvedimenti volti a favorire uno sviluppo sostenibile a lungo termine del trasporto, della cooperazione, dei sistemi armonizzati di pedaggi e ad incrementare l'internalizzazione dei costi esterni.</p>
    </intervention>
    <intervention id="2-191-000" speaker_id="2125" name="Pat the Cope GALLAGHER" is_mep="True" mode="written" nationality="Ireland" birth_date="10-03-1948" birth_place="Dungloe " p_group="Group of the Alliance of Liberals and Democrats for Europe" m_state="IE">
      <p sl="en">In definitiva la proposta è destinata ad avere un impatto sproporzionato sugli Stati membri periferici dell'Unione europea, come l'Irlanda, visto che gli Stati membri situati in una posizione centrale hanno la possibilità di passare al trasporto ferroviario. L'Associazione dei trasportatori irlandesi ha calcolato che un camion in partenza dall'Irlanda che è diretto verso l'Europa continentale attraverso Holyhead e Dover deve pagare un pedaggio stradale di 120 euro cui si aggiungerebbe un costo esterno di 30 euro. Pertanto il viaggio di andata e ritorno verrebbe a costare 300 euro a causa di questa normativa. I principali settori dell'esportazione, come i prodotti farmaceutici, le tecnologie di informazione e di comunicazione, i dispositive medici, i prodotti caseari e altri prodotti alimentari, ne subiranno le conseguenze. Inoltre il settore del trasporto stradale impiega 30 000 persone in Irlanda. In fin dei conti questi nuovi addebiti aumenteranno il costo del trasporto delle merci irlandesi verso i mercati europei. Ho votato contro la relazione, poiché l'Unione europea deve trovare delle modalità per migliorare la nostra competitività in linea con la strategia Europa 2020 invece di varare norme che conseguono il risultato opposto.</p>
    </intervention>
    <intervention id="2-191-250" speaker_id="96892" name="Roberto GUALTIERI" is_mep="True" mode="written" nationality="Italy" birth_date="19-07-1966" birth_place="Roma" p_group="Group of the Progressive Alliance of Socialists and Democrats in the European Parliament - Vice" m_state="IT">
      <p sl="it">Il voto favorevole dell'Aula alla direttiva sui pedaggi al trasporto su strada rappresenta un passo in avanti per la tutela della salute dei cittadini europei, e un impegno a ridurre gli effetti nocivi dell'inquinamento del trasporto merci su strada. Introducendo il principio del "chi inquina paga", per la prima volta in questo settore, si vuole così incoraggiare un trasporto più sostenibile e sicuro, favorendo quindi alternative come il trasporto su rotaia. Sulla base del compromesso raggiunto, bisogna tuttavia tenere anche in considerazione la tutela dell'autotrasporto, senza penalizzare eccessivamente questo settore. E' quindi necessario che gli Stati membri si impegnino ad utilizzare in maniera efficace gli introiti derivanti dall'Eurovignetta, ad esempio investendo per migliorare la rete infrastrutturale e incentivando l'impiego di veicoli per il trasporto su strada meno inquinanti, per far sì che i benefici della direttiva vadano a vantaggio di tutti i settori coinvolti.</p>
    </intervention>
    <intervention id="2-191-500" speaker_id="96952" name="Sylvie GUILLAUME" is_mep="True" mode="written" nationality="France" m_state="FR">
      <p sl="fr">Ho votato a favore della relazione dell'onorevole El Khadraoui sulla revisione delle norme sull'Eurobollo, che consentono la tassazione dei veicoli pesanti adibiti al trasporto di merci su strada. Per la prima volta viene introdotto il principio "chi inquina, paga" nel comparto del trasporto su strada e sarà possibile addebitare i veicoli pesanti adibiti al trasporto di merci per l'inquinamento atmosferico e acustico che essi producono sulle autostrade dell'Unione europea. Questa è un'iniziativa innovativa, che apprezzo, in quanto consente di tener conto dei costi ambientali e sociali, andando oltre i semplici costi infrastrutturali. È, però, deprecabile che gli ambiziosi piani del Parlamento europeo concernenti normative ambientali rigorose siano stati ostacolati dal Consiglio dei ministri, il quale ha addotto il pretesto dei costi aggiuntivi che sarebbero esorbitanti. Nonostante tutto ciò, la relazione segna un vero e proprio passo in avanti in campo ambientale.</p>
    </intervention>
    <intervention id="2-191-750" speaker_id="96693" name="Juozas IMBRASAS" is_mep="True" mode="written" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="lt">Ho votato a favore del documento, poiché mira a tassare i veicoli pesanti adibiti al trasporto su strada a seconda delle fasce orarie in cui viaggiano, nelle ore di punta o al di fuori di questi periodi, e a seconda delle emissioni acustiche e della cilindrata. Almeno il 15 per cento degli introiti raccolti dovrà essere investito in progetti correlati alla riduzione dell'anidride carbonica. Adesso fortunatamente siamo pronti a ridurre il cambiamento climatico e, nel settore del trasporto su strada, ci stiamo finalmente adoperando per applicare il principio "chi inquina, paga". Senz'altro gli Stati membri avranno maggiori possibilità di rendere più efficienti i propri sistemi nazionali di raccolta dei pedaggi, e quindi potrà essere sviluppato un migliore strumento di gestione della domanda di trasporto. Tuttavia, questi strumenti sul piano economico apportano benefici e favoriscono solo alcuni Stati membri collocati in una posizione centrale e sono del tutto sfavorevoli o sono meno favorevoli per moltissimi paesi dell'Unione europea situati nei pressi dei confini dell'UE ad est, a sud, ad ovest e a nord. Sarebbe quindi opportuno valutare pienamente questo aspetto, soppesandolo nuovamente, e adottarlo solo dopo un'attenta riflessione.</p>
    </intervention>
    <intervention id="2-192-000" speaker_id="96771" name="Jarosław KALINOWSKI" is_mep="True" mode="written" nationality="Poland" birth_date="12-04-1962" birth_place="Wyszków" m_state="PL">
      <p sl="pl">Esprimo pieno sostegno alla direttiva relativa alla tassazione di autoveicoli pesanti adibiti al trasporto di merci. In particolare desidero esprimere il mio sostegno per una disposizione che è molto importante per l'ambiente in Europa. Spero che gli addebiti più bassi per i veicoli meno inquinanti fungano da sprone per i titolari delle imprese di trasporto che non hanno ancora rinnovato il parco veicoli. Inoltre i raccolti nei pressi di strade molto trafficate sarebbero meno esposti all'inquinamento dovuto ai gas di scarico. L'aumento degli addebiti per le ore di punta rappresenta un altro elemento positivo. Grazie a siffatte restrizioni, avremo una maggiore sicurezza sulle strade e migliori condizioni di guida per tutti gli utenti. Tali restrizioni consentiranno inoltre di migliorare le condizioni delle infrastrutture che vengono danneggiate soprattutto dal traffico nelle ore di punta.</p>
    </intervention>
    <intervention id="2-192-250" speaker_id="96816" name="Giovanni LA VIA" is_mep="True" mode="written" nationality="Italy" birth_date="28-06-1963" p_group="Group of the European People's Party (Christian Democrats)" m_state="IT">
      <p sl="it">Signor Presidente, ho votato contro il testo di compromesso proposto che risulta essere conforme alla posizione del governo italiano, che già nel Consiglio dell'UE aveva avuto modo di esprimersi in maniera contraria a tale ipotesi. Imporre un ulteriore sistema di tassazione per gli autotrasportatori significa infliggere un colpo molto pesante ad un settore che in Italia rappresenta una colonna portante del nostro sistema commerciale. Aggravare i costi per tali categorie significa aumentare gli oneri per la collettività e penalizzare le nostre merci che risultano, pertanto, meno appetibili sul fronte della domanda. Non ritengo che tale compromesso sia la giusta soluzione in special modo per un territorio, quale ad esempio quello italiano, area di partenza di flussi di trasporto che sono fonte di ricchezza per il nostro sistema paese e che bisogna salvaguardare individuando adeguati strumenti per combattere l'inquinamento atmosferico e acustico, ma che tengano in necessaria considerazione le sue peculiarità strutturali e logistiche.</p>
    </intervention>
    <intervention id="2-192-375" speaker_id="105849" name="Agnès LE BRUN" is_mep="True" mode="written" nationality="France" birth_date="28-12-1961" birth_place="Chaumont en Vexin" p_group="Group of the European People's Party (Christian Democrats)" m_state="FR">
      <p sl="fr">Ho votato a favore della risoluzione relativa alla tassazione di autoveicoli pesanti adibiti al trasporto di merci su strada, in quanto ratifica un accordo che è stato difficile raggiungere sulla revisione della direttiva sull'Eurobollo. Questa direttiva del 1999, rivista nel 2006, è volta ad armonizzare la tassazione sui autoveicoli pesanti adibiti al trasporto di merci su strada. La revisione approvata segna un primo passo verso l'internalizzazione dei costi esterni nel trasporto stradale e quindi verso l'attuazione pratica del principio "chi inquina, paga". L'inquinamento atmosferico e acustico del traffico sarà quindi tassato elettronicamente di 3-4 centesimi per chilometro a seconda della classe Euro del veicolo, del tipo di strada e del livello di congestione. Questa revisione pertanto consentirà una gestione migliore del traffico mediante degli addebiti più elevati per le ore di punta in modo da evitare di penalizzare finanziariamente le imprese di trasporto su strada. Infine la risoluzione incoraggia gli Stati membri ad usare gli introiti per finanziare i progetti di trasporto sostenibile.</p>
    </intervention>
    <intervention id="2-192-500" speaker_id="96792" name="Bogdan Kazimierz MARCINKIEWICZ" is_mep="True" mode="written" nationality="Poland" birth_date="21-03-1966" birth_place="Wodzisław Śląski" p_group="Group of the European People's Party (Christian Democrats)" m_state="PL">
      <p sl="pl">Ho votato a favore della normativa sull'Eurobollo, poiché ritengo che soluzioni di questo tipo possano garantire la piena armonizzazione del sistema europeo per la tassazione degli autoveicoli pesanti adibiti al trasporto di merci su strada, favorendo una circolazione scorrevole tra gli Stati membri. Introducendo il principio "chi inquina, paga", diminuirà certamente l'inquinamento ed il rumore provocato dai veicoli pesanti non dotati di motori Euro V ed Euro VI, visto che tali categorie sono esenti. Inoltre è stato introdotto il principio secondo cui gli Stati membri potranno indicare l'uso che sarà fatto degli introiti derivanti dai pedaggi, di cui almeno il 15 per cento dovrà essere utilizzato per sostenere finanziariamente le RTE-T. In questo modo si garantirà una maggiore sostenibilità dei trasporti.</p>
    </intervention>
    <intervention id="2-193-000" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ho votato a favore della revisione della normativa relativa alla tassazione di autoveicoli pesanti adibiti al trasporto di merci su strada, in quanto gli Stati membri potranno addebitare ai trasportatori i costi dell'inquinamento atmosferico e acustico, oltre ai pedaggi autostradali. Ai sensi della direttiva, gli introiti di questi addebiti saranno usati per migliorare i sistemi di trasporto e per ridurre l'inquinamento.</p>
    </intervention>
    <intervention id="2-193-250" speaker_id="4462" name="Clemente MASTELLA" is_mep="True" mode="written" nationality="Italy" birth_date="05-02-1947" birth_place="Ceppaloni " p_group="Group of the European People's Party (Christian Democrats)" m_state="IT">
      <p sl="it">La direttiva 1999/62/CE relativa alla tassazione di autoveicoli pesanti adibiti al trasporto di merci su strada per l'uso di talune infrastrutture, consente agli Stati membri, se lo desiderano, di addebitare agli utenti della strada anche alcuni costi esterni avendo in questo modo ulteriori possibilità di incrementare l'efficienza dei propri sistemi di pedaggio nazionali e disponendo così di un miglior strumento di gestione della domanda di trasporto. Siamo dell'idea che in un periodo di grande difficoltà economica, la scelta di colpire una categoria economica portante del nostro mercato al mero scopo di fare cassa non rappresenta una scelta politica particolarmente lungimirante. Inoltre, lo strumento così individuato, penalizza in modo inaccettabile gli Stati geograficamente più periferici, paesi d'origine, di partenza o di arrivo delle merci, a tutto vantaggio dei paesi "centrali" e di transito. Infine, nell'elaborazione del principio non si tiene conto dell'impatto di questo provvedimento sui flussi di traffico e quindi sulle concessioni già in essere, con il conseguente rischio di spostare altrove tali traffici. L'efficacia del provvedimento non è dimostrata: il trasporto su strada ed i suoi costi in termini di inquinamento continueranno a crescere: questo è il motivo della nostra posizione contraria, come Delegazione Italiana del PPE.</p>
    </intervention>
    <intervention id="2-193-500" speaker_id="96820" name="Marisa MATIAS" is_mep="True" mode="written" nationality="Portugal" birth_date="20-02-1976" birth_place="Coimbra" m_state="PT">
      <p sl="pt">La direttiva consente agli Stati membri di imporre un addebito sui veicoli pesanti adibiti al trasporto di merci su strada, parte del quale è destinato a coprire il costo dell'inquinamento atmosferico e acustico dovuto al traffico, oltre al pedaggio per l'uso delle infrastrutture. Il principio "chi inquina, paga", però, non è una soluzione, in quanto si limita a lasciare la decisione al mercato. L'autorizzazione e la legittimazione dell'inquinamento se è opportuno per le imprese non è la strada da seguire per raggiungere la sostenibilità. La priorità dell'UE deve essere quella di imporre misure più rigorose sull'inquinamento provocato dai veicoli pesanti adibiti al trasporto merci su strada, impegnandosi risolutamente verso il trasporto ferroviario. Invece di risolvere il problema dell'inquinamento, la direttiva esacerba le sperequazioni tra Stati membri, imponendo un aggravio più pesante sui paesi periferici , come il Portogallo, che sono esportatori ma che non sono attraversati dalle grandi direttrici del trasporto. Per questi motivi ho votato contro il testo.</p>
    </intervention>
    <intervention id="2-194-000" speaker_id="96742" name="Jean-Luc MÉLENCHON" is_mep="True" mode="written" nationality="France" birth_date="19-08-1951" birth_place="Tanger" p_group="Confederal Group of the European United Left - Nordic Green Left" m_state="FR">
      <p sl="fr">Alla relazione va il merito di chiedere agli Stati membri di rendere conto. In primo luogo, si chiede di rendere conto degli sgravi che gli Stati membri concedono ai produttori di piccoli autocarri. È buona cosa, in quanto le pratiche irresponsabili devono finire. In secondo luogo si chiede di rendere conto circa gli introiti generali dall'Eurobollo. La mancanza di trasparenza non può essere la norma nemmeno in questo settore. Tali introiti devono essere destinati esclusivamente alle politiche ambientali. È, però, deprecabile che il testo non vada oltre. Non prevede praticamente nulla sugli sgravi da concedere ai produttori di veicoli Euro VI. Peggio ancora, promuove l'inserimento dell'Eurobollo nel programma di scambio delle emissioni di carbonio. Ho votato a favore del testo per incoraggiare l'ulteriore lavoro che deve essere compiuto e approvo il concetto che soggiace all'Eurobollo, esprimendo al contempo biasimo per queste due falle.</p>
    </intervention>
    <intervention id="2-194-062" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">Le questioni ambientali non possono mai essere messe a repentaglio, ma al contempo non possono nemmeno essere distinte da quelle di natura economica, ancor meno nei tempi di crisi che stiamo ancora attraversando e che continuano ad imperversare nei paesi dell'Europa meridionale, sopratutto nel mio paese, il Portogallo. Alla luce di tali presupposti, non posso acconsentire all'adozione del principio "chi inquina, paga", in quanto tale quadro è destinato a colpire gravemente gli addetti del settore dei trasporti di merci nei paesi periferici, in particolare il Portogallo, ma non i paesi più ricchi dell'Europa centrale e settentrionale.</p>
    </intervention>
    <intervention id="2-194-125" speaker_id="96999" name="Alexander MIRSKY" is_mep="True" mode="written" nationality="Latvia" birth_date="20-03-1964" birth_place="Vilna" p_group="Group of the Progressive Alliance of Socialists and Democrats in the European Parliament" m_state="LV">
      <p sl="en">L'Eurobollo III consentirà agli Stati membri, se lo desiderano, di addebitare agli utenti della strada anche alcuni costi esterni (contenuti) così da introdurre in maniera definitiva il principio "chi inquina, paga" nel trasporto stradale. Visto che il sistema fiscale è poco trasparente ed irrazionale, ho votato contro il testo.</p>
    </intervention>
    <intervention id="2-194-250" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">In un'epoca di crescente globalizzazione in cui anche il volume del traffico aumenta in maniera esponenziale, sono proprio gli Stati membri che hanno regioni sensibili come le Alpi ad aver interesse a tassare gli utenti della strada per determinati costi esterni ai sensi del principio "chi inquina, paga". Al contempo, in questo ambito, deve essere altresì creato uno strumento per gestire meglio la domanda di traffico. La relazione assume un approccio pragmatico per riconciliare varie e numerose istanze. In tale contesto, però, non dobbiamo trascurare le diverse iniziative volte ad aprire la strada mezzi di trasporto di grandi dimensioni, che si ricollegano ai costi elevati delle infrastrutture. Finora però è stata attuata solamente una politica di facciata per passare dalla strada alla ferrovia nel trasporto di merci. Non dobbiamo però dimenticare determinati fattori, tra cui l'idea contenuta nella proposta sull'assegnazione degli introiti degli addebiti sulle infrastrutture. Per quanto riguarda gli incentivi per il rinnovo del parco veicoli, dobbiamo anche considerare che non possiamo unilateralmente gravare i nostri trasportatori locali ed i proprietari del parco veicoli con rigorose normative ambientali e sulla sicurezza, quando i concorrenti a basso costo possono tranquillamente passare il confine con i loro veicoli sgangherati. Tuttavia, visto che la relazione delinea argomentazioni molto ragionevoli in questo ambito, ho votato a favore del testo.</p>
    </intervention>
    <intervention id="2-194-312" speaker_id="97280" name="Claudio MORGANTI" is_mep="True" mode="written" nationality="Italy" birth_date="14-04-1973" birth_place="Prato " p_group="Europe of freedom and democracy Group" m_state="IT">
      <p sl="it">Signor Presidente, onorevoli colleghi, ho voluto esprimere il mio voto negativo su questa proposta poiché andrebbe ad avere un impatto fortemente negativo soprattutto sulle imprese più piccole di autotrasporti. È sicuramente giusto combattere l'inquinamento e cercare di decongestionare il traffico, ma l'introduzione di un ulteriore aggravio fiscale non mi pare certo la soluzione migliore; con l'applicazione di questo "eurobollo " è molto probabile che riescano a sopravvivere solamente le imprese più grandi di autotrasporto, ovvero quelle che hanno maggiori risorse a disposizione.</p>
      <p sl="it">Numerose piccole imprese, soprattutto in Italia, rischiano di dover uscire dal mercato poiché gli oneri da sostenere diventerebbero eccessivi, e questo avrebbe sicuramente un pesante impatto anche dal punto di vista occupazionale. L'augurio che mi faccio quindi è quello che altri paesi europei seguano la linea del governo italiano, che ha già confermato che non applicherà questa misura: la crisi ha fortemente danneggiato il settore dell'autotrasporto e questa nuova tassa non credo certo sia di grande aiuto per una sua ripresa.</p>
    </intervention>
    <intervention id="2-194-375" speaker_id="96694" name="Rolandas PAKSAS" is_mep="True" mode="written" nationality="Lithuania" birth_date="10-06-1956" birth_place="Telšiai" p_group="Europe of Freedom and Direct Democracy Group" m_state="LT">
      <p sl="lt">Non condivido la proposta sulla tassazione dei veicoli pesanti adibiti al trasporto di merci su strada per l'inquinamento atmosferico e acustico. Sarebbe inopportuno creare l'ennesima imposta sui trasportatori, che sono stati pesantemente investiti dalla crisi finanziaria. L'imposta, oltre a basarsi i costi dell'infrastruttura stradale, la categoria del veicolo e la lunghezza del viaggio, verterebbe anche sul livello di inquinamento, di rumore e di congestione. Inoltre la tassa non si applicherebbe solamente alle autostrade della rete transeuropea, ma anche ad altre autostrade ed importanti arterie stradali. Bisogna pensare che tale normativa è destinata ad avere un impatto negativo sul reddito dei trasportatori europei ed aumenterà i tempi di consegna. A fronte delle ragioni che ho illustrato, lieviteranno i costi del trasporto ed il prezzo del trasporto su strada. Inoltre a causa di questi addebiti può ridursi in maniera significativa il trasporto su strada.</p>
    </intervention>
    <intervention id="2-194-406" speaker_id="97197" name="Alfredo PALLONE" is_mep="True" mode="written" nationality="Italy" birth_date="13-09-1947" birth_place="Frosinone" p_group="Group of the European People's Party (Christian Democrats)" m_state="IT">
      <p sl="it">La nuova direttiva Eurovignette, con l'obiettivo di incentivare l'attuazione di sistemi di tariffazione armonizzati tra gli Stati membri per un miglioramento dell'efficienza e della performance ambientale del trasporto di merci su strada, finisce per penalizzare alcuni Stati periferici, come l'Italia, che sono destinazioni di partenza o di arrivo delle merci; per questo ho votato contro la relazione che modifica la direttiva del 1999. Invece di aumentare la concorrenza e stabilire regole comuni per il mercato interno, la nuova direttiva falsa il gioco della concorrenza a vantaggio di alcuni Stati, che sono posti al centro del traffico autotrasportato in Europa. Con il pretesto della riduzione delle emissioni di CO2 si pone in essere una tassazione che dovrebbe scoraggiare il trasporto su strada a vantaggio di quello ferroviario e dell'intermodalità. La direttiva, così come concepita, rappresenta un forte danno per tutto il sistema dell'autotrasporto, in un momento di stagnazione economica in cui sarebbe necessario attuare misure volte al rilancio del settore.</p>
    </intervention>
    <intervention id="2-194-421" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Questa relazione assume un approccio pragmatico in modo da consentirci di non sprecare altro tempo sull'adozione della cosiddetta direttiva sull'Eurobollo III relativa alla tassazione di autoveicoli pesanti adibiti al trasporto di merci su strada per l'uso di talune infrastrutture. L'obiettivo è quello di conseguire il miglior compromesso possibile tra Parlamento e Consiglio e gli emendamenti proposti sono il frutto delle consultazioni con i gruppi politici. Alla luce di tali presupposti ho votato a favore del testo, in quanto sarà consentito agli Stati membri, se lo desiderano, di addebitare agli utenti della strada anche alcuni costi esterni (contenuti) così da introdurre in maniera definitiva il principio "chi inquina, paga" nel trasporto stradale. Gli Stati membri avranno ulteriori possibilità di incrementare l'efficienza dei propri sistemi di pedaggio nazionali, disponendo così di uno strumento migliore di gestione della domanda di trasporto. La posizione del Consiglio ha confermato tali obiettivi. Va sottolineata, in particolare, la proposta di assegnare gli introiti provenienti dagli addebiti dei costi esterni e per infrastrutture a progetti per il trasporto sostenibile e per la rete transeuropea. Un'efficace assegnazione degli introiti, che accresce la responsabilità e la trasparenza, non soltanto porta ad una maggiore accettazione da parte del pubblico, ma velocizza altresì la diminuzione dei costi esterni del trasporto stradale.</p>
    </intervention>
    <intervention id="2-194-437" speaker_id="36392" name="Aldo PATRICIELLO" is_mep="True" mode="written" nationality="Italy" birth_date="27-09-1957" birth_place="Venafro" m_state="IT">
      <p sl="it">Signor Presidente, con la modifica della direttiva 1999/62/CE gli Stati membri, potranno addebitare agli utenti della strada anche alcuni costi esterni (contenuti) così da introdurre in maniera definitiva il principio "chi inquina, paga" nel trasporto stradale; questi Stati avranno ulteriori possibilità di incrementare l'efficienza dei propri sistemi di pedaggio nazionali, disponendo così di un miglior strumento di gestione della domanda di trasporto. Per questo i prezzi strada a pedaggio per il settore dei trasporti rifletteranno il costo dell'inquinamento acustico e atmosferico, nonché i costi di infrastruttura.</p>
      <p sl="it">Questi costi terranno sempre conto di alcune eccezioni, purché lo Stato che le richiede disponga di una buona giustificazione. Ci saranno incentivi per promuovere il rinnovo della flotta dei mezzi pesanti, deroghe per i mezzi pesanti con motori che inquinano di meno e infine il prezzo del pedaggio potrà variare a seconda dell'orario di transito. Questo per far si che i mezzi pesanti possano evitare alcuni tratti stradali nelle ore di punta. Il denaro ricavato da quest'aumento del pedaggio dovrà essere reinvestito in infrastrutture di trasporto con almeno il 15per cento inizialmente essere destinato a progetti di trasporto transeuropei. Per questi motivi e per una migliore viabilità europea esprimo il mio voto favorevole.</p>
    </intervention>
    <intervention id="2-194-500" speaker_id="28406" name="Miguel PORTAS" is_mep="True" mode="written" nationality="Portugal" birth_date="01-05-1958" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="pt">Questa direttiva consente agli Stati membri di tassare i veicoli pesanti adibiti al trasporto di merci su strada in modo da tener conto del costo dell'inquinamento atmosferico e acustico provocato dal traffico, oltre al pedaggio per l'uso dell'infrastruttura. Il principio "chi inquina, paga", però, non è una soluzione, in quanto si limita a lasciare la decisione al mercato. L'autorizzazione e la legittimazione dell'inquinamento se è opportuno per le imprese non è la strada da seguire per raggiungere la sostenibilità. La priorità dell'UE deve essere quella di imporre misure più rigorose sull'inquinamento provocato dai veicoli pesanti adibiti al trasporto di merci su strada, favorendo un forte impegno verso il trasporto ferroviario. Invece di risolvere il problema dell'inquinamento, la direttiva esacerba le sperequazioni tra Stati membri, imponendo un aggravio più pesante sui paesi periferici , come il Portogallo, che sono esportatori ma che non sono attraversati dalle grandi direttrici del trasporto. Per questi motivi ho votato contro il testo.</p>
    </intervention>
    <intervention id="2-194-750" speaker_id="96903" name="Paulo RANGEL" is_mep="True" mode="written" nationality="Portugal" birth_date="18-02-1968" m_state="PT">
      <p sl="pt">La proposta di revisione della direttiva sull'Eurobollo, di cui abbiamo discusso, è volta ad introdurre il principio "chi inquina, paga" nel trasporto su strada, consentendo agli Stati membri di includere il costo dell'inquinamento atmosferico e acustico nei pedaggi vigenti a livello nazionale, il che vuol dire imporre un'altra imposta sui veicoli pesanti adibiti al trasporto di merci. Questa misura penalizza i paesi periferici dell'Unione europea ed è particolarmente pesante nel contesto della crisi finanziaria che stiamo attraversando. Per queste ragioni ho votato contro la relazione.</p>
    </intervention>
    <intervention id="2-195-000" speaker_id="4253" name="Frédérique RIES" is_mep="True" mode="written" nationality="Belgium" birth_date="14-05-1959" birth_place="Balen-Wezel" m_state="BE">
      <p sl="fr">Ho votato a favore del compromesso in merito alla revisione della direttiva sull'Eurobollo, che mira ad tassare i veicoli adibiti al trasporto di merci su strada ai sensi del principio "chi inquina, paga".</p>
      <p sl="fr">Gli Stati membri quindi potrebbero integrare nelle tasse o nei pedaggi i costi effettivi provocati dall'inquinamento atmosferico e acustico, mentre finora venivano calcolati solamente i costi infrastrutturali. L'accordo di compromesso si attesta al di sotto delle ambizioni del Parlamento e da solo non consentirà di rivoluzionare il trasporto su strada, in quanto l'industria e gli Stati membri non sono chiaramente pronti a sostenere i costi effettivi che essi generano sul piano ambientale.</p>
      <p sl="fr">Il costo aggiuntivo medio per i trasportatori non dovrebbe superare i 4 centesimi per veicolo al chilometro, mentre i veicoli meno inquinanti, che viaggiano al di fuori degli orari di punta, saranno esenti. Questa riforma era stata messa in un cassetto prima che la Presidenza belga la riportasse sul tavolo del Consiglio. Esprimo apprezzamento per i progressi compiuti che segnano un primo passo verso un sistema più sostenibile per il trasporto su strada</p>
    </intervention>
    <intervention id="2-196-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="es">Abbiamo votato a favore perché ci rifiutiamo di accettare le argomentazioni fallaci avanzate dal PSOE spagnolo e dal partito popolare sulla competitività del comparto. Per poter intensificare la competitività, bisogna predisporre incentivi per gli investimenti in mezzi di trasporto più efficienti, norme appropriate sulla concorrenza e l'internalizzazione dei costi sociali ed ambientali dell'attività economica in generale. Il gruppo Verts/ALE si è sempre battuto per l'internalizzazione dei costi affinché tutti i prodotti abbiano un costo giusto in termini sociali ed ambientali.</p>
      <p sl="es">Siamo consapevoli che la proposta minima è abbondantemente al di sotto delle nostre aspirazioni, ma il nostro voto è anche un'espressione di fiducia, in quanto il processo non deve finire qui, ma rappresenta un importante passo in cui si è riconosciuta la necessità di internalizzare i costi del trasporto. Ricordiamo inoltre agli Stati membri che devono spingersi oltre, varando normative volte ad introdurre sistemi fiscali più giusti e più efficienti tesi ad includere tutti questi costi esterni. Sollecitiamo la Commissione a continuare ad adoperarsi affinché la proposta che presenterà in futuro in materia sia più ambiziosa.</p>
    </intervention>
    <intervention id="2-196-250" speaker_id="96819" name="Licia RONZULLI" is_mep="True" mode="written" nationality="Italy" birth_date="14-09-1975" birth_place="Milano" p_group="Group of the European People's Party (Christian Democrats)" m_state="IT">
      <p sl="it">La raccomandazione è l'ultimo passo dell'iter procedurale di modifica della direttiva 1999/62/CE relativa alla tassazione dei mezzi pesanti per l'utilizzo di certe infrastrutture (Eurovignette). Essa è il frutto di lunghe consultazioni e compromessi anche con i vari gruppi politici. Addebitare agli utenti alcuni relativi costi esterni permette agli Stati membri di incrementare l'efficienza dei propri sistemi di pedaggio nazionali, migliorando così la loro capacità di gestione della domanda di trasporto. Il principio "chi inquina, paga" poi, contribuisce a responsabilizzare gli utenti del settore. Infine, un'assegnazione trasparente ed efficace degli introiti provenienti da infrastrutture e costi esterni suscita maggiore consenso da parte del pubblico, oltre a velocizzare la diminuzione dei costi esterni del trasporto stradale.</p>
    </intervention>
    <intervention id="2-196-500" speaker_id="97308" name="Vilja SAVISAAR-TOOMAST" is_mep="True" mode="written" nationality="Estonia" birth_date="15-08-1962" birth_place="Antsla" p_group="Group of the Alliance of Liberals and Democrats for Europe" m_state="EE">
      <p sl="et">La tassazione degli autoveicoli pesanti adibiti al trasporto di merci su strada, di cui abbiamo dibattuto oggi immediatamente prima del voto, rappresenta un altro esempio di come un principio originariamente molto valido alla fine sia rimasto relativamente debole e abbia perso molto del suo impatto. Una parte più consistente delle imposte prelevate avrebbe dovuto essere destinato allo sviluppo delle infrastrutture di trasporto, ma purtroppo, come spesso accade, il Consiglio non ha affatto avuto alcuna idea positiva in questo ambito.</p>
      <p sl="et">Moti paesi vi intravedono in tutto ciò un'occasione per avere degli introiti fiscali supplementari da poter impiegare per molti altri usi. È molto positivo che la direttiva sia stata adottata, in quanto porrà fine alla situazione che si è creata in Estonia in cui i veicoli di altri paesi non pagano le imposte, mentre i nostri veicoli sono assoggettati a tale obbligo all'estero. Benché la relazione si sia per molti versi indebolita durante la procedura e benché il Parlamento abbia dovuto cedere su diverse disposizioni, si tratta pur sempre di un grande passo in avanti, che sostengo appieno.</p>
    </intervention>
    <intervention id="2-196-625" speaker_id="96718" name="Olga SEHNALOVÁ" is_mep="True" mode="written" nationality="Czechia" birth_date="25-10-1968" birth_place="Kromĕříž" p_group="Group of the Progressive Alliance of Socialists and Democrats in the European Parliament" m_state="CZ">
      <p sl="cs">Ho votato a favore della relazione. É un compromesso che si basa sul principio "chi inquina, paga", quindi sarà possibile addebitare determinati costi esterni del trasporto, dovuti all'inquinamento, al rumore e alla congestione del traffico, ad esempio. Tale misura sui costi esterni segna un passo nella giusta direzione.</p>
    </intervention>
    <intervention id="2-196-750" speaker_id="4545" name="Catherine STIHLER" is_mep="True" mode="written" nationality="United Kingdom" birth_date="30-07-1973" birth_place="Bellshill" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">L'onorevole El Khadraoui ha svolto un grandissimo lavoro con questa relazione. L'unico modo per compiere dei progressi nella lotta contro il cambiamento climatico è quello di stilare relazioni responsabili come questa, che chiamano a rispondere coloro che provocano la maggior parte dell'inquinamento. Per questo motivo ho votato a favore del testo.</p>
    </intervention>
    <intervention id="2-196-875" speaker_id="96974" name="Nuno TEIXEIRA" is_mep="True" mode="written" nationality="Portugal" birth_date="13-01-1973" birth_place="Funchal" p_group="Group of the European People's Party (Christian Democrats)" m_state="PT">
      <p sl="pt">La tassazione degli autoveicoli pesanti adibiti al trasporto di merci su strada per l'uso di alcune infrastrutture, ai sensi del documento del Parlamento europeo su cui la Plenaria ha votato oggi, comporta un aumento dei costi dovuti alla circolazione per questa modalità di trasporto. L'Eurobollo è una misura che penalizza i paesi periferici dell'UE in un periodo in cui tali paesi stanno attraversando un periodo di difficoltà economiche e finanziarie, garantendo al contempo un gettito supplementare ai paesi dell'Europa centrale.</p>
      <p sl="pt">La revisione della direttiva in linea, come prevede la posizione del Parlamento, è destinata ad avere considerevoli effetti negativi sulla competitività e sullo sviluppo economico di diversi Stati membri, come il Portogallo. Pur riconoscendo che il testo definitivo adottato oggi a Strasburgo è meno negativo del testo precedentemente concordato in seno alla commissione parlamentare, sarà comunque possibile introdurre siffatto addebito ed aumenteranno quindi i costi operativi nei paesi periferici dell'UE.</p>
      <p sl="pt">Per queste ragioni, in nome dell'interesse nazionale e in qualità di membro della commissione per i trasporti e il turismo, ho votato contro il testo presentato in plenaria.</p>
    </intervention>
    <intervention id="2-197-000" speaker_id="97203" name="Ramon TREMOSA i BALCELLS" is_mep="True" mode="written" nationality="Spain" birth_date="30-06-1965" birth_place="Barcelona" p_group="Group of the Alliance of Liberals and Democrats for Europe" m_state="ES">
      <p sl="en">Mi sono astenuto nel voto di oggi sull'Eurobollo. Mi sono astenuto perché, nel caso della Catalogna, la proposta penalizzerebbe molte piccole e medie imprese cui è preclusa la possibilità di scegliere il treno come modalità di trasporto per le loro merci e per i loro prodotti – in particolare per la differenza di scartamento, che rappresenta una barriera fisica al completamento del mercato interno – e quindi ne discenderebbero danni enormi per la loro attività.</p>
    </intervention>
    <intervention id="2-198-500" speaker_id="96698" name="Viktor USPASKICH" is_mep="True" mode="written" nationality="Lithuania" birth_date="24-07-1959" birth_place="Vilnius" m_state="LT">
      <p sl="lt">Qualsiasi nuova normativa UE sulla tassazione degli autoveicoli pesanti adibiti al trasporto di merci su strada deve assicurare un equilibrio tra le esigenze ambientali e gli interessi economici dei nuovi Stati membri. La Lituania è un valido paese di transito per l'Europa. Il trasporto merci e gli autocarri pesanti sono diventate caratteristiche distintive del nostro paese. Stando ai dati dell'amministrazione stradale lituana, il numero degli autoveicoli pesanti adibito al trasporto merci su strada sulle principali arterie è triplicato negli ultimi dieci anni e questa attività contribuisce a formare la colonna portante dell'economia nazionale. La Lituania è già stata colpita pesantemente dalla crisi economica ed un aumento dei costi del trasporto le infliggerebbe un colpo durissimo. Convengo che il relatore, in quanto agli Stati membri dovrebbero essere date delle possibilità per incrementare l'efficienza dei propri sistemi di pedaggio.</p>
      <p sl="lt">Conosco i problemi di inquinamento indicati nella relazione e li considero molto seriamente, ma incrementare gli addebiti per l'inquinamento atmosferico e acustico non rappresenta la risposta giusta. Il problema è molto più ampio rispetto a come viene dipinto nella relazione. In molti Stati membri dell'Unione europea l'infrastruttura stradale deve essere ulteriormente sviluppata. Al contempo in Lituania il finanziamento stanziato per la gestione e lo sviluppo delle strade è diminuito di oltre il 20 per cento negli ultimi anni.</p>
    </intervention>
    <intervention id="2-198-250" speaker_id="96774" name="Jarosław WAŁĘSA" is_mep="True" mode="written" nationality="Poland" birth_date="13-09-1976" birth_place="Gdańsk" p_group="Group of the European People's Party (Christian Democrats)" m_state="PL">
      <p sl="pl">Ho votato a favore della direttiva. La decisione di estendere il finanziamento dell'Eurobollo mediante l'addebito dei costi esterni, ovvero i costi dell'inquinamento ambientale e acustico, è migliorata rispetto alle versioni precedenti, in cui ci si limitava solamente alla copertura dei costi delle infrastrutture stradali. La direttiva favorisce i paesi di transito, quindi i deputati polacchi dovrebbero sostenerne l'adozione in maniera particolare.</p>
      <p sl="pl">Va inoltre osservato che è prevista una tariffa scalare a seconda della categoria ecologica dell'autoveicolo pesante adibito al trasporto di merci su strada. Fortunatamente i veicoli con un peso di carico massimo consentito di 3,5-12 tonnellate ed i conducenti di automobili saranno esenti. La struttura dei pedaggi dipenderà dalla fascia oraria, il che, a mio parere, contribuirà a scoraggiare l'uso di determinate strade che sono a rischio di congestione nelle ore di punta.</p>
      <p sl="pl">Un'altra importante disposizione della direttiva riguarda la destinazione degli introiti degli addebiti. Il denaro, infatti, dovrà essere reinvestito nelle infrastrutture di trasporto in generale con una soglia minima del 15 per cento per i progetti RTN-R. Servono inoltre misure a lungo termine tese a garantire la convergenza nei metodi di calcolo dei costi esterni usati nei sistemi di addebito degli Stati membri. In questo modo, sarà possibile assicurare trasparenza nei segnali inviati al settore europeo dei trasporti su strada.</p>
    </intervention>
    <intervention id="2-198-000" speaker_id="97016" name="Angelika WERTHMANN" is_mep="True" mode="written" nationality="Austria" birth_date="07-11-1963" birth_place="Schwarzach" p_group="Non" m_state="AT">
      <p sl="de">Alla luce delle esperienze positive che la Svizzera ha avuto sin dal 2001 con l'introduzione dell'addebito sugli autoveicoli pensanti adibiti al trasporto di merci su strada in base a parametri operativi, non vi sono obiezioni in merito alla nuova direttiva. Il numero dei viaggi di andata e ritorno è diminuito del 10 per cento in Svizzera dal 2001, mentre la quantità di merci trasportate è aumentato del 60 per cento ed ora è possibile infatti ridurre le emissioni all'interno di uno scenario positivo per tutte le parti interessate. L'assegnazione degli introiti è volta a promuovere l'accettazione presso l'opinione pubblica e a ridurre i costi esterni del trasporto su strada.</p>
    </intervention>
    <intervention id="2-199-000" speaker_id="41007" name="Iva ZANICCHI" is_mep="True" mode="written" nationality="Italy" birth_date="18-01-1940" birth_place="Ligonchio " p_group="Group of the European People's Party (Christian Democrats)" m_state="IT">
      <p sl="it">Ho espresso un voto negativo nei confronti del testo presentato dal relatore on. Saïd El Khadraoui che consente di far pagare una sovrattassa per l'inquinamento atmosferico e acustico generato dagli autoveicoli pesanti. Pur ritenendo condivisibile il principio del cosiddetto "chi inquina paga", è piuttosto discutibile, in una situazione di crisi economica, porre ulteriori tassazioni sui pedaggi autostradali dei TIR, in particolar modo senza l'obbligo di destinarne gli introiti a investimenti che vadano a migliorare le infrastrutture. Il testo approvato non agevola tra l'altro quegli Stati membri, tra cui l'Italia, che soffrono di barriere geografiche tali da render più costosi gli spostamenti delle merci destinate all'import/export.</p>
    </intervention>
    <intervention id="2-200-500" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">La relazione è stata approvata, in quanto, nel corso dei necessari negoziati, il relatore ha potuto garantire che la clausola di revisione fosse inclusa nella normativa in relazione alla possibilità di introdurre nuovi modelli su una serie di prodotti ambientali a seguito della relazione sull'attuazione che la Commissione dovrà presentare. La revisione è prevista per il 2013. Inoltre, è stata inclusa la possibilità di presentare delle stime in modo da colmare le lacune laddove gli Stati membri non abbiano presentato per tempo i dati.</p>
    </intervention>
    <intervention id="2-201-000" speaker_id="96702" name="Elena Oana ANTONESCU" is_mep="True" mode="written" nationality="Romania" birth_date="30-12-1979" birth_place="Târgovişte" p_group="Group of the European People's Party (Christian Democrats)" m_state="RO">
      <p sl="ro">Un approccio scientificamente ben fondato riguardo alla scarsità delle risorse e all'ecosistema sarà decisivo, in futuro, per lo sviluppo economico sostenibile dell'Unione europea. I conti ambientali costituiscono altresì un'importante base di dati per l'adozione di decisioni in materia ambientale. La necessità di stabilire conti economici ed ambientali integrati nasce dalle funzioni essenziali che svolge l'ambiente nel livello dell'attività economica e nel benessere dei cittadini. Tali funzioni comprendono l'apporto di risorse naturali per le attività di produzione e di consumo, l'assorbimento dei rifiuti da parte dell'ambiente e il contributo dell'ambiente al sostentamento e ad altri servizi utili agli esseri umani. È molto importante che i conti economici ambientali europei siano usati in modo attivo e preciso in tutte le pertinenti politiche dell'UE, quale elemento chiave da tener presente nelle valutazioni d'impatto, nei piani d'azione, nelle proposte legislative e negli altri atti rilevanti attraverso cui si realizza il processo di elaborazione delle politiche.</p>
      <p sl="ro">Ho votato a favore della relazione. I conti ambientali mostrano l'interazione tra imprese, famiglie e fattori ambientali. Per tale ragione devono essere tenuti in conto nella valutazione politica, sopratutto essi consentono di avere informazioni sull'impatto ambientale delle attività economiche.</p>
    </intervention>
    <intervention id="2-201-250" speaker_id="96862" name="Sophie AUCONIE" is_mep="True" mode="written" nationality="France" birth_date="19-08-1963" birth_place="Dugny" p_group="Group of the European People's Party (Christian Democrats)" m_state="FR">
      <p sl="fr">La funzione fondamentale della politica è quella di trovare le migliori soluzioni possibili ai problemi che si presentano … Come si possono trovare soluzioni, però, se non si capiscono appien i problemi e le potenziali soluzioni ? In questo caso si tratta di una questione fondamentale per la politica ambientale, ma non solo. I responsabili politici devono avere quindi a disposizione dei dati attendibili e al contempo quanto più esaurienti possibile sul mondo moderno e sulla situazione ambientale. È stata questa la conclusione raggiunta dal Consiglio europeo nel giugno 2006, quando ha chiesto all'Unione europea e ai suoi Stati membri di applicare i conti ambientali agli aspetti chiave dello sviluppo sostenibile. Esprimo apprezzamento per questa iniziativa e per la proposta della Commissione europea, in quanto contribuirà a migliorare la nostra conoscenza sulle emissioni atmosferiche, sulle imposte ambientali e via dicendo.</p>
    </intervention>
    <intervention id="2-201-500" speaker_id="96680" name="Zigmantas BALČYTIS" is_mep="True" mode="written" nationality="Lithuania" birth_date="16-11-1953" birth_place="Šilutė" p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">Ho votato a favore della relazione. È possibile valutare in maniera approfondita la politica ambientale europea soltanto in presenza di dati attendibili. Finora, a livello UE, le principali iniziative politiche sui conti ambientali sono rappresentate dal sesto programma d'azione ambientale, dalla strategia UE per lo sviluppo sostenibile e da varie iniziative di politica settoriale connesse al processo di Cardiff su questioni quali il cambiamento climatico, il trasporto sostenibile, la natura e la biodiversità, la salute e l'ambiente, l'uso delle risorse naturali e la gestione dei rifiuti oltre alla dimensione internazionale dello sviluppo sostenibile. Nelle proprie conclusioni del giugno 2006, il Consiglio europeo ha invitato l'Unione europea e i suoi Stati membri ad estendere i conti nazionali ad aspetti fondamentali dello sviluppo sostenibile. Pertanto i conti nazionali dovrebbero essere integrati con i conti economici ambientali mediante l'aggiunta di dati pienamente coerenti. A tale scopo è necessario che tutti gli Stati membri raccolgano dati armonizzati e completi e che il sistema sia del tutto armonizzato sul piano UE.</p>
    </intervention>
    <intervention id="2-202-000" speaker_id="39722" name="Sebastian Valentin BODU" is_mep="True" mode="written" nationality="Romania" birth_date="07-12-1970" birth_place="Constanţa" p_group="Group of the European People's Party (Christian Democrats)" m_state="RO">
      <p sl="ro">Un'approfondita valutazione della politica ambientale europea è possibile solo se sono disponibili dati attendibili. Di conseguenza, gli Stati membri devono essere tenuti a raccogliere tali dati. Le informazioni ambientali attualmente disponibili a livello europeo devono essere ampliate nel medio termine, aggiungendo informazioni, in modo da facilitare la valutazione politica. Il riciclaggio e la prevenzione dei rifiuti, le emissioni atmosferiche ed il cambiamento climatico, oltre al consumo e alla produzione sostenibile sarebbero monitorati molto più agevolmente se fossero disponibili dati di qualità elevata sull'interazione tra ambiente e fattori economici. Se queste informazioni possono provenire dai conti ambientali, è essenziale, a questo scopo, garantire la cooperazione tra tutti gli Stati membri ed una piena armonizzazione dei dati a livello UE.</p>
      <p sl="ro">Gli obiettivi sperati verrebbero quindi definiti in maniera più coerente e la direzione futura da imboccare sarebbe identificata con chiarezza in relazione allo sviluppo dei conti economici ambientali. Tali conti devono contribuire alla valutazione politica, segnatamente rendendo disponibili i dati sull'impatto ambientale delle attività economiche. Le informazioni pertinenti potrebbero costituire una base estremamente valida ai fini della definizione della politica ambientale.</p>
    </intervention>
    <intervention id="2-202-500" speaker_id="29074" name="Vito BONSIGNORE" is_mep="True" mode="written" nationality="Italy" birth_date="03-07-1943" birth_place="Bronte" p_group="Group of the European People's Party (Christian Democrats) - Vice" m_state="IT">
      <p sl="it">Ho visto con favore la proposta del collega cui ho espresso un voto a favore. La politica ambientale europea diventa sempre più fondamentale alla luce della crisi economica e della strategia UE 2020 e solamente attraverso dati attendibili è possibile controllare in maniera approfondita la politica ambientale europea. I dati ambientali sono l’unico strumento di valutazione della politica ambientale e tali dati dovrebbero essere arricchiti nel medio termine con ulteriori informazioni attendibili.</p>
      <p sl="it">Inoltre i dati potrebbero essere monitorati più facilmente se fossero disponibili indicazioni affidabili sulle interazioni tra i fattori ambientali ed economici: i conti economici ambientali potrebbero contribuire alla valutazione delle politiche, fornendo dati sull’impatto ambientale delle politiche economiche, e saranno determinanti ai fini della presa di decisioni in materia economico-ambientale. Gli Stati membri dovranno disporre di metodologie, classificazioni e regole comuni da compilare nell'ambito di un quadro vincolante per gli stessi Stati e a tal riguardo si auspica caldamente che queste nuove misure non comportino costi aggiuntivi o maggiore burocrazia. Come ritiene il relatore la proposta di regolamento in esame rappresenta un primo passo per la stesura di una contabilità ambientale di maggiore portata.</p>
    </intervention>
    <intervention id="2-202-625" speaker_id="96867" name="Maria da Graça CARVALHO" is_mep="True" mode="written" nationality="Portugal" m_state="PT">
      <p sl="pt">Nell'interesse dello sviluppo sostenibile è fondamentale prendere le decisioni giuste sulle questioni che afferiscono alla politica ambientale, ovverosia le decisioni devono basarsi su dati attendibili. Pertanto sostengo e accolgo con favore la proposta di regolamento del Parlamento europeo e del Consiglio relativa ai conti economici ambientali europei, poiché ritengo che favorirà la valutazione politica, in particolare rendendo disponibili i dati sull'impatto ambientale delle attività economiche.</p>
    </intervention>
    <intervention id="2-202-750" speaker_id="96775" name="Lara COMI" is_mep="True" mode="written" nationality="Italy" birth_date="18-02-1983" birth_place="Garbagnate Milanese" p_group="Group of the European People's Party (Christian Democrats) - Vice" m_state="IT">
      <p sl="it">Misurare la qualità dell'aria delle nostre città e fare un'analisi approfondita di tale misurazione sarebbe un passo avanti verso una maggiore trasparenza dell'attività politica. Tale indicatore, infatti, benché riferibile a grandezze chimico-fisiche non immediatamente spendibili nella comunicazione tra eletti ed elettori, è il risultato di molteplici decisioni economiche: esso indica, tra l'altro, la concentrazione di attività economiche inquinanti, la composizione del mix energetico utilizzato per le attività produttive e per il riscaldamento di case e uffici, l'uso degli autoveicoli e la gestione delle infrastrutture viarie e del traffico, l'isolamento degli edifici e la qualità dei materiali utilizzati, la presenza o meno di aree verdi, solo per fare qualche esempio. Dall'altro lato, la qualità dell'aria ha delle conseguenze importanti sulla spesa sanitaria, in particolare per i reparti di pneumologia e oncologia. Emerge dunque con forza come un indicatore ambientale si possa trasformare in indicatore economico e politico. Inoltre, può indicare nuovi meccanismi per disincentivare comportamenti viziosi e finanziare progetti virtuosi. Questi collegamenti aiutano la politica a prendere decisioni migliori, nell'interesse dei cittadini. Stabilire le metodologie corrette è il primo passo ed è bene che si compia.</p>
    </intervention>
    <intervention id="2-203-000" speaker_id="96914" name="Anne DELVAUX" is_mep="True" mode="written" nationality="Belgium" birth_date="20-10-1970" birth_place="Liège" p_group="Group of the European People's Party (Christian Democrats)" m_state="BE">
      <p sl="fr">La proposta di regolamento prende le mosse da una decisione del Consiglio europeo del giugno 2006. All'epoca l'Unione europea aveva deciso di estendere i conti nazionali esistenti, ed i dati statistici da raccogliere, ad aspetti chiave dello sviluppo sostenibile. Per integrare i conti e i dati nazionali, la Commissione ha presentato un regolamento sull'istituzione dei conti economici ambientali europei.</p>
      <p sl="fr">Nel rispetto della proposta dell'Esecutivo, gli Stati membri pertanto dovranno seguire una metodologia, norme, definizioni, classificazioni e regole contabili comuni, che devono essere riunite in un quadro vincolante per tutti. Se, da un lato, deve essere data priorità ai dati già disponibili (ossia quelli raccolti a livello regionale, nazionale ed europeo), nel caso in cui dovessero rendersi necessari moduli supplementari, senza provocare una burocrazia superflua o costi aggiuntivi, dovrebbe essere consentito ad Eurostat di raccogliere i dati dagli Stati membri al fine di istituire i conti economici ambientali a livello europeo.</p>
      <p sl="fr">Per tale ragione, esprimo apprezzamento anche per l'introduzione dei nuovi conti economici ambientali europei e propongo che il loro ambito sia esteso ad altri moduli.</p>
    </intervention>
    <intervention id="2-204-000" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ho votato a favore della relazione sui conti economici ambientali dell'UE, poiché sono necessari degli indicatori sullo sviluppo sostenibile e sul benessere pubblico, al di là del prodotto interno lordo (PIL), per consentire una valutazione della politica ambientale europea.</p>
    </intervention>
    <intervention id="2-204-500" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Come afferma il relatore: "I conti economici ambientali dovrebbero contribuire alla valutazione delle politiche, fornendo in particolare i dati sull'impatto ambientale delle attività economiche". Questa idea è importante, ed in effetti è l'unico modo per ottenere dati concreti sul reale impatto della politica ambientale. Se, da un lato, la crescita economica non può ignorare l'ambiente, è altresì vero che la politica ambientale non può tralasciare o perdere di vista l'attività economica e la competitività delle imprese e dell'industria europea. Vedo sempre il problema dello sviluppo sostenibile attraverso questa lente, in cui la crescita economica ed il rispetto per l'ambiente sono necessariamente le due facce della stessa medaglia. L'Europa non può e non deve dimenticarlo, sopratutto in questo periodo.</p>
    </intervention>
    <intervention id="2-204-750" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">Il 28 settembre 2009 la Commissione ha pubblicato una comunicazione dal titolo "Non solo PIL: misurare il progresso in un mondo in cambiamento" (COM(2009)0433 def.) in cui ha delineano delle misure sulla creazione di una banca dati dei conti ambientali europei al fine di migliorare il dibattito pubblico e di supportare meglio il processo decisionale. Entro la fine del 2013 la Commissione dovrebbe presentare una relazione su temi quali la situazione delle foreste e lo stato di sfruttamento delle risorse ittiche. In tale ambito servono basi statistiche aggiornate, la cui istituzione è prevista dal regolamento. Il quadro giuridico creato con questa proposta consentirà all'Unione europea di valutare i conti economici ambientali, tenendo conto dello sviluppo sostenibile. Non è mai stato così fondamentale prestare attenzione alla dicotomia tra l'ambiente e l'economia. Ho votato a favore della relazione, in quanto, oltre a consentire l'assunzione di decisioni in maniera più completa e ragionata, il testo è in linea con il detto secondo cui non ereditiamo la Terra dai nostri avi, la prendiamo in prestito dai nostri figli. Dobbiamo assolutamente tramandare un ambiente sano alle generazioni future.</p>
    </intervention>
    <intervention id="2-205-000" speaker_id="96706" name="João FERREIRA" is_mep="True" mode="written" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">La definizione e la predisposizione di indicatori descrittivi e di statistiche, atti a consentire lo sviluppo di fattori economici ed ambientali da monitorare, insieme alle relative interazioni, è senz'altro uno strumento utile a sostegno della programmazione strategica, per la definizione della politica pubblica e per l'identificazione di modalità atte a conseguire uno sviluppo sostenibile. Inoltre, come afferma il relatore, i dati ottenuti possono e devono contribuire alla valutazione politica, consentendo di valutare l'impatto ambientale delle attività economiche. Le informazioni raccolte potrebbero rivelarsi estremamente preziose ai fini della definizione della politica ambientale. La proposta di regolamento prevede solamente la raccolta e la compilazione dei dati sulle emissioni atmosferiche, sulle imposte ambientali applicabili ai settori economici e sui conti sul flusso economico materiale. Altri dati saranno estrapolati da altri settori. Il relatore accenna a questo punto, proponendo studi pilota sull'applicazione pratica. Va, però, osservato che i sistemi statistici nazionali ed i relativi costi devono essere adattati. La Commissione sembra tenerne conto nella sua proposta, anche se solo in misura parziale, prevedendo deroghe per gli Stati membri nel caso in cui si debbano apportare aggiustamenti sostanziali.</p>
    </intervention>
    <intervention id="2-206-000" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">La proposta di regolamento prevede solamente la raccolta e la compilazione dei dati sulle emissioni atmosferiche, sulle imposte ambientali applicabili ai settori economici e sui conti sul flusso economico materiale. Altri dati saranno estrapolati da altri settori. Il relatore accenna a questo punto, proponendo studi pilota sull'applicazione pratica.</p>
      <p sl="pt">La definizione e la predisposizione di indicatori descrittivi e di statistiche per consentire lo sviluppo di fattori economici ed ambientali da monitorare, insieme alle relative interazioni, è senz'altro uno strumento utile a sostegno della programmazione strategica, per la definizione della politica pubblica e per l'identificazione di modalità nuove atte a conseguire uno sviluppo sostenibile.</p>
      <p sl="pt">I dati ottenuti possono e devono contribuire alla valutazione politica, consentendo di valutare l'impatto ambientale delle attività economiche. Le informazioni raccolte potrebbero rivelarsi estremamente preziose ai fini della definizione della politica ambientale.</p>
      <p sl="pt">Va, però, osservato che i sistemi statistici nazionali ed i relativi costi devono essere adattati. La Commissione sembra tenerne conto nella sua proposta, anche se solo in misura parziale, prevedendo deroghe per gli Stati membri, nel caso in cui fosse necessario apportare aggiustamenti sostanziali.</p>
    </intervention>
    <intervention id="2-206-500" speaker_id="23868" name="Monika BEŇOVÁ" is_mep="True" mode="written" nationality="Slovakia" birth_date="15-08-1968" birth_place="Bratislava" m_state="SK">
      <p sl="sk">I conti economici ambientali dovrebbero contribuire alla valutazione delle politiche, fornendo in particolare i dati sull'impatto ambientale delle attività economiche, dati che potrebbero rivelarsi particolarmente utili ai fini della presa di decisioni in materia economico-ambientale. Il riciclaggio e la prevenzione dei rifiuti, le emissioni atmosferiche e i cambiamenti climatici, la sostenibilità dei consumi e della produzione potrebbero essere monitorati molto più efficacemente se fossero disponibili dati affidabili sulle interazioni tra i fattori ambientali ed economici.</p>
      <p sl="sk">A mio parere, la raccolta dei dati pertinenti, che finora è stata su base volontaria, deve diventare obbligatoria. Inoltre l'introduzione di un quadro comune in questo ambito sulla raccolta, l'elaborazione, il trasferimento e la valutazione dei conti economici ambientali europei agevolerebbe la valutazione politica della politica ambientale europea.</p>
    </intervention>
    <intervention id="2-206-750" speaker_id="58758" name="Elisabetta GARDINI" is_mep="True" mode="written" nationality="Italy" birth_date="03-06-1956" birth_place="Padova" p_group="Group of the European People's Party (Christian Democrats)" m_state="IT">
      <p sl="it">Il trattato di Amsterdam ha posto una grande attenzione sull'interrelazione tra la politica economica e quella ambientale. Ecco perché fattori come i trasporti sostenibili e le risorse energetiche sono diventati punti chiave anche nelle politiche di altri settori. Di fatto, già nel 2006, il Consiglio europeo aveva invitato gli Stati membri a estendere i conti nazionali agli aspetti fondamentali dello sviluppo sostenibile, per fornire dati pienamente coerenti. Voto a favore di questa proposta di regolamento perché ritengo che possa agevolare l’attività degli istituti nazionali di statistica, permettendo l’elaborazione di dati armonizzati e tempestivi in materia di contabilità ambientale. A tal proposito, l’adozione di una base giuridica europea per la rilevazione di dati sui conti economici ambientali potrà fornire stime a livello europeo sulla esistente interazione tra economia e ambiente. Auspico, infine, che questo strumento possa essere visto come un ulteriore conferma del ruolo guida svolto a livello mondiale dall’Unione Europea in materia di conti ambientali.</p>
    </intervention>
    <intervention id="2-207-000" speaker_id="4429" name="Robert GOEBBELS" is_mep="True" mode="written" nationality="Luxembourg" birth_date="03-04-1944" birth_place="Luxembourg" p_group="Group of the Progressive Alliance of Socialists and Democrats in the European Parliament" m_state="LU">
      <p sl="fr">Ho votato contro la relazione Leinen, che, celandosi dietro il pretesto delle cosiddette statistiche ambientali, richiede una valanga di informazioni e comporta quindi una burocrazia enorme, il tutto nel nome dell'evangelismo verde.</p>
    </intervention>
    <intervention id="2-207-250" speaker_id="96693" name="Juozas IMBRASAS" is_mep="True" mode="written" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="lt">I conti economici ambientali dovrebbero contribuire alla valutazione delle politiche, fornendo in particolare i dati sull'impatto ambientale delle attività economiche, dati che potrebbero rivelarsi particolarmente utili ai fini della presa di decisioni in materia economico-ambientale. Nelle proprie conclusioni del giugno 2006, il Consiglio europeo ha invitato l'Unione europea e i suoi Stati membri a estendere i conti nazionali ad aspetti fondamentali dello sviluppo sostenibile. La proposta della Commissione relativa ai conti economici ambientali europei rappresenta un utile contributo a tale approccio politico.</p>
      <p sl="lt">È possibile valutare in maniera approfondita la politica ambientale europea soltanto in presenza di dati attendibili, ragion per cui la rilevazione dei dati da parte degli Stati membri deve essere obbligatoria. I dati ambientali finora disponibili a livello europeo dovrebbero essere arricchiti nel medio termine con ulteriori informazioni, onde facilitare la valutazione delle politiche. Il riciclaggio e la prevenzione dei rifiuti, le emissioni atmosferiche e i cambiamenti climatici, la sostenibilità dei consumi e della produzione potrebbero essere monitorati molto più efficacemente se fossero disponibili dati affidabili sulle interazioni tra i fattori ambientali ed economici. Se è vero che tali informazioni possono essere ottenute nell'ambito dei conti ambientali, è indispensabile a tal fine garantire la cooperazione di tutti gli Stati membri e la piena armonizzazione a livello di Unione europea.</p>
    </intervention>
    <intervention id="2-207-500" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ho votato a favore della relazione. I conti economici ambientali dovrebbero contribuire alla valutazione delle politiche, fornendo in particolare i dati sull'impatto ambientale delle attività economiche, dati che potrebbero rivelarsi particolarmente utili ai fini della presa di decisioni in materia ambientale.</p>
    </intervention>
    <intervention id="2-207-750" speaker_id="4462" name="Clemente MASTELLA" is_mep="True" mode="written" nationality="Italy" birth_date="05-02-1947" birth_place="Ceppaloni " p_group="Group of the European People's Party (Christian Democrats)" m_state="IT">
      <p sl="it">È possibile valutare in maniera approfondita la politica ambientale europea soltanto in presenza di dati attendibili, ragion per cui la rilevazione dei dati da parte degli Stati membri deve essere obbligatoria. Facciamo particolare riferimento ai dati sulle emissioni atmosferiche, sulle tasse ambientali per diverse attività economiche e sulla contabilità dei flussi di materia a livello macroeconomico. A nostro parere, i conti economici ambientali dovrebbero contribuire alla valutazione delle politiche, fornendo in particolare i dati sull'impatto ambientale delle attività economiche, dati che potrebbero rivelarsi particolarmente utili ai fini della presa di decisioni in materia economico-ambientale. Sosteniamo la necessità di prevedere una clausola di revisione e la presentazione da parte della Commissione europea di relazioni periodiche sull'attuazione pratica del regolamento. Riteniamo sia importante verificare l'attendibilità e la comparabilità dei dati per poter apportare alcuni miglioramenti e garantire un elevato livello di qualità della contabilità economico-ambientale. È altresì opportuno tenere debitamente conto dello sviluppo di nuovi moduli e delle esperienze maturate nel corso degli studi pilota. La relazione di verifica dovrebbe fornire l'occasione di adeguare il regolamento in base agli ultimi sviluppi constatati e alle esperienze maturate.</p>
    </intervention>
    <intervention id="2-207-875" speaker_id="96820" name="Marisa MATIAS" is_mep="True" mode="written" nationality="Portugal" birth_date="20-02-1976" birth_place="Coimbra" m_state="PT">
      <p sl="pt">È necessaria una migliore serie di statistiche sulle conseguenze ambientali delle politiche degli Stati membri e dell'UE nonché informazioni sulle imposte a sostegno delle politiche ambientali. Purtroppo le statistiche e le tasse vengono ammassate insieme sotto il titolo di "conti ambientali". Questa assimilazione punta a mettere in atto un mercato sul clima ed i relativi diritti di deposito in relazione all'inquinamento. Anche la delega di poteri alla Commissione si innesta in questa direzione. Ad ogni modo, ho votato a favore della proposta, in quanto sostengo la necessità di strumenti statistici, pur respingendo le politiche per cui vengono usati.</p>
    </intervention>
    <intervention id="2-208-000" speaker_id="96742" name="Jean-Luc MÉLENCHON" is_mep="True" mode="written" nationality="France" birth_date="19-08-1951" birth_place="Tanger" p_group="Confederal Group of the European United Left - Nordic Green Left" m_state="FR">
      <p sl="fr">É necessario raggiungere un accordo in merito alle modalità di preparazione delle statistiche modello sull'impatto ambientale delle politiche dell'Unione e degli Stati membri oltre che sulla contabilità fiscale a sostegno di certe politiche ambientali. È ovvio.</p>
      <p sl="fr">È, però, deprecabile che le statistiche e le tasse confluiscano in maniera indiscriminata nei "conti ambientali". La ragione che soggiace a questa indiscriminatezza risiede nell'attuazione del pacchetto sul clima e dello scambio dei diritti di inquinamento. Anche la delega di poteri alla Commissione s'innesta nella stessa direzione.</p>
      <p sl="fr">Ad ogni modo, ho votato a favore del testo. Desidero infatti che sia riconsociuta la necessità di strumenti statistici, pur respingendo le politiche per cui vengono usati.</p>
    </intervention>
    <intervention id="2-208-125" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">È fondamentale che i conti economici ambientali contribuiscano alla valutazione delle politiche, fornendo in particolare i dati sull'impatto ambientale delle attività economiche, dati che potrebbero rivelarsi particolarmente utili ai fini della presa di decisioni in materia ambientale. Dobbiamo sapere come definire gli obiettivi e gli scopi della proposta di regolamento ed il contributo che essa rende alla strategia "PIL e oltre". Il regolamento prevede solamente la raccolta e la compilazione dei dati sulle emissioni atmosferiche, sulle imposte ambientali applicabili ai settori economici e sui conti del flusso economico materiale. Si tratta di un primo passo verso lo sviluppo di conti ambientali più completi poiché, secondo gli uffici statistici nazionali ed europei competenti, è solo in queste aree che attualmente sono disponibili dati per tutta l'Europa. Bisogna quindi continuare a compiere progressi affinché i dati statistici sull'ambiente siano sempre più attendibili e immediatamente accessibili.</p>
    </intervention>
    <intervention id="2-208-250" speaker_id="96999" name="Alexander MIRSKY" is_mep="True" mode="written" nationality="Latvia" birth_date="20-03-1964" birth_place="Vilna" p_group="Group of the Progressive Alliance of Socialists and Democrats in the European Parliament" m_state="LV">
      <p sl="en">Il riciclaggio e la prevenzione dei rifiuti, le emissioni atmosferiche e i cambiamenti climatici, la sostenibilità dei consumi e della produzione potrebbero essere monitorati molto più efficacemente se fossero disponibili dati affidabili sulle interazioni tra i fattori ambientali ed economici. Questa raccolta di dati, che fino ad oggi era solamente su base volontaria a livello UE, deve quindi diventare obbligatoria. Inoltre i dati ambientali attualmente disponibili devono essere ampliati a medio termine per agevolare la necessaria valutazione politica sulla politica ambientale europea. Aderisco alla posizione del relatore e quindi ho votato a favore del testo.</p>
    </intervention>
    <intervention id="2-208-500" speaker_id="96694" name="Rolandas PAKSAS" is_mep="True" mode="written" nationality="Lithuania" birth_date="10-06-1956" birth_place="Telšiai" p_group="Europe of Freedom and Direct Democracy Group" m_state="LT">
      <p sl="lt">Una valutazione adeguata e approfondita della politica ambientale europea è possibile solo se sono disponibili dati attendibili. Il riciclaggio e la prevenzione dei rifiuti, le emissioni atmosferiche ed il cambiamento climatico, la sostenibilità dei consumi e della produzione potrebbero essere monitorati molto più efficacemente se fossero disponibili dati affidabili sulle interazioni tra i fattori ambientali ed economici. Un sistema per stilare i conti economici ambientali è una delle misure atte a favorire la raccolta e la compilazione dei dati sulle emissioni atmosferiche, sulle imposte ambientali applicabili ai settori economici e sui conti del flusso economico materiale a livello macroeconomico. Pertanto, in sede di introduzione di questo sistema, bisogna valutare adeguatamente l'impatto che ne può discendere, fissare gli obiettivi auspicati in maniera più precisa e stabilire chiaramente la direzione futura da imboccare in relazione ai conti economici ambientali. In particolare, ad Eurostat saranno affidate le principali funzioni di supervisione e di responsabilità in questi settori. Per espletare siffatte funzioni, ci vogliono risorse umane e finanziarie adeguate. Tuttavia, dobbiamo vedere se il bilancio dell'UE è sufficiente per stanziare risorse finanziarie supplementari al fine di incrementare e mantenere l'apparato burocratico.</p>
    </intervention>
    <intervention id="2-208-750" speaker_id="97197" name="Alfredo PALLONE" is_mep="True" mode="written" nationality="Italy" birth_date="13-09-1947" birth_place="Frosinone" p_group="Group of the European People's Party (Christian Democrats)" m_state="IT">
      <p sl="it">Cari colleghi, la proposta di regolamento sui conti economici ambientali europei intende fornire strumenti utili al conseguimento di alcuni obiettivi importanti come una strategia europea di contabilità ambientale ed un approfondimento dei lavori degli istituti di statistica che offrono i dati in materia agli organi amministrativi. Ho votato a favore del testo perché ritengo importante per uno sviluppo sostenibile l'inserimento delle tematiche ambientali nelle politiche dell'Unione ed avere dei conti nazionali e un programma europeo con una contabilità economica e ambientale integrata in materia di trasporti, riciclaggio e prevenzione dei rifiuti, emissioni atmosferiche, cambiamenti climatici, produzione e consumi sostenibili.</p>
    </intervention>
    <intervention id="2-208-812" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Nel 2006 il Consiglio europeo ha invitato l'Unione europea e i suoi Stati membri a estendere i conti nazionali ad aspetti fondamentali dello sviluppo sostenibile, proponendo metodi, da adottare nel breve e medio termine, sulla definizione di indicatori generali a sostegno di un migliore dibattito pubblico e di un'azione politica più adeguata, modulata a seconda dell'impatto economico delle misure ambientali da attuare. Ho votato a favore della relazione, in quanto sono favorevole a questo primo passo verso lo sviluppo di conti ambientali più completi. Infatti, stando agli uffici statistici nazionali ed europei competenti, è solo in questi settori che sono disponibili dati su tutta l'Europa. Nuovi moduli, cui si sta già lavorando, saranno disponibili a breve nell'ambito di un piano d'azione e anche tali dati dovranno essere presentati, specialmente i dati sull'impatto ambientale delle attività economiche. Il riciclaggio e la prevenzione dei rifiuti, le emissioni atmosferiche e i cambiamenti climatici, la sostenibilità dei consumi e della produzione potrebbero essere monitorati molto più efficacemente se fossero disponibili dati affidabili sulle interazioni tra i fattori ambientali ed economici. Tali dati potrebbe fungere da importante sostegno nel processo decisionale sulle misure ambientali.</p>
    </intervention>
    <intervention id="2-208-875" speaker_id="36392" name="Aldo PATRICIELLO" is_mep="True" mode="written" nationality="Italy" birth_date="27-09-1957" birth_place="Venafro" m_state="IT">
      <p sl="it">Il Consiglio europeo nel 2006 ha invitato l'Unione europea e i suoi Stati membri ad estendere i dati statistici per uno sviluppo sostenibile e a quelli già esistenti di contabilità nazionale. La stessa Commissione nel 2009 nella comunicazione "Non solo PIL: misurare il progresso in un mondo in cambiamento" ha proposto diverse misure, da adottare nel breve e medio termine, sulla definizione di indicatori generali che creino una base cognitiva più affidabile per un migliore dibattito pubblico e un'azione politica più adeguata. Ma in particolare sono stati toccati anche gli aspetti concernenti i conti economici ambientali europei.</p>
      <p sl="it">La valutazione dei conti economici ambientali europei in maniera approfondita può essere fatta solo alla presenza di dati attendibili, per questo gli Stati membri dovrebbero essere equipaggiati con la metodologia e standard comuni, definizioni, classificazioni e regole contabili che devono essere elaborati in un quadro vincolante per tutti gli Stati. Per precisare gli obiettivi perseguiti e i futuri orientamenti per quanto riguarda i conti economici ambientali e affinché questi possano costituire un elemento indispensabile per le decisioni in materia economico-ambientale esprimo il mio voto favorevole alla proposta in oggetto.</p>
    </intervention>
    <intervention id="2-208-937" speaker_id="107386" name="Phil PRENDERGAST" is_mep="True" mode="written" nationality="Ireland" birth_date="20-09-1959" birth_place="Kilkenny" p_group="Group of the Progressive Alliance of Socialists and Democrats in the European Parliament" m_state="IE">
      <p sl="en">Per garantire uno sviluppo sostenibile e politiche ambientali appropriate a livello di Unione europea, è essenziale che i responsabili politici siano dotati di dati attendibili sull'impatto ambientale delle attività economiche. Sono a favore della risoluzione, in quanto prevede una serie di misure effettive per la raccolta di dati più completi. Se l'UE vuole davvero incrementare il riciclaggio, ridurre i rifiuti e limitare le emissioni atmosferiche ed il cambiamento climatico, allora deve intervenire. Il modo più efficiente per conseguire gli obiettivi europei in relazione allo sviluppo sostenibile e alle politiche ambientali passa da una cooperazione piena tra gli Stati membri. Pertanto bisogna rendere obbligatoria per gli Stati membri la raccolta dei dati sull'impatto delle attività economiche. Più precise e attendibili sono le informazioni, migliori saranno le nostre politiche ambientali.</p>
    </intervention>
    <intervention id="2-208-968" speaker_id="96903" name="Paulo RANGEL" is_mep="True" mode="written" nationality="Portugal" birth_date="18-02-1968" m_state="PT">
      <p sl="pt">Se vogliamo che la politica sullo sviluppo sostenibile vada a buon fine, devono essere disponibili informazioni sufficienti nel processo decisionale in modo da favorire l'adozione delle soluzioni identificate. Gli Stati membri quindi devono riunire un'ampia serie di indicatori che insieme diano un quadro complessivo dell'Unione europea sul piano ambientale. È questo l'obiettivo principale della proposta della Commissione al Parlamento e al Consiglio, previa valutazione dell'Assemblea. Per tali ragioni ho votato a favore della relazione.</p>
    </intervention>
    <intervention id="2-209-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Abbiamo votato a favore del testo. La proposta introduce i conti economici ambientali come conti satellite dell'ESA 95, indicando i metodi, le norme comuni, le definizioni, le classificazioni e le regole contabili che dovranno essere applicate per la compilazione dei conti economici ambientali. Nella fase iniziale i conti ambientali da compilare all'interno del quadro comune saranno raggruppati nei seguenti moduli: un modulo per i conti sulle emissioni atmosferiche, un modulo per le imposte di carattere ambientale nell'ambito delle attività economiche, un modulo sui conti del flusso materiale dell'economia. Grazie gli emendamenti che abbiamo presentato e che sono stati adottati dalla commissione per l'ambiente, la salute pubblica e la sicurezza alimentare, il compromesso negoziato con il Consiglio contiene, oltre ai conti inizialmente proposti, l'obbligo per la Commissione di riferire entro la fine del 2013 e di valutare l'estensione dei conti fino a prevedere anche gli stock materiali (non solo i flussi) oltre ai servizi sull'ecosistema. L'accordo degli Stati membri su tale obbligo che prevede un metodo armonizzato sull'economia europea segna in effetti un passo concreto positivo nel processo denominato "oltre il PIL".</p>
    </intervention>
    <intervention id="2-210-000" speaker_id="97016" name="Angelika WERTHMANN" is_mep="True" mode="written" nationality="Austria" birth_date="07-11-1963" birth_place="Schwarzach" p_group="Non" m_state="AT">
      <p sl="de">I conti nazionali tengono conto delle considerazioni ambientali sulla base del rendimento economico e della creazione di prosperità. Ai sensi della proposta della Commissione, tali conti costituiranno una fonte di dati sulle emissioni atmosferiche e sulle imposte di carattere ambientale. I conti ambientali non si limitano a mostrare le interazioni. Lo sviluppo sostenibile nell'Unione europea richiede un comportamento ragionevole in relazione all'ecosistema e sulle crescenti carenze di risorse. I cittadini, infatti, devono essere informati circa gli impatti ambientali derivanti dalle attività economiche.</p>
    </intervention>
    <intervention id="2-211-000" speaker_id="41007" name="Iva ZANICCHI" is_mep="True" mode="written" nationality="Italy" birth_date="18-01-1940" birth_place="Ligonchio " p_group="Group of the European People's Party (Christian Democrats)" m_state="IT">
      <p sl="it">Ho espresso un voto favorevole al testo del collega Jo Leinen. Negli ultimi anni infatti la politica ambientale e la politica di sostenibilità hanno acquisito una notevole rilevanza, facendo crescere l'attenzione sull'integrazione tra la politica economica e quella ambientale. I cambiamenti climatici, i trasporti sostenibili, la natura, le biodiversità, l'utilizzo e lo sfruttamento delle materie prime e delle risorse naturali, la gestione dei rifiuti hanno visto aumentare in modo esponenziale la loro importanza all'interno delle politiche degli Stati membri. Per questo le valutazioni sulla politica ambientale europea e sulle strategie tematiche adottate in ambito UE possono essere effettuate in modo serio e rigoroso solo se vengono forniti dati attendibili.</p>
    </intervention>
  </section>
  <section id="creitem20" title="10. Correzioni e intenzioni di voto: vedasi processo verbale"/>
  <section id="creitem21" title="11. Comunicazione della Presidenza">
    <intervention id="2-216-000" speaker_id="28269" is_mep="True" mode="spoken" role="Presidente" name="Jerzy BUZEK" nationality="Poland" birth_date="03-07-1940" birth_place="Śmiłowice" m_state="PL">
      <p sl="unknown">Onorevoli deputati, comunico che, in relazione all’ordine di evacuazione pervenuto oggi, durante il turno di votazioni, tutte le dichiarazioni di posizione adottate con il turno di votazioni odierno saranno ascoltate domani, unitamente alle dichiarazioni di voto di domani. Domani completeremo anche le votazioni previste oggi che non si sono tenute. Mi riferisco alla votazione in corso nel momento in cui abbiamo sospeso i lavori: essa riprenderà esattamente dallo stesso punto in cui è stata sospesa, in modo da garantire la massima continuità.</p>
    </intervention>
  </section>
  <section id="creitem22" title="12. Approvazione del processo verbale della seduta precedente: vedasi processo verbale"/>
  <section id="creitem23" title="13. Ora delle interrogazioni al Presidente della Commissione">
    <intervention id="2-219-000" speaker_id="28269" is_mep="True" mode="spoken" role="Presidente" name="Jerzy BUZEK" nationality="Poland" birth_date="03-07-1940" birth_place="Śmiłowice" m_state="PL">
      <p sl="unknown">L’ordine del giorno reca l’Ora delle interrogazioni al Presidente della Commissione.</p>
    </intervention>
    <intervention id="2-220-000" speaker_id="28229" name="Manfred WEBER" is_mep="True" mode="spoken" nationality="Germany" birth_date="14-07-1972" birth_place="Niederhatzkofen" m_state="DE">
      <p sl="de">a nome del gruppo PPE. – Signor Presidente, mi permetta di iniziare con un sorriso, congratulandomi con tutti i parlamentari per essere sopravvissuti all’allarme antincendio, ritornando sani e salvi in aula.</p>
      <p sl="de">In quanto rappresentante del Partito popolare europeo (Democratico cristiano), vorrei porre una domanda al Presidente della Commissione che, nelle ultime settimane, è stato molto impegnato data la situazione ritratta dalle immagini provenienti dal Mediterraneo: molte persone in fuga dall’Africa sono riuscite ad approdare in Europa, mentre altre non ci sono riuscite. Nei telegiornali abbiamo visto le immagini degli sbarchi o delle persone decedute.</p>
      <p sl="de">Siamo tutti consapevoli che sia una sfida europea comune quella di cercare una risposta a questo dramma e alla miseria dei rifugiati. A nome del gruppo del PPE, vorrei chiedere al Presidente della Commissione di indicare se, orientativamente, la Commissione – e soprattutto Frontex – possieda risorse sufficienti, se l’Unione europea, abbia la capacità di rispondere in situ e se sussistano adeguate basi giuridiche perché l’Europa possa agire unita nella regione del Mediterraneo.</p>
      <p sl="de">Sarei altresì interessato a conoscere che tipo di dialogo sia in corso con i paesi di origine (Tunisia ed Egitto, per esempio) e se noi europei stiamo compiendo progressi in questo settore.</p>
    </intervention>
    <intervention id="2-221-000" speaker_id="photo_generic" name="José Manuel Barroso" is_mep="True" mode="spoken" role="Presidente della Commissione">
      <p sl="en">Onorevole Weber, siamo tutti costernati per i recenti avvenimenti che hanno provocato la perdita di tante vite. Concordo con lei circa la necessità di promuovere un’azione più determinata in questo settore.</p>
      <p sl="en">È stata immediata la reazione volta a offrire assistenza ai paesi dell’Africa settentrionale – più di un milione di euro in aiuti umanitari – e continueremo con questa forma di soccorso. Attraverso l’operazione congiunta Hermes, l’agenzia europea per la gestione delle frontiere esterne dell’Unione europea (Frontex) sta coordinando un’azione di risposta alla forte pressione migratoria. È tuttavia importante che gli Stati membri della regione mediterranea, unitamente ai paesi terzi, continuino a collaborare e a coordinare i propri sforzi. Dobbiamo fare di più.</p>
      <p sl="en">Pertanto, la mia risposta diretta alla sua domanda è sì, sono necessarie maggiori risorse per Frontex. La proposta di rafforzare l’agenzia deve essere adottata come provvedimento d’urgenza. È altresì necessario che gli Stati membri dimostrino volontà politica e, soprattutto, solidarietà reciproca, offrendo le risorse tecniche e umane necessarie. Come sapete, l’Unione europea, in quanto tale, non possiede tutte queste risorse, serve pertanto la collaborazione degli Stati membri, affinché le mettano a disposizione.</p>
    </intervention>
    <intervention id="2-222-000" speaker_id="28229" name="Manfred WEBER" is_mep="True" mode="spoken" nationality="Germany" birth_date="14-07-1972" birth_place="Niederhatzkofen" m_state="DE">
      <p sl="de">a nome del gruppo PPE. – Signor Presidente, la ringrazio per averci illustrato la situazione. Visto che ha affermato che sono attualmente necessarie maggiori risorse per Frontex, sarei interessato a sapere se lei non ritenga che gli Stati membri, finora, siano stati troppo riluttanti a fornire le risorse utili al rafforzamento di Frontex. Avevamo già tutti gli strumenti; gli Stati membri non hanno dimostrato poca volontà nel sostenere l’opera di Frontex?</p>
    </intervention>
    <intervention id="2-223-000" speaker_id="photo_generic" name="José Manuel Barroso" is_mep="True" mode="spoken" role="Presidente della Commissione">
      <p sl="en">Il dibattito su questo punto è in corso. Di fatto, è uno degli argomenti del Consiglio europeo di questo mese, che si terrà il 23 e 24 giugno. Non soltanto gli Stati membri dovrebbero adottare la proposta già avanzata sul rafforzamento di Frontex ma è anche importante che sia attivata una risposta a livello logistico: sono indispensabili più aerei e più navi e, attualmente, non possiamo fornirli con i fondi del bilancio europeo.</p>
      <p sl="en">Ritengo che ci sia la volontà politica di agire in tal senso, ma bisogna operare in modo coordinato ed è su questo che la Commissione deve avviare ogni sforzo: il Commissario Malmström sta lavorando sul tema con gli Stati membri e spero che il Consiglio europeo di fine mese confermi le nostre idee.</p>
      <p sl="en">Al tempo stesso, naturalmente, è anche necessaria la cooperazione dei paesi terzi. Mi sono recato personalmente in Tunisia, dove ho potuto interloquire con il Primo ministro e ci è stata promessa la loro collaborazione. In effetti, stanno cooperando e adesso stiamo cercando di giungere ad alcune forme di accordo pragmatico a livello logistico tra le autorità tunisine e le nostre agenzie.</p>
    </intervention>
    <intervention id="2-224-000" speaker_id="28269" is_mep="True" mode="spoken" role="Presidente" name="Jerzy BUZEK" nationality="Poland" birth_date="03-07-1940" birth_place="Śmiłowice" m_state="PL">
      <p sl="unknown">Non tutti i parlamentari sono tornati in aula dopo l’allarme antincendio.</p>
    </intervention>
    <intervention id="2-225-000" speaker_id="97058" name="Guy VERHOFSTADT" is_mep="True" mode="spoken" nationality="Belgium" birth_date="11-04-1953" birth_place="Dendermonde" m_state="BE">
      <p sl="en">a nome del gruppo ALDE. – Sì, ho notato che alcuni colleghi sono ancora assenti per l’allarme antincendio.</p>
      <p sl="en">Ieri il Commissario Rehn ha annunciato una serie di iniziative importanti della Commissione. Innanzi tutto, ha chiesto alcune modifiche del meccanismo di salvataggio. Ha affermato che questo meccanismo deve essere poter offrire ai paesi linee di credito flessibili ed essere inserito anche nel mercato secondario e, aspetto ancor più importante, attraverso operazioni di scambio con un numero ridotto di proprie obbligazioni caratterizzate da rating AAA. È un aspetto molto importante, poiché significa che si possono scambiare obbligazioni tossiche di paesi in difficoltà con obbligazioni con rating AAA del meccanismo di salvataggio.</p>
      <p sl="en">In secondo luogo, ha anche affermato che la Commissione dovrebbe cominciare a esaminare la possibilità di emettere delle obbligazioni europee, finalmente, direi.</p>
      <p sl="en">La mia domanda a lei, Presidente Barroso: conferma che la Commissione condivide questa posizione? Inoltre, poiché il tempo incalza, proporrete queste modifiche del meccanismo di salvataggio al prossimo Consiglio europeo tra due settimane?</p>
    </intervention>
    <intervention id="2-226-000" speaker_id="photo_generic" name="José Manuel Barroso" is_mep="True" mode="spoken" role="Presidente della Commissione">
      <p sl="en">Confermo che tutte le idee promosse dal Commissario Rehn godono del mio pieno sostegno e della mia totale approvazione, pertanto non ripeterò quanto affermato dal collega Rehn.</p>
      <p sl="en">Quanto al meccanismo europeo di stabilità (ESM), stiamo provvedendo ora alla sua creazione. Come sapete, spero che i governi approvino quanto prima questa iniziativa e spero che il Consiglio europeo confermi le decisioni politiche sul meccanismo europeo di stabilità e, naturalmente, conoscete la nostra posizione in merito.</p>
      <p sl="en">Quanto agli eurobond, non è un’idea nuova. Per molti anni la Commissione, incluso uno dei miei predecessori, ha avanzato l’idea delle euroobbligazioni. La verità è che finora gli Stati membri non hanno accettato questo progetto; in particolare, con la crisi greca, la Commissione ha proposto una forma di mutualità del debito, respinta dalla maggior parte degli Stati membri dell’eurozona. Penso si stia concretizzando l’idea di prendere in considerazione diverse opzioni e la Commissione, naturalmente, presenterà varie soluzioni. Abbiamo sempre creduto che gli eurobond fossero una buona idea, sempreché puntellata dal sostegno degli Stati membri, ma francamente non siamo ancora giunti a questo punto. Non ci siamo ancora e penso che, adesso, dobbiamo concentrarci sul meccanismo europeo di stabilità.</p>
    </intervention>
    <intervention id="2-227-000" speaker_id="97058" name="Guy VERHOFSTADT" is_mep="True" mode="spoken" nationality="Belgium" birth_date="11-04-1953" birth_place="Dendermonde" m_state="BE">
      <p sl="en">a nome del gruppo ALDE. – Non penso che sia finita la crisi che ha investito la Grecia e l’euro. Non si è conclusa. Dobbiamo pertanto escogitare degli strumenti aggiuntivi, come quello proposto dal Commissario Rehn, vale a dire lo scambio di obbligazioni tossiche di alcuni paesi per un pacchetto più ristretto di eurobond con rating AAA. Questa è la strada da seguire. È irrilevante che le euroobbligazioni siano emesse dal Fondo europeo di stabilità finanziaria (FESF), dal meccanismo europeo di stabilità (ESM), o da una nuova agenzia europea in futuro. È il meccanismo che conta ed è importante che, per la prima volta, penso, il Commissario Rehn e la Commissione riconoscano che sia questa la strada da percorrere.</p>
    </intervention>
    <intervention id="2-228-000" speaker_id="photo_generic" name="José Manuel Barroso" is_mep="True" mode="spoken" role="Presidente della Commissione">
      <p sl="en">Onorevole Verhofstadt, la Commissione agisce in quanto organo collegiale. Ritengo che per lei sia più facile concordare con quanto espresso dal Commissario Rehn che con quanto da me dichiarato, ma, di fatto, diciamo entrambi la stessa cosa.</p>
      <p sl="en">Nell’analisi annuale della crescita, la Commissione ha difeso e proposto collegialmente un più ampio intervento di questo genere sui mercati; purtroppo non è stato approvato dagli Stati membri. Posso pertanto confermare che stiamo seguendo questo orientamento; stiamo cercando di aumentare la flessibilità di intervento sui mercati, ma francamente penso che dovremmo concentrarci ora sul meccanismo europeo di stabilità e considerare, naturalmente, delle opzioni per il futuro degli eurobond, se gli Stati membri sono pronti ad affrontare questo passo.</p>
    </intervention>
    <intervention id="2-229-000" speaker_id="23712" name="Jan ZAHRADIL" is_mep="True" mode="spoken" nationality="Czechia" birth_date="20-03-1963" birth_place="Praha" m_state="CZ">
      <p sl="cs">a nome del gruppo ECR. – Signor Presidente, come saprà, il mio gruppo è principalmente composto di parlamentari non appartenenti all’eurozona, ma certamente non auspichiamo un fallimento dell’euro, come ho già ribadito a più riprese. Le nostre economie sono troppo interconnesse e pertanto, devo ammettere che nutriamo sentimenti contrastanti circa la situazione che si sta producendo.</p>
      <p sl="cs">Riceviamo messaggi discrepanti. Il Consiglio europeo dichiara una cosa, la Banca centrale europea ne dice un’altra e il Fondo monetario internazionale offre una versione ancora diversa. Ho fondamentalmente la sensazione che le valutazioni politiche stiano ancora prevalendo su quelle economiche, come se fosse possibile ingannare i mercati con qualche promessa, senza fornire una soluzione reale alla situazione.</p>
      <p sl="cs">Vorrei chiedere quale sia la posizione della Commissione europea circa la ristrutturazione del debito pubblico. Sembra che ancora preferiate immettere più denaro, offrendo prestiti senza fondo alle economie in seria difficoltà o sull’orlo del collasso o possiamo aspettarci un po’ di buon senso, prendendo in seria considerazione l’ipotesi di ristrutturare i debiti pubblici? Ritengo, infatti, che non si possa evitare questa seconda opzione sul lungo termine.</p>
    </intervention>
    <intervention id="2-230-000" speaker_id="photo_generic" name="José Manuel Barroso" is_mep="True" mode="spoken" role="Presidente della Commissione">
      <p sl="en">Onorevole Zahradil, innanzi tutto, i problemi economici che viviamo in Europa purtroppo non sono concentrati soltanto nell’eurozona. Anche alcuni Stati membri non appartenenti alla zona euro sono coinvolti nei meccanismi di sostegno alla bilancia dei pagamenti promossi dalla Commissione e dal Fondo monetario internazionale.</p>
      <p sl="en">Quanto all’eurozona, come ha detto, è in corso un dibattito tra gli Stati membri, il Consiglio, la Commissione e la Banca centrale europea, affinché si giunga alla migliore risposta possibile. Come sapete, non sempre gli specialisti sono concordi su quale sia la strada più consona per ottenere una determinata reazione. Stiamo ancora lavorando su questo punto.</p>
      <p sl="en">È doveroso riconoscere che si tratta di argomenti estremamente difficili e complessi. L’ampiezza della sfida è senza precedenti e richiede un’opera di convergenza. È per questo motivo che la Commissione è stata molto prudente nelle scelte in materia di comunicazione sul tema, perché alcuni di questi argomenti hanno una forte influenza sui mercati. Resta assodato, come abbiamo detto, che la ristrutturazione non è un’alternativa ai penosi sforzi di consolidamento fiscale che tutti gli Stati membri devono profondere, se vogliono correggere gli squilibri in termini di deficit e di debito.</p>
    </intervention>
    <intervention id="2-231-000" speaker_id="1934" name="Daniel COHN-BENDIT" is_mep="True" mode="spoken" nationality="France" birth_date="04-04-1945" birth_place="Montauban" p_group="Group of the Greens/European Free Alliance - Co" m_state="FR">
      <p sl="fr">a nome del gruppo Verts/ALE. – Signor Presidente, Presidente Barroso, è vero che non è sempre chiara la posizione dell’Unione europea, ma lei ha risposto su questo punto. Vorrei aggiungere tre considerazioni.</p>
      <p sl="fr">Innanzitutto, basta con le ristrutturazioni. Sappiamo tutti che ci sarà, in un determinato momento, una ristrutturazione del debito, in Grecia per esempio, per il semplice motivo che bisogna dare al governo greco la possibilità di riconquistare la fiducia e perché è necessario ristrutturare la società greca. Oggi, in Grecia, nessuno si fida di nessuno e nemmeno del governo. E finché il governo non riuscirà a dare una prospettiva di futuro al suo popolo, oltre all’austerità, non riuscirà a rilanciare l’economia.</p>
      <p sl="fr">Bisognerebbe porre al centro delle riflessioni della Commissione e delle altre parti coinvolte, quindi, la necessità di ridare fiducia alla popolazione greca, condizione imprescindibile per l’adozione di eventuali misure. Oggi l’austerità dunque non lascia alla società greca il tempo di riflettere. È la ragione di questo rifiuto, che può essere molto pericoloso.</p>
      <p sl="fr">Un’ultima questione, l’evasione fiscale. L’Europa non potrebbe aiutare la Grecia anche in questo settore? Ci sono conti correnti greci nelle banche austriache, lussemburghesi, cipriote e svizzere. Perché non congelare quei conti o, almeno, perché non mettere in discussione il segreto bancario affinché il governo greco venga a conoscenza dei casi di frode fiscale? Si chiede al governo greco di contrastare gli evasori ma, nel contempo, non lo si aiuta e sono le nostre banche, le banche europee che, di fatto, occultano l’evasione fiscale.</p>
    </intervention>
    <intervention id="2-232-000" speaker_id="photo_generic" name="José Manuel Barroso" is_mep="True" mode="spoken" role="Presidente della Commissione">
      <p sl="fr">Onorevole Cohn-Bendit, è vero che c’è un problema di evasione fiscale in Grecia, anche se, a mio avviso, non è la causa del problema strutturale greco.</p>
      <p sl="fr">Attualmente stiamo lavorando sulla questione del segreto bancario. Come sapete, tutti gli Stati membri, unitamente alla Svizzera, da marzo 2009 si sono impegnati ad applicare la norma dell’Organizzazione per la cooperazione e lo sviluppo economico (OCSE): essa prevede che uno Stato non possa rifiutarsi di fornire informazioni su richiesta di un altro Stato, opponendo il fatto che le informazioni siano detenute da una banca o da un altro istituto finanziario. Questo principio è stato inserito dalla Commissione nella direttiva in materia di cooperazione amministrativa nel settore della fiscalità, entrata in vigore l’11 marzo 2011, che sarà applicabile, purtroppo, soltanto dal 1° gennaio 2013.</p>
      <p sl="fr">La questione del segreto bancario è così risolta, sul piano giuridico, a livello europeo e non può ostacolare lo scambio completo di informazioni su richiesta di un’amministrazione fiscale nei confronti di un’altra. Credo che ci siano tutti i presupposti perché già oggi, in base alla cooperazione amministrativa, gli Stati membri dell’Unione europea trasmettano alla Grecia tutte le informazioni riguardanti eventuali casi di frode o di evasione fiscale.</p>
    </intervention>
    <intervention id="2-233-000" speaker_id="96650" name="Lothar BISKY" is_mep="True" mode="spoken" nationality="Germany" birth_date="17-08-1941" birth_place="Zollbrück" p_group="Confederal Group of the European United Left - Nordic Green Left" m_state="DE">
      <p sl="de">a nome del gruppo GUE/NGL. – Presidente Barroso, vorrei porre una breve domanda. Sono lieto che durante il vertice del G8 e il forum e-G8 che lo ha preceduto si sia discusso di Internet. Ci chiediamo, preoccupati, perché chi detiene il potere si preoccupi di Internet. Sappiamo che l’argomento è delicato. Può dirci qualcosa in più in proposito? È stata una discussione una tantum o ci saranno ulteriori dibattiti? Metterete nuovamente questo punto all’ordine del giorno?</p>
    </intervention>
    <intervention id="2-234-000" speaker_id="photo_generic" name="José Manuel Barroso" is_mep="True" mode="spoken" role="Presidente della Commissione">
      <p sl="fr">Penso che il Presidente Sarkozy abbia avuto un’ottima idea, poiché Internet è un fenomeno globale. Tutti vogliamo una rete aperta. Pensiamo che contribuisca largamente alla conoscenza e alla libertà. Nel contempo, talvolta si abusa di Internet: alcune forme di sfruttamento, dei bambini, per esempio e reati commessi approfittando delle libertà offerte dalla rete.</p>
      <p sl="fr">È stata pertanto una discussione molto interessante con alcuni esponenti di rilievo che hanno ideato progetti della rete, dal numero uno di Google a Mark Zuckerberg, l’ideatore di Facebook, e altri. Abbiamo discusso di quale potrebbe essere una regolamentazione adeguata alle caratteristiche di Internet, preservando ovviamente tutta la libertà e il potenziale di innovazione offerto dalla rete. C’è stata quindi una discussione, seguita dalla conferma che questo tema sarà all’ordine del giorno dei prossimi G8.</p>
    </intervention>
    <intervention id="2-235-000" speaker_id="96650" name="Lothar BISKY" is_mep="True" mode="spoken" nationality="Germany" birth_date="17-08-1941" birth_place="Zollbrück" p_group="Confederal Group of the European United Left - Nordic Green Left" m_state="DE">
      <p sl="de">a nome del gruppo GUE/NGL. – Ho ancora una curiosità su questo argomento: sarete pronti a informarci, in termini generali, sugli ulteriori negoziati riguardanti Internet, visto che si tratta di misure importanti e lungimiranti per il futuro?</p>
    </intervention>
    <intervention id="2-236-000" speaker_id="photo_generic" name="José Manuel Barroso" is_mep="True" mode="spoken" role="Presidente della Commissione">
      <p sl="fr">Non ci sono stati veri e propri negoziati. È stata l’occasione di uno scambio di vedute molto generale, una sorta di brainstorming . Prima si è tenuta una conferenza, chiamata e-G8, alla quale hanno partecipato i grandi protagonisti di Internet e le autorità. Non si è trattato di un negoziato, non l’ho percepito come tale. Abbiamo chiesto ai responsabili delle grandi società della rete di condividere con noi la loro visione dell’avvenire di questo settore e, inoltre, con i diversi membri del G8, abbiamo condiviso le nostre preoccupazioni, i nostri interessi e la nostra percezione di Internet. Non ci sono stati, tuttavia, veri e propri negoziati con risultati concreti.</p>
    </intervention>
    <intervention id="2-237-000" speaker_id="4525" name="Nigel FARAGE" is_mep="True" mode="spoken" nationality="United Kingdom" birth_date="03-04-1964" birth_place="Farnborough" p_group="Non" m_state="GB">
      <p sl="en">a nome del gruppo EFD. – Presidente Barroso, abbiamo assistito a una serie di pantomime sull’euro. Tutte le volte che ho preannunciato che un paese avrebbe avuto bisogno di un’operazione di salvataggio, siete venuti qui a dirci che non era vero, che andava tutto per il meglio. E adesso assistiamo al quarto salvataggio – il secondo in Grecia – a meno che, naturalmente, oggi non ci dica che anche questo non è necessario. La domanda che voglio porre è forse ancora più seria di quanto accaduto in Grecia, in Irlanda o in Portogallo finora. Riguarda la vera crisi del debito pubblico cui potremmo assistere nelle prossime settimane e riguarda l’integrità della stessa Banca centrale europea.</p>
      <p sl="en">Mese dopo mese vi ho ammoniti, ricordando che non è possibile continuare a comprare enormi quantità dei vostri stessi titoli tossici. Presidente Barroso, concorda nell’affermare che le finanze della Banca centrale europea e la sua correttezza siano oggi in estremo pericolo?</p>
    </intervention>
    <intervention id="2-238-000" speaker_id="photo_generic" name="José Manuel Barroso" is_mep="True" mode="spoken" role="Presidente della Commissione">
      <p sl="en">No, non sono d’accordo. Penso che la Banca centrale europea sia un’istituzione altamente credibile, gestita con grande saggezza e intelligenza. Tutti gli Stati membri dell’eurozona rispettano l’indipendenza della Banca centrale europea. Naturalmente, sappiamo che i paesi dell’euro vivono alcune difficoltà. Come ho già detto, sono difficoltà che, in tutta onestà, non riguardano soltanto l’eurozona.</p>
      <p sl="en">Purtroppo la sua critica all’eurozona è sempre di natura ideologica. I problemi di debito non hanno carattere esclusivo. In media, il debito nell’eurozona è più basso rispetto al debito del Regno Unito, per esempio. Di fatto, però, abbiamo problemi diversi perché è la prima volta che si realizza questo tipo di unione monetaria senza un assetto istituzionale maggiormente integrato. È proprio questo il motivo per cui stiamo cercando una risposta esaustiva e la Banca centrale europea partecipa allo sforzo di dare stabilità finanziaria all’eurozona.</p>
    </intervention>
    <intervention id="2-239-000" speaker_id="4525" name="Nigel FARAGE" is_mep="True" mode="spoken" nationality="United Kingdom" birth_date="03-04-1964" birth_place="Farnborough" p_group="Non" m_state="GB">
      <p sl="en">a nome del gruppo EFD. – Per accreditare la mia tesi, proprio ieri il rispettabilissimo think tank “Open Europe ” ha pubblicato delle cifre, affermando che la sbalorditiva esposizione di 190 miliardi di euro della BCE è costituita da esposizioni verso la Grecia e le banche greche. Se la Banca centrale europea assistesse a una riduzione del valore degli attivi anche soltanto del 4,25 per cento, si azzererebbe tutto il suo patrimonio netto. Accettate l’analisi di “Open Europe ” o avvalorate l’affermazione del Presidente Juncker di quindici giorni fa, in base alla quale, data la gravità della situazione dell’eurozona, siete effettivamente costretti a mentire in pubblico?</p>
    </intervention>
    <intervention id="2-240-000" speaker_id="photo_generic" name="José Manuel Barroso" is_mep="True" mode="spoken" role="Presidente della Commissione">
      <p sl="en">Innanzi tutto, io non mento e la Commissione è sempre stata molto coerente nel fornire informazioni in tutti i casi. La situazione è difficile: l’abbiamo affermato con onestà fin dall’inizio e non sosteniamo, mentendo, che il momento sia roseo.</p>
      <p sl="en">Detto ciò, la credibilità della Banca centrale europea si fonda sull’assoluta determinazione dei governi dell’eurozona nel mettere in atto qualunque misura sia necessaria per garantire la stabilità finanziaria dei paesi dell’euro; pertanto, non ho dubbi sulla capacità del sistema, sugli sforzi profusi nell’eurozona e sulla credibilità della Banca centrale europea. Non nutro alcuna perplessità circa la capacità della Banca centrale europea di difendere gli interessi europei, né dubito dell’impegno degli Stati membri dell’eurozona volto a fornire tutte le garanzie che la BCE ritenga utili per agire nella piena indipendenza, in quanto banca centrale.</p>
      <p sl="en">Quanto all’esposizione delle banche centrali, altre banche centrali in Europa e fuori dall’Europa vivono una situazione molto più complessa e vulnerabile della Banca centrale europea, che è un organo dell’Unione europea credibile e ampiamente rispettato a livello internazionale.</p>
    </intervention>
    <intervention id="2-241-000" speaker_id="96960" name="Nicole SINCLAIRE" is_mep="True" mode="spoken" nationality="United Kingdom" birth_date="26-07-1968" birth_place="London" p_group="Europe of freedom and democracy Group" m_state="GB">
      <p sl="en">L’Unione europea diventa sempre più ampia ma, con l’avvento dei partiti politici paneuropei, a quanto pare, non diventa più profonda, data la sua incapacità, più volte manifesta, di raggiungere un accordo. Lo dimostrano la posizione contraria della Germania sulla Libia e il disaccordo italiano e francese sul riconoscimento dei visti dello spazio Schengen.</p>
      <p sl="en">Potrebbe spiegare a me e al mio elettorato come è possibile promuovere una politica comune in settori importanti, come le relazioni internazionali e la sicurezza, senza consenso, se non rinunciando al diritto democratico di ogni Stato membro di conseguire unilateralmente le proprie aspirazioni?</p>
    </intervention>
    <intervention id="2-242-000" speaker_id="photo_generic" name="José Manuel Barroso" is_mep="True" mode="spoken" role="Presidente della Commissione">
      <p sl="en">Francamente non comprendo la preoccupazione celata nella sua domanda. Di fatto siamo un’Unione di 27 Stati democratici e abbiamo concordato che, nella politica estera e di sicurezza, le decisioni debbano essere adottate all’unanimità. Se gli Stati membri non sono unanimemente concordi, non possiamo imporre una decisione agli Stati che non approvano e, agendo in tal senso, rispettiamo pienamente la natura democratica non soltanto della nostra Unione, ma anche dei nostri Stati membri.</p>
      <p sl="en">Credo che sia nel nostro interesse, in quanto europei, cittadini europei, che gli Stati membri agiscano di comune accordo negli affari esteri. È ovvio che oggi, in Europa, anche gli Stati membri più grandi non hanno l’influenza o il potere necessari a parlare alla pari con gli Stati Uniti, con la Cina o con altre potenze; nondimeno l’Unione europea unita può fare la differenza. Spero pertanto che il processo ci porti a una più ampia convergenza tra i nostri Stati membri, anche in termini di politica estera.</p>
    </intervention>
    <intervention id="2-243-000" speaker_id="96960" name="Nicole SINCLAIRE" is_mep="True" mode="spoken" nationality="United Kingdom" birth_date="26-07-1968" birth_place="London" p_group="Europe of freedom and democracy Group" m_state="GB">
      <p sl="en">Il primo aspetto che ho menzionato sono i partiti paneuropei. Potrebbe spiegare perché i contribuenti dovrebbero finanziare i partiti politici a tutti i livelli? Forse può illustrarci la loro utilità per il perseguimento degli obiettivi dell’Unione europea.</p>
      <p sl="en">L’altra mia domanda riguarda l’Alto rappresentante Ashton. Noto che non partecipa spesso alle riunioni della Commissione. Il Regno Unito è correttamente rappresentato in seno alla Commissione?</p>
    </intervention>
    <intervention id="2-244-000" speaker_id="photo_generic" name="José Manuel Barroso" is_mep="True" mode="spoken" role="Presidente della Commissione">
      <p sl="en">Le questioni sono due. Innanzi tutto, i partiti europei, come lei sa, sono riconosciuti come elementi importanti dal trattato, ratificato all’unanimità dai nostri Stati membri. È pertanto motivato il sostegno ai partiti europei poiché, di fatto, sono organismi europei, riconosciuti in quanto tali dal trattato.</p>
      <p sl="en">In secondo luogo, quanto alla baronessa Ashton, ella non è soltanto la Vicepresidente della Commissione, ma anche l’Alto rappresentante dell’Unione europea per gli affari esteri e la politica di sicurezza. Ha un compito molto impegnativo per il quale deve rappresentare l’Unione europea e, pertanto, viaggia molto più degli altri membri della Commissione. Cerca in ogni modo di essere presente a quasi tutte le riunioni della Commissione ma non riesce a partecipare a tutte.</p>
      <p sl="en">Tengo a sottolineare, tuttavia, che i Commissari non hanno il compito di rappresentare i paesi. Sono nominati dai paesi, ma devono rappresentare l’Unione europea. Tutti noi, nell’assumere questo incarico, giuriamo che non rappresenteremo i paesi e, di fatto, la credibilità dell’istituzione risiede proprio nel fatto che cerchiamo di essere pienamente indipendenti e di servire l’interesse generale europeo. Posso affermare che gli Stati membri, incluso il Regno Unito, sono ottimamente rappresentati al Consiglio europeo dai Primi ministri e, nelle altre compagini del Consiglio, dai vari ministri.</p>
    </intervention>
    <intervention id="2-245-000" speaker_id="1911" name="Martin SCHULZ" is_mep="True" mode="spoken" nationality="Germany" birth_date="20-12-1955" birth_place="Hehlrath" p_group="Group of the Progressive Alliance of Socialists and Democrats in the European Parliament" m_state="DE">
      <p sl="de">a nome del gruppo S&amp;D. – Signor Presidente, mi scuso per essere giunto in ritardo. In compenso, ho atteso fino alla fine.</p>
      <p sl="de">Presidente Barroso, ho una domanda da porle circa la grave situazione in cui ci troviamo nell’Unione europea. Il 2008 è stato l’anno di una profonda crisi del sistema bancario. Nel 2009 la crisi delle banche ha causato, nell’economia reale, una profonda crisi di natura economica. L’assunzione dei costi delle carenze del sistema bancario da parte dell’erario pubblico ha portato, infine, nel 2010, a una crisi profonda dei bilanci pubblici. Quest’ultima è corredata da un’accozzaglia di tagli che sta conducendo a situazioni drammatiche in diversi Stati membri dell’Unione europea, come risultato dei provvedimenti che l’Unione europea chiede di adottare. Si rischia che, dopo la crisi del sistema bancario, la crisi economica e la crisi dei bilanci pubblici, il 2011 e il 2012 siano gli anni della crisi sociale in Europa.</p>
      <p sl="de">La mia domanda è la seguente, Presidente Barroso: la Commissione è pronta a discutere con noi delle modalità di miglioramento del sottofinanziamento dello stato sociale – sistemi di previdenza sociale – negli Stati membri dell’Unione europea e, segnatamente, in quegli Stati membri che sono stati maggiormente colpiti dalla crisi di bilancio?</p>
      <p sl="de">Inoltre, siete pronti a una discussione definitiva con noi sugli eurobond, in modo da ottenere le risorse necessarie da investire nell’economia per agevolare la crescita e l’occupazione negli Stati membri più colpiti?</p>
    </intervention>
    <intervention id="2-246-000" speaker_id="photo_generic" name="José Manuel Barroso" is_mep="True" mode="spoken" role="Presidente della Commissione">
      <p sl="fr">Onorevole Schulz, proprio oggi la Commissione ha adottato le raccomandazioni per ciascuno dei ventisette Stati membri, unitamente a una nota introduttiva in cui esprimiamo proprio la preoccupazione da lei sollevata, che è davvero molto rilevante per noi. Sappiamo bene che l’austerità, oggi indispensabile per ridurre il deficit e il debito, è veramente molto ostica.</p>
      <p sl="fr">Nel contempo, crediamo che ogni euro speso, oggi, per gli interessi sul debito sia un euro in meno per gli ospedali, per i servizi sanitari pubblici, per la scuola pubblica, per la previdenza sociale. Si tratta di una vera austerità. Per questo motivo dobbiamo impegnarci in una consultazione in materia di bilancio molto seria per ripristinare la fiducia e, al tempo stesso, realizzare le riforme strutturali per garantire la competitività, tutelando i soggetti più vulnerabili.</p>
      <p sl="fr">Credo che il documento adottato oggi sia di vostro gradimento. Si occupa riguardi degli aspetto del mercato del lavoro: come attirare più individui sul mercato del lavoro, come inserire la dimensione sociale nelle nostre politiche?</p>
      <p sl="fr">Si tratta, ora, di vedere in ogni paese quale sia il margine di cui disponiamo per garantire questi obiettivi. Credo, tuttavia, che gli scopi siano condivisi.</p>
    </intervention>
    <intervention id="2-247-000" speaker_id="96843" name="Marco SCURRIA" is_mep="True" mode="spoken" nationality="Italy" birth_date="18-05-1967" birth_place="Roma" p_group="Group of the European People's Party (Christian Democrats)" m_state="IT">
      <p sl="it">Signor Presidente, in realtà non intendevo intervenire sul discorso del G8, ma piuttosto porre al Presidente Barroso una domanda riguardante la cultura.</p>
      <p sl="it">Nell'Unione europea esistono molti programmi che incoraggiano i giovani – ma non solo – a incontrarsi, facendo sì che questa diventi una vera Unione. Programmi come Comenius, Lifelong learning, Youth in action , ecc., hanno rappresentato per molti giovani e professionisti il vero incontro dell'Unione europea, ispirando un vero sentimento europeista.</p>
      <p sl="it">(Il Presidente interrompe l'oratore spiegando che il dibattito è su un altro argomento, ma poi lo invita a continuare …).</p>
      <p sl="it">Desidererei quindi sapere qual è il destino di questi programmi, almeno nelle previsioni della Commissione, visto che sono prossimi a scadere e che avremmo già dovuto affrontare la questione in seno alla commissione CULT. Come intende sviluppare la Commissione la prossima programmazione dal 2014 in poi? Ritengo sia questo sia un tema cui sono particolarmente interessati molti attori dell'Unione europea e molti giovani dei nostri paesi.</p>
    </intervention>
    <intervention id="2-248-000" speaker_id="photo_generic" name="José Manuel Barroso" is_mep="True" mode="spoken" role="Presidente della Commissione">
      <p sl="fr">La Commissione nutre un enorme interesse per tutti gli aspetti legati alla dimensione culturale in Europa e a tutti gli scambi. Io stesso ci tengo molto e, del resto, ho già incontrato i principali protagonisti del settore.</p>
      <p sl="fr">Alla fine del mese presenteremo delle proposte sulle prospettive finanziarie di tutti i settori, compreso quello culturale. Certamente formuleremo delle proposte di rilievo in questo ambito. Pensiamo di razionalizzare gli strumenti, pur garantendo l’ambizione di programmi come quelli da lei citati, che sono programmi emblematici, di estrema importanza per un’Europa dei cittadini e per un’Europa che riconosca il valore della cultura.</p>
    </intervention>
    <intervention id="2-249-000" speaker_id="4529" name="Baroness Sarah LUDFORD" is_mep="True" mode="spoken" nationality="United Kingdom" birth_date="14-03-1951" birth_place="Halesworth" p_group="Group of the Alliance of Liberals and Democrats for Europe" m_state="GB">
      <p sl="en">Resto in tema. Ieri la Commissione ha adottato un sostanzioso pacchetto di relazioni e di misure sulla lotta alla corruzione con il costo annuo di 120 miliardi di euro per l’Unione europea – equivalenti al totale del bilancio europeo, circa – ma otto Stati membri hanno ottenuto un punteggio inferiore a cinque, su una scala di dieci, secondo l’indice di Transparency International . La Commissione afferma che l’attuazione degli strumenti di contrasto alla corruzione non sia soddisfacente.</p>
      <p sl="en">Non sarebbe stata una buona idea, quindi, portare il tema della corruzione al vertice del G8? L’unico riferimento che ho trovato, molto indiretto peraltro, riguardava i paesi in via di sviluppo. Non vi era alcun riferimento alle modalità con le quali i paesi ricchi debbano dimostrare la volontà politica di affrontare il problema e dar prova delle loro capacità di guidare quest’azione. Non abbiamo perso la giusta occasione per parlare di corruzione e di malcostume al G8, soprattutto perché uno dei membri, la Russia, si colloca al 154° posto su 178 e molti dei nostri Stati membri non hanno valutazioni brillanti, stando all’indice di Transparency International ?</p>
    </intervention>
    <intervention id="2-250-000" speaker_id="photo_generic" name="José Manuel Barroso" is_mep="True" mode="spoken" role="Presidente della Commissione">
      <p sl="en">Il tema della corruzione è stato trattato quando abbiamo organizzato una riunione di sensibilizzazione con i leader africani, ma posso garantirvi che la lotta alla corruzione sarà ai primi posti nell’agenda della riunione del G20 in novembre. Detto ciò, ritengo che sia stata una discussione utile, poiché un atto di corruzione presuppone l’esistenza di un corrotto, ma anche di un corruttore; in un certo senso, pertanto, anche i membri del G8 erano sotto esame, quando abbiamo discusso dell’Africa.</p>
      <p sl="en">In ogni caso, ho dato loro un’ottima notizia, comunicando che la Commissione ha intenzione di promuovere delle iniziative connesse alla trasparenza nel settore delle materie prime – se sia una buona o una cattiva notizia, dipende dalla prospettiva da cui la si interpreta: una minore trasparenza agevola i regimi che vogliano utilizzare le entrate provenienti dalle risorse naturali e dalle materie prime in modo poco trasparente, a volte con la complicità, va detto, del cosiddetto mondo sviluppato. È questo il taglio che abbiamo dato all’argomento durante l’ultimo vertice del G8.</p>
    </intervention>
    <intervention id="2-251-000" speaker_id="96809" name="Peter van DALEN" is_mep="True" mode="spoken" nationality="Netherlands" birth_date="03-09-1958" birth_place="Zwijndrecht" m_state="NL">
      <p sl="nl">Presidente Barroso, ha parlato della Banca centrale europea (BCE), definendola un organo indipendente. Il punto è che la Banca centrale europea non è indipendente nella crisi greca: si è schierata. La BCE, in quanto banca commerciale, ha comprato decine di miliardi di obbligazioni di scarso valore e adesso ostacola la necessaria ristrutturazione del debito greco.</p>
      <p sl="nl">La mia domanda è puntuale ed è la seguente: cosa farete per evitare che la BCE, con la sua duplice funzione, ostacoli le tappe difficili ma necessarie, verso la ristrutturazione dell’economia greca?</p>
    </intervention>
    <intervention id="2-252-000" speaker_id="photo_generic" name="José Manuel Barroso" is_mep="True" mode="spoken" role="Presidente della Commissione">
      <p sl="en">La Banca centrale europea (BCE) ha certamente un carattere indipendente e non si tratta soltanto dell’indipendenza riconosciuta dal trattato – un’indipendenza giuridica, quindi, sancita dal trattato; posso anche aggiungere che, alla luce dei miei sette anni circa di esperienza alla guida della Commissione, ho interagito molto spesso con la BCE e, a più riprese, sono stato testimone di episodi in cui la BCE ha dimostrato di non aver bisogno del nostro sostegno per affermare la sua indipendenza. Voglio rassicurarvi su questo punto.</p>
      <p sl="en">Quanto alla ristrutturazione, come sapete, stiamo analizzando diverse opzioni. Teniamo in considerazione tutto il dibattito, ma la posizione della Commissione è stata già affermata chiaramente: crediamo che la ristrutturazione non sia un’alternativa agli sforzi richiesti agli Stati membri in termini di consolidamento fiscale e di riforme strutturali. La nostra posizione è sempre stata coerente e continueremo su questa strada.</p>
    </intervention>
    <intervention id="2-253-000" speaker_id="4466" name="Ilda FIGUEIREDO" is_mep="True" mode="spoken" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Signor Presidente, Presidente Barroso, sempre a proposito del vertice del G8, vorrei sapere se, ancora una volta, sia stata rinviata la discussione sulla regolamentazione dei mercati finanziari e, segnatamente, l’applicazione della tassa sui movimenti di capitali, sulle plusvalenze, l’abolizione dei paradisi fiscali, l’eliminazione dei derivati e delle agenzie di rating del credito, alla luce della loro attuale, totale assenza di credibilità e della mancanza assoluta di trasparenza. Infine, vorrei anche chiederle delle informazioni su quanto stia succedendo nell’Unione europea, con la Grecia, il Portogallo e l’Irlanda, imponendo processi che sono principalmente mirati ad applicare strumenti e a instaurare procedure che esacerbano lo sfruttamento dei lavoratori e il declino economico dei paesi e che, nel medio e lungo termine, contribuiranno a creare maggiore povertà, più disoccupazione e a marcare maggiormente le disuguaglianze.</p>
      <p sl="pt">Non ritiene che tutto ciò sia in contraddizione con i principi espressi, anche dallo stesso trattato?</p>
    </intervention>
    <intervention id="2-254-000" speaker_id="photo_generic" name="José Manuel Barroso" is_mep="True" mode="spoken" role="Presidente della Commissione">
      <p sl="pt">Innanzi tutto, onorevole Figueiredo, quanto al tema della regolamentazione della finanza globale, come sa, da quando il G20 è stato riconosciuto come il principale foro di discussione sull’economia e sulla governance finanziaria globale, è il G20 ad avere la precedenza su questi temi.</p>
      <p sl="pt">Alcuni argomenti sono stati trattati fino ad un certo punto. Per quanto mi riguarda … posso dirle … che, durante il G8, ho lanciato la discussione sulla tassazione delle transazioni finanziarie, mentre discutevamo di aiuti allo sviluppo e la mia posizione è apertamente a favore di una tassa simile. Stiamo lavorando su questo punto, in seno alla Commissione e presto presenteremo le nostre idee.</p>
      <p sl="pt">Quanto alla questione generale da lei sollevata, abbiamo anche discusso della situazione dell’eurozona. In materia potremmo avere punti di vista completamente diversi. Crediamo che senza il consolidamento dei bilanci e senza riforme strutturali, non ci sia modo di promuovere il nostro obiettivo: un’economia sociale di mercato.</p>
    </intervention>
    <intervention id="2-255-000" speaker_id="28297" name="Jacek SARYUSZ-WOLSKI" is_mep="True" mode="spoken" nationality="Poland" birth_date="19-09-1948" birth_place="Łódż" m_state="PL">
      <p sl="en">Presidente Barroso, durante il vertice del G8, i partecipanti hanno discusso dell’impegno ad attuare una politica di vicinato nel Mediterraneo. Anche lei, a nome dell’Unione europea, si è impegnato ad assegnare1,24 miliardi di euro, dicendo che sono stanziati per la politica di vicinato, affermazione che potrebbe far pensare che siano soltanto per il sud.</p>
      <p sl="en">Dalle versioni intermedie del documento della Commissione, apprendiamo che, nella fase iniziale, su 1,24 miliardi di euro, 150 milioni saranno destinati alla parte orientale e il resto al sud. Ciò è in conflitto con il principio di simmetria e di pari attenzioni verso i nostri vicini. Come si spiega questa ripartizione? In realtà, concretamente, quanto destinerete alla politica di vicinato nel Mediterraneo dell’unica somma di denaro da lei menzionata?</p>
    </intervention>
    <intervention id="2-256-000" speaker_id="photo_generic" name="José Manuel Barroso" is_mep="True" mode="spoken" role="Presidente della Commissione">
      <p sl="en">Onorevole Saryusz-Wolski, in amicizia, mi lasci dire con franchezza che capisco le sue preoccupazioni circa la politica di vicinato nella sua dimensione orientale, ma ritengo che il punto fondamentale non sia mettere in competizione l’est e il sud: abbiamo bisogno di entrambi. Adesso è essenziale aiutare coloro che richiedono il nostro aiuto e farlo in modo efficace.</p>
      <p sl="en">Di fatto, l’approccio scelto nella revisione della nostra politica di vicinato è chiaro. Non distribuiamo le risorse in base alla distinzione tra est e sud, ma secondo la condizionalità, valutando i progressi nel settore delle riforme di ogni partner o, se preferisce, attribuiamo più risorse a chi ha compiuto maggiori progressi. Coloro che si sono impegnati di più, coloro che hanno dimostrato di meritare di più, riceveranno maggiori risorse. Pertanto, le dotazioni non sono già pronte – questo va al paese A, questo al paese B – ogni Stato deve dimostrare che merita il nostro sostegno.</p>
      <p sl="en">Ritengo che sia questo l’approccio corretto e, in tal caso, naturalmente, manterremo i nostri impegni sia nei confronti del partenariato orientale – che riveste un’importanza centrale – sia nei confronti dei nostri vicini nel Mediterraneo.</p>
    </intervention>
    <intervention id="2-257-000" speaker_id="4335" name="Marielle de SARNEZ" is_mep="True" mode="spoken" nationality="France" birth_date="27-03-1951" birth_place="Paris" p_group="Group of the Alliance of Liberals and Democrats for Europe - Vice" m_state="FR">
      <p sl="fr">Signor Presidente, la mia domanda si lega all’interrogazione precedente e alla sua risposta.</p>
      <p sl="fr">Ha parlato degli aiuti concessi, in particolare alle democrazie arabe emergenti, in occasione del G8 di Deauville: 40 miliardi di dollari, per la maggior parte sotto forma di prestiti del Fondo monetario internazionale (FMI), della Banca europea per la ricostruzione e lo sviluppo (BERS), della Banca europea per gli investimenti (BEI) e 15 miliardi di euro circa forniti dall’Unione europea e dagli Stati membri.</p>
      <p sl="fr">Ha parlato di condizionalità e la mia domanda verte proprio su questo punto. Gli aiuti vengono effettivamente concessi a patto che siano soddisfatti alcuni criteri: elezioni libere e regolari, libertà d’associazione, libertà di stampa, di espressione, lotta alla corruzione, indipendenza della giustizia, riforma dell’esercito e della polizia – criteri che lei conosce perfettamente.</p>
      <p sl="fr">Vorrei sapere chi valuterà, alla fine, il rispetto di questi criteri, in particolare per tutte le democrazie arabe emergenti. Il nostro Parlamento sarà pienamente coinvolto nella valutazione del rispetto della condizionalità o si tratterà di un potere discrezionale del Consiglio?</p>
    </intervention>
    <intervention id="2-258-000" speaker_id="photo_generic" name="José Manuel Barroso" is_mep="True" mode="spoken" role="Presidente della Commissione">
      <p sl="fr">La nostra idea – e spero che voi siate d’accordo – è che il coordinamento spetti alla Commissione. Effettivamente sono molto orgoglioso che sia stata la Commissione, con l’Alto rappresentante, a presentare subito il programma della nostra risposta: un partenariato per la democrazia in Nord Africa e nel Mediterraneo meridionale e anche un partenariato per la prosperità condivisa. Oggi il Consiglio riconosce, comunque, che sarebbe bene affidare il coordinamento alla Commissione. E la Commissione, naturalmente, deve render conto al Parlamento. Pertanto, posso soltanto rallegrarmi dell’interesse e degli sforzi da parte del Parlamento di unirsi a questa iniziativa.</p>
      <p sl="fr">Del resto, ciò che sta accendendo in alcuni paesi arabi ha davvero un carattere strategico, non soltanto per questi paesi, ma per la democrazia del pianeta, per l’evoluzione del mondo musulmano e per noi, in Europa. Tutto ciò che possiamo fare, quindi, per mobilitare non soltanto le istituzioni europee, ma anche le nostre società a favore della sfida della transizione democratica dei nostri vicini è di capitale importanza e sono lieto dell’interesse del Parlamento europeo in tal senso.</p>
    </intervention>
    <intervention id="2-259-000" speaker_id="99416" name="Nikolaos SALAVRAKOS" is_mep="True" mode="spoken" nationality="Greece" birth_date="15-02-1946" birth_place="Kalamata" p_group="Europe of freedom and democracy Group" m_state="GR">
      <p sl="el">Signor Presidente, a proposito del vertice del G8, stando ad alcune informazioni di carattere finanziario che ho appreso leggendo, il prodotto interno lordo mondiale era di 58 mila miliardi di dollari e la massa monetaria di 615 mila miliardi di dollari nel 2009. Al tempo stesso, quanto alla politica monetaria che vi riguarda, si conferma che gli Stati Uniti stiano emettendo nuova moneta, nuovi dollari, mentre la nostra Unione non emette moneta.</p>
      <p sl="el">Gli economisti non sono concordi su molti punti; tuttavia, la storia ci ha insegnato due cose: innanzi tutto, che non si può evitare il fallimento concedendo prestiti onerosi e, secondariamente, che l’estrema austerità non potrà mai ridurre il deficit di una macroeconomia in recessione, che non è in grado di deprezzare la sua valuta. Gli eurobond sono molto urgenti, signor Presidente. Li considera un mezzo per controbilanciare la vertiginosa emissione di nuova valuta da parte degli Stati Uniti?</p>
    </intervention>
    <intervention id="2-260-000" speaker_id="photo_generic" name="José Manuel Barroso" is_mep="True" mode="spoken" role="Presidente della Commissione">
      <p sl="en">Effettivamente questa domanda avrebbe dovuto collocarsi all’inizio della nostra discussione ma posso rispondere all’onorevole parlamentare dicendo che, per anni, la posizione della Commissione è stata molto aperta e, di fatto, favorevole all’idea degli eurobond. Uno dei miei predecessori è stato il primo ad avanzare l’idea delle euroobbligazioni.</p>
      <p sl="en">La realtà è che non c’era un accordo tra gli Stati membri. Ora gli Stati membri hanno trovato un consenso sulla creazione di un meccanismo europeo di stabilità. Quando sarà messo a punto, diventerà l’istituzione finanziaria internazionale numero uno del pianeta – la più importante al mondo in termini di forza finanziaria. Penso che sia necessario concentrare i nostri sforzi su questo.</p>
      <p sl="en">Al tempo stesso, siamo aperti a un dibattito con gli Stati membri – e con il Parlamento, naturalmente – sulle diverse opzioni circa l’eventualità di emettere degli eurobond, sempreché gli Stati membri vogliano discuterne, aspetto estremamente importante e decisivo.</p>
    </intervention>
    <intervention id="2-261-000" speaker_id="96749" name="Andrew Henry William BRONS" is_mep="True" mode="spoken" nationality="United Kingdom" birth_date="16-06-1947" birth_place="London" p_group="Non" m_state="GB">
      <p sl="en">Il recente summit del G8 si è fatto vanto di aver stanziato 40 miliardi di dollari per l’Egitto e la Tunisia, per rovesciare le dittature e per intraprendere la via della democrazia. La dichiarazione del G8, però, affermava di voler sostenere i paesi della regione che si incamminino non soltanto verso la democrazia ma anche verso un’economia di mercato, auspicando che questi paesi “raccolgano i benefici della globalizzazione” e si impegnino a “integrare gli investimenti”, agevolando così i membri del G8 a generare denaro in questi paesi per poi portare via la ricchezza prodotta.</p>
      <p sl="en">Non obietto che i beneficiari degli aiuti debbano applicare procedure democratiche e creare istituzioni democratiche. Ciò sarebbe piuttosto giusto. Non è tuttavia inquietante che si indichino ai beneficiari le politiche economiche da attuare e quelle da evitare? Sicuramente i donatori non hanno il diritto di istruire queste nuove democrazie sulle loro scelte democratiche.</p>
    </intervention>
    <intervention id="2-262-000" speaker_id="photo_generic" name="José Manuel Barroso" is_mep="True" mode="spoken" role="Presidente della Commissione">
      <p sl="en">Concordo con la prospettiva adottata dal G8. Penso che sia nell’interesse comune creare non soltanto delle società aperte, ma anche delle economie aperte. Questi paesi sono nostri vicini e penso che il miglior modo per aiutarli siano gli scambi commerciali.</p>
      <p sl="en">Non saremo mai in grado di offrire il denaro di cui hanno bisogno se restano chiusi. Per esempio, come probabilmente saprete, gli scambi tra i paesi del Maghreb sono quasi irrilevanti. Ci chiedono di aprire i nostri mercati ma non commerciano tra loro. Ritengo sia importante comunicare che siamo pronti a offrire sostegno, certo, ma che, dalla loro parte, dovrebbero aprirsi economicamente e integrarsi nell’economia globale.</p>
      <p sl="en">Di fatto, vediamo che il progresso di un paese è strettamente legato alla sua capacità di integrarsi nell’economia globale. Guardiamo all’Asia e ai quei paesi che non sono ancora delle democrazie; soltanto in virtù della loro apertura hanno potuto partecipare all’economia globale e trarre vantaggi per le loro popolazioni.</p>
    </intervention>
    <intervention id="2-263-000" speaker_id="28367" name="Gabriele ALBERTINI" is_mep="True" mode="spoken" nationality="Italy" birth_date="06-07-1950" birth_place="Milano" p_group="Group of the European People's Party (Christian Democrats)" m_state="IT">
      <p sl="it">Signor Presidente, signor Presidente Barroso, la dichiarazione finale del vertice del G8 per quanto riguarda il Medio Oriente afferma: "I negoziati sono l'unica via verso una soluzione globale e duratura al conflitto. Israele e Autorità palestinese dovrebbero rispettare gli attuali accordi di cooperazione e astenersi da misure unilaterali che potrebbero ostacolare il progresso e le riforme".</p>
      <p sl="it">L'Unione europea – che è importante interlocutore del G8 – sostiene questa affermazione? Se sì, lo avete comunicato alla parte palestinese, che sta progettando un passo unilaterale a settembre, durante l'Assemblea delle Nazioni Unite?</p>
    </intervention>
    <intervention id="2-264-000" speaker_id="photo_generic" name="José Manuel Barroso" is_mep="True" mode="spoken" role="Presidente della Commissione">
      <p sl="en">Quanto al processo di pace in Medio Oriente, non ricordo una sola riunione internazionale degli ultimi 30 anni in cui non sia stato sollevato questo tema. Abbiamo nuovamente esortato la ripresa del processo di pace con urgenza, invitando entrambe le parti a impegnarsi nuovamente in negoziati concreti per condurre il processo di pace in Medio Oriente verso un’effettiva conclusione.</p>
      <p sl="en">Abbiamo tutti apprezzato la nuova visione degli Stati Uniti sul raggiungimento di un accordo quadro, pioneristica e lungimirante. Diverse, tuttavia, sono state le reazioni ai dettagli di questa nuova concezione. Sarò franco con voi, ci sono diversi approcci tra i partner del G8 circa la cooperazione tra Hamas e l’OLP e la questione dei confini del 1967.</p>
      <p sl="en">Sono emerse anche alcune preoccupazioni inerenti ai rischi connessi all’eventuale tentativo palestinese di ottenere unilateralmente un riconoscimento in seno all’Assemblea generale delle Nazioni Unite. Stiamo anche discutendo di questo aspetto con gli Stati membri e spero che, in Europa, si adotti una posizione comune in materia.</p>
    </intervention>
    <intervention id="2-265-000" speaker_id="96732" name="Malika BENARAB-ATTOU" is_mep="True" mode="spoken" nationality="France" birth_date="25-03-1963" birth_place="Aïn-Benian " p_group="Group of the Greens/European Free Alliance" m_state="FR">
      <p sl="fr">Signor Presidente, Presidente Barroso, i paesi del G8 hanno varato lo stanziamento di 40 miliardi di dollari per la Tunisia e l’Egitto, come è stato già detto. Nondimeno, l’Unione europea dovrebbe chiedere maggiore trasparenza, più visibilità e una più ampia tracciabilità, per una migliore gestione di questi aiuti.</p>
      <p sl="fr">È opportuno porre l’accento su quattro punti essenziali: in primo luogo, garantire il carattere democratico e la trasparenza assoluta nella cooperazione allo sviluppo. Secondariamente, sincerarsi del pieno rispetto dei diritti dell’uomo, ma anche accrescere il ruolo e le capacità delle organizzazioni della società civile e predisporre una riforma del sistema di governance degli aiuti con un maggior coinvolgimento del Parlamento europeo.</p>
      <p sl="fr">Presidente Barroso, l’Unione europea deve garantire che questi fondi giungano alle popolazioni beneficiarie. Quali provvedimenti concreti intende adottare l’Unione europea a tale scopo?</p>
    </intervention>
    <intervention id="2-266-000" speaker_id="photo_generic" name="José Manuel Barroso" is_mep="True" mode="spoken" role="Presidente della Commissione">
      <p sl="fr">Onorevole parlamentare, ha riferito esattamente il mio pensiero. Sono pienamente concorde con la sua visione. Agiremo in questo senso con diversi strumenti per verificare che i paesi partner mantengano gli impegni assunti, attuandoli con determinazione. Posso dirle che non soltanto i servizi della Commissione ma anche l’Alto rappresentante, che peraltro nominerà un rappresentante speciale per la regione, garantiranno il controllo di tutti i programmi. Pensiamo di poter aiutare questi paesi proprio attraverso questo genere di dialogo, soprattutto rafforzando la partecipazione della società civile.</p>
      <p sl="fr">Sono stato recentemente in Tunisia, dove ho incontrato non soltanto il governo e il Presidente della Repubblica, ma anche gli esponenti della società civile, delle organizzazioni femminili e dei sindacati. Ho appurato quanto considerino importante il nostro impegno, profuso non soltanto dai governi ma anche dal coinvolgimento della società civile. Ancora una volta, come ho già detto all’onorevole De Sarnez, l’impegno del Parlamento europeo sarebbe molto rilevante in questo contesto, nel quadro delle relazioni con i parlamenti e con i partiti politici nascenti in queste giovani o nuove democrazie.</p>
    </intervention>
    <intervention id="2-267-000" speaker_id="97011" name="Georgios KOUMOUTSAKOS" is_mep="True" mode="spoken" nationality="Greece" birth_date="17-09-1961" birth_place="Athina" p_group="Group of the European People's Party (Christian Democrats)" m_state="GR">
      <p sl="el">Signor Presidente, durante il recente vertice del G8, avete discusso dell’economia globale, concordando che gli sforzi debbano incentrarsi sugli obiettivi della sostenibilità della finanza pubblica, sulla ripresa economica e sulla lotta alla disoccupazione, perseguendo questi scopi per il bene della società e dei cittadini.</p>
      <p sl="el">Se prendiamo l’esempio della Grecia, tuttavia, decine, centinaia di migliaia di cittadini hanno occupato recentemente le piazze e le strade attorno al parlamento ellenico, abbastanza spontaneamente, senza alcuna convocazione diretta, chiedendo con rabbia un tenore di vita dignitoso e nuove prospettive. Deve ammettere, signor Presidente, che nessuna politica può essere efficace senza il sostegno o, almeno, la tolleranza da parte della società. La politica in Grecia è fondamentalmente combattuta tra porre fine all’austerità e il fallimento.</p>
      <p sl="el">Non la preoccupano questi risvolti sociali? Sono un fattore politico di primaria importanza. Quale messaggio invierete ai cittadini che, in modo dignitoso e pacifico, stanno cercando un futuro e una migliori prospettive per se stessi, per le proprie famiglie e per i propri figli?</p>
    </intervention>
    <intervention id="2-268-000" speaker_id="photo_generic" name="José Manuel Barroso" is_mep="True" mode="spoken" role="Presidente della Commissione">
      <p sl="en">Innanzi tutto, vorrei esprimere la mia solidarietà al popolo greco. Capisco quanto siano difficili questi tempi per la Grecia. Ritengo, però, che sia responsabilità dei leader politici a livello europeo e nazionale, che siano al governo o all’opposizione, indicare la strada che il paese deve perseguire. Di fatto, senza consolidamento fiscale, senza riforme strutturali, il paese non uscirà da questa crisi.</p>
      <p sl="en">La realtà è che, per la Grecia, sono inevitabili alcune misure dolorose e chiunque affermi il contrario è un bugiardo di fronte al popolo greco. Il mio appello ai leader greci è che spieghino con onestà ai cittadini greci le difficili scelte che il paese deve compiere. Riceveranno tutto il nostro sostegno.</p>
      <p sl="en">In seno al Consiglio europeo, sono stato io a proporre una riduzione dei tassi di interesse sui prestiti alla Grecia. Al tempo stesso, dobbiamo essere onesti. La Grecia deve compiere degli sforzi perché un paese non può vivere in eterno con un livello di indebitamento così elevato.</p>
      <p sl="en">È questo il messaggio sincero che dovremmo trasmettere al governo e all’opposizione in Grecia e noi, in Europa, dobbiamo decidere se vogliamo davvero aiutare il paese.</p>
    </intervention>
    <intervention id="2-269-000" speaker_id="96798" name="John BUFTON" is_mep="True" mode="spoken" nationality="United Kingdom" birth_date="31-08-1962" birth_place="Llanidloes " p_group="Europe of freedom and democracy Group" m_state="GB">
      <p sl="en">Signor Presidente, mi compiaccio che abbia sollevato il tema delle difficoltà dell’eurozona al vertice del G8. È una crisi e tutti sappiamo che si tratta di questo. Come ha indicato il precedente oratore, sono coinvolti diversi Stati membri. Recentemente abbiamo avuto problemi a Madrid, quando le persone sono scese in piazza a protestare. Ci sono state manifestazioni anche a Lisbona, tra le altre città, e abbiamo visto cosa sia successo in Grecia.</p>
      <p sl="en">Presidente Barroso, non è giunto il momento di alzarsi – qualche minuto fa parlava di bugie – e di dire la verità, prospettando una nuova opzione: concedere a questi paesi di lasciare l’eurozona? È l’unica via d’uscita.</p>
    </intervention>
    <intervention id="2-270-000" speaker_id="photo_generic" name="José Manuel Barroso" is_mep="True" mode="spoken" role="Presidente della Commissione">
      <p sl="en">Nutro grande rispetto per tutti i nostri Stati democratici, pertanto non sta a me suggerire loro come agire in questo contesto. Sappiamo, tuttavia, che la Grecia non ha intenzione di abbandonare l’eurozona. Sono in costante contatto sia con le autorità greche che con il principale partito di opposizione e so benissimo che non vogliono uscire dall’eurozona.</p>
      <p sl="en">Probabilmente alcuni di voi, onorevoli deputati, vorrebbero che la Grecia abbandonasse l’eurozona o, forse, il vostro paese non fa parte dell’euro e rispettiamo il vostro punto di vista ma la Grecia è fortemente impegnata nel progetto europeo. Il paese vive un momento di difficoltà e stiamo cercando di sostenerla ma, per favore, non attaccate ideologicamente l’euro.</p>
      <p sl="en">La realtà è che ci sono paesi non appartenenti all’eurozona che vivono difficoltà quantomeno comparabili. L’Islanda non è membro dell’euro ed è in bancarotta. Diciamo le cose come stanno, l’Islanda era uno dei paesi più ricchi al mondo in termini di reddito pro capite prima della crisi finanziaria.</p>
      <p sl="en">Nell’Unione europea, ci sono altri paesi che stanno affrontando lo stesso genere di difficoltà a causa di una spesa pubblica fuori misura. La realtà, pertanto, è che il problema non è l’euro; il problema è il forte indebitamento o il deficit molto alto delle economie.</p>
    </intervention>
    <intervention id="2-271-000" speaker_id="28269" is_mep="True" mode="spoken" role="Presidente" name="Jerzy BUZEK" nationality="Poland" birth_date="03-07-1940" birth_place="Śmiłowice" m_state="PL">
      <p sl="unknown">Con questo si conclude l’Ora delle interrogazioni al Presidente della Commissione.</p>
    </intervention>
  </section>
  <section id="creitem24" title="14. Sudan e Sudan meridionale (discussione)">
    <intervention id="2-274-000" speaker_id="96639" is_mep="True" mode="spoken" role="Presidente" name="Isabelle DURANT" nationality="Belgium" birth_date="04-09-1954" birth_place="Bruxelles" p_group="Group of the Greens/European Free Alliance" m_state="BE">
      <p sl="unknown">L’ordine del giorno reca la dichiarazione del Vicepresidente della Commissione e Alto rappresentante dell’Unione per gli affari esteri e la politica di sicurezza in merito al Sudan e al Sudan meridionale [2011/2717 (RSP)].</p>
      <p sl="unknown">Credo sia sostituito dal Commissario Piebalgs. La ringrazio, Commissario. Le do la parola a nome dell’Alto rappresentante e della Commissione.</p>
    </intervention>
    <intervention id="2-275-000" speaker_id="photo_generic" name="Andris Piebalgs" is_mep="True" mode="spoken">
      <p sl="en">membro della Commissione, a nome del Vicepresidente della Commissione e Alto rappresentante dell’Unione per gli affari esteri e la politica di sicurezza. – Signora Presidente, tra circa un mese terminerà il periodo di transizione di sei anni previsto dall’accordo di pace completo. È un momento storico per il Sudan e per l’intero contenente africano. Il popolo del Sudan meridionale attende da tempo il 9 luglio, giorno in cui verrà dichiarata l’indipendenza del paese. Durante la cerimonia della Giornata dell’indipendenza, l’Unione europea sarà rappresentata dall’Alto commissario e Vicepresidente della Commissione.</p>
      <p sl="en">Abbiamo rivolto il nostro encomio alle parti sudanesi per l’eccellente organizzazione del referendum, svoltosi in modo credibile all’inizio di quest’anno. Abbiamo accolto con favore la dichiarazione del Presidente Bashir con la quale ha affermato pubblicamente che il Sudan sarà il primo paese a riconoscere l’indipendenza del Sudan meridionale. L’atmosfera positiva che ha caratterizzato il periodo successivo al referendum è però svanita e la tendenza verso un aumento delle tensioni e del conflitto è fonte di preoccupazione. I recenti scontri nell’area di Abyei potrebbero trasformarsi in un combattimento militare tra il Nord e il Sud del paese.</p>
      <p sl="en">Abbiamo discusso la questione del Sudan in seno al Consiglio “Affari esteri” a gennaio e a maggio e torneremo sull’argomento in occasione del Consiglio del 20 giugno. In quell’occasione, l’Alto rappresentante presenterà un approccio strategico dell’UE per il Sudan incentrato sul Sudan meridionale indipendente, ma che considera anche gli elementi necessari per un impegno costruttivo con il Nord del paese, comprese le aree di transizione, il Darfur e la zona orientale. Non assisteremo alla nascita di un solo paese, bensì di due.</p>
      <p sl="en">In un documento di strategia politica presenteremo l’approccio globale e gli elementi chiave della nostra politica per il Sudan. Sostenere la pace tra i due Stati e promuovere la democratizzazione e la prosperità in ciascun paese sono gli obiettivi principali dell’Unione. Vogliamo che i due Stati autosufficienti coesistano nel rispetto delle regole di buon vicinato e condividano un confine aperto, che permetta scambi di persone, beni, capitali e idee tra i due paesi.</p>
      <p sl="en">Il Sudan meridionale avrà bisogno della nostra assistenza per la stabilizzazione e la costruzione dello Stato, delle istituzioni e delle infrastrutture nonché per lo sviluppo a lungo termine. La nostra principale preoccupazione sarà evitare il fallimento dello Stato.</p>
      <p sl="en">In un’eventuale strategia di intervento, presteremo attenzione ad aspetti centrali, quali l’incremento della presenza dell’UE a Giuba attraverso una delegazione comunitaria; l’avvio di un dialogo politico ad ampio raggio; la stabilizzazione del Sudan meridionale e dei confini attraverso misure e strumenti specifici, tra cui la Politica di sicurezza e di difesa comune; l’aumento dell’assistenza allo sviluppo.</p>
      <p sl="en">In merito a quest’ultimo punto, l’Unione europea ha stanziato ulteriori fondi per un totale di 200 milioni di euro per il Sudan meridionale; questo significa che la nostra copertura attuale è di circa 300 milioni di euro. Stiamo collaborando con gli Stati membri per elaborare un programma europeo congiunto volto a ottenere i massimi risultati sul territorio. Proseguiranno, al contempo, le attività di assistenza umanitaria e faremo in modo da non escludere il commercio dall’approccio globale che adotteremo.</p>
      <p sl="en">Per contro, il Sudan subirà delle perdite. Dobbiamo sostenere le azioni orientate ad apportare riforme nel paese, incoraggiare un dialogo politico inclusivo e aumentare i nostri sforzi per la promozione dei diritti umani. Stiamo cercando di potenziare il dialogo politico con il governo di Khartoum. L’intento della mia recente visita era di dare un segnale del nuovo impegno dell’Unione europea in seguito alla reazione positiva di Khartoum al risultato del referendum.</p>
      <p sl="en">Siamo, tuttavia, molto preoccupati dai recenti episodi di violenza e, come ho già detto, dall’occupazione militare della città di Abyei, che viola chiaramente l’accordo di pace completo (APC). Incoraggiamo le parti ad evitare ulteriori provocazioni e a negoziare le condizioni per consentire alle comunità locali della zona di Abyei di convivere, a lungo termine, in modo pacifico.</p>
      <p sl="en">Un’altra fonte di preoccupazione è la detenzione di attivisti dei diritti umani, giornalisti, esponenti dell’opposizione e studenti che hanno protestato pacificamente. Uno dei principi chiave dell’APC era la formazione di governi democratici basati sul rispetto della diversità e delle libertà fondamentali. Vogliamo che sia così e che il Nord e il Sud del paese siano retti da governi democratici e inclusivi.</p>
      <p sl="en">Desidero citare anche il Darfur. L’Unione europea è allarmata dalle continue violenze nella regione, che sono causa sfollamenti e rendono difficili le attività umanitarie.</p>
      <p sl="en">C’è però una notizia positiva: i tre cittadini europei tenuti in ostaggio per diversi mesi in Darfur sono stati liberati, ma la situazione nella regione non è cambiata. Dobbiamo continuare a sostenere gli sforzi verso un accordo di pace generale e giusto, contribuendo a un risultato positivo dei negoziati di pace e creando le condizioni sul territorio necessarie per un processo politico orientato al Darfur. Accogliamo con favore il risultato della recente conferenza tra tutte le parti interessate tenutasi a Doha, risultato che ci auguriamo concorra a creare a una pace duratura nella regione.</p>
      <p sl="en">Desidero parlare, infine, di giustizia. Una pace duratura in Darfur non sarà possibile senza la giustizia e la riconciliazione. Non deve più esistere l’impunità. Il Consiglio ha ripetutamente ricordato l’obbligo del governo sudanese di collaborare con la Corte penale internazionale, come sancito nella risoluzione 1593 del Consiglio di sicurezza delle Nazioni unite.</p>
    </intervention>
    <intervention id="2-276-000" speaker_id="96848" name="Mariya GABRIEL" is_mep="True" mode="spoken" nationality="Bulgaria" birth_date="20-05-1979" birth_place="Gotse Delchev" p_group="Group of the European People's Party (Christian Democrats) - Vice" m_state="BG">
      <p sl="fr">a nome del gruppo PPE. – Signora Presidente, signor Commissario, onorevoli colleghi, in occasione del referendum sull’autodeterminazione del Sudan meridionale, mi hanno colpito in particolare l’entusiasmo, la gioia, l’esultanza dei cittadini, felici di poter esprimere per la prima volta la loro opinione. Per la prima volta, dopo 20 anni, si sono sentiti ascoltati.</p>
      <p sl="fr">Non dobbiamo deludere i sei milioni di abitanti del Sudan meridionale, ma non dobbiamo dimenticarci nemmeno dei cittadini del Nord del paese. In questo slancio democratico, determinato dal risultato del referendum, è fondamentale che i negoziati siano il più possibile trasparenti, così da creare le fondamenta per il futuro dei due Stati e per lo sviluppo delle relazioni tra gli stessi e con la comunità internazionale. L’autosufficienza e la stabilità di entrambi i paesi è cruciale, anche in virtù della soluzione dei problemi ancora irrisolti, quali la cittadinanza, il debito condiviso, i ricavi dal petrolio e la spinosa questione della definizione dei confini.</p>
      <p sl="fr">Devono proseguire, inoltre, i referendum ad Abyei, nel Kordofan meridionale e nella regione del Nilo azzurro, nel quadro nell’accordo di pace completo. La situazione ad Abyei peggiora di giorno in giorno ed è fonte di grande preoccupazione. Abyei non deve giungere ad un punto di non ritorno che potrebbe distruggere i risultati di oltre sei anni di negoziati. Le tensioni si stanno trasformando in veri e propri conflitti e minacciano di adombrare l’indipendenza del Sudan meridionale e gettare ancora una volta la regione nel caos.</p>
      <p sl="fr">La situazione ad Abyei non deve però distogliere la nostra attenzione dal Darfur. In quest’ambito, dobbiamo tenere in considerazione le conclusioni della conferenza di Doha e, come ha detto lei, signor Commissario, non dobbiamo dimenticare che è necessario fornire aiuti umanitari e garantire la sicurezza degli operatori. Negoziati condotti in modo trasparente sono una garanzia per la nascita di due Stati autosufficienti, così come lo sono la fine delle violenze e la cooperazione tra i due paesi.</p>
      <p sl="fr">Questo quadro era emerso chiaramente anche durante il processo referendario. Dobbiamo mantenere tale atteggiamento in modo da garantire che la volontà politica di entrambi gli Stati si traduca concretamente in progetti di sano sviluppo per i cittadini del Sudan e del Sudan meridionale. I cittadini e il loro benessere devono essere l’obiettivo principale del processo democratico, del pluralismo politico e della promozione dei diritti umani e della diversità religiosa, etnica e culturale nel Nord e nel Sud del paese.</p>
    </intervention>
    <intervention id="2-277-000" speaker_id="22097" name="Véronique DE KEYSER" is_mep="True" mode="spoken" nationality="Belgium" birth_date="23-03-1945" birth_place="Etterbeek" p_group="Group of the Progressive Alliance of Socialists and Democrats in the European Parliament - Vice" m_state="BE">
      <p sl="fr">a nome del gruppoS&amp;D. – Signora Presidente, il 9 luglio il Sudan meridionale celebrerà l’indipendenza e la dignità ritrovata ed è proprio in termini di dignità ed emozione che il popolo guarda a quest’evento.</p>
      <p sl="fr">Commissario Piebalgs, avevo preparato un intervento di tre minuti ma, ascoltandola, mi sono chiesta se fosse necessario intervenire. Mi congratulo con lei: penso che il Parlamento possa essere fiero dell’azione dell’Unione europea e del modo in cui si è occupata della questione sudanese. Proprio come i cittadini della regione, tengo le dita incrociate e mi auguro che tutto questo prosegua fino all’indipendenza e oltre.</p>
      <p sl="fr">Lei ha trattato la questione principale, ossia la situazione ad Abyei, ancora irrisolta, e le decisioni politiche che si pensava fossero state prese in merito a cittadinanza, debito, moneta e così via. Ha parlato soprattutto di quanto spera di fare in merito allo sviluppo, alle attività umanitarie e alla necessità di fare giustizia e di mettere in primo piano la Corte penale internazionale. Ha quindi trattato tutti i punti più importanti.</p>
      <p sl="fr">Desidero mettere in luce alcune questioni. In merito al problema dello sviluppo e dell’intervento umanitario, nel Sudan meridionale c’è ancora molto da fare; a Nord del paese dobbiamo invece continuare a promuovere lo sviluppo e, soprattutto, evitare che il paese venga isolato. C’è ancora molto da fare perché il paese è vissuto di solo petrolio e non ha sviluppato un’economia diversificata né un sistema di istruzione, non ha costruito strade, ospedali o altro. Il popolo ha grandi aspettative e necessità: se non vogliamo che l’indipendenza sia una delusione, dobbiamo mantenere sul lungo periodo le attività di assistenza umanitaria e allo sviluppo. Non scordiamolo mai.</p>
      <p sl="fr">Nell’ambito dei diritti umani, dei diritti delle donne e del pluralismo politico, anche nel Sud del paese si continua a praticare la poligamia. Le donne vengono vendute insieme al bestiame e l’80 per cento è analfabeta; i diritti dei bambini non sono stati ancora introdotti. Il pluralismo politico è inesistente: manca la cultura in questo senso, come abbiamo visto in occasione delle elezioni e del referendum. Al tempo stesso è entusiasmante e meraviglioso.</p>
      <p sl="fr">Ho incontrato le commissioni elettorali sia del Sudan meridionale sia del Nord del paese, nonostante con la prima gli incontri siano stati più frequenti. Vogliono creare leggi; vogliono una buona costituzione, vogliono costruire il loro paese e ci dicono “avremo i soldi per farlo, non temete, ma aiutateci, siate presenti”. Penso che lei abbia soddisfatto la loro richiesta. La sua visita, quella del Commissario Georgieva e la probabile visita dell’Alto rappresentante Ashton in occasione delle celebrazioni per l’indipendenza, sono eventi di rilievo.</p>
      <p sl="fr">La sua intenzione di presentare un piano strategico per il Sudan meridionale è quanto auspichiamo dopo ogni elezione. Non vogliamo che sia un fuoco di paglia, ma che abbia un adeguato seguito e costituisca il futuro per questi paesi. Ho modificato radicalmente il testo del mio intervento proprio in virtù di questi aspetti, Commissario Piebalgs. La ringrazio, perché, come ho già detto, è bello poter essere fieri dell’Unione europea, soprattutto in un momento difficile.</p>
    </intervention>
    <intervention id="2-278-000" speaker_id="97019" name="Ivo VAJGL" is_mep="True" mode="spoken" nationality="Slovenia" birth_date="03-03-1943" birth_place="Maribor" p_group="Group of the Alliance of Liberals and Democrats for Europe" m_state="SI">
      <p sl="sl">a nome del gruppo ALDE. – Signora Presidente, signor Commissario, quando il 9 luglio verrà proclamata l’indipendenza di un nuovo paese africano, il Sudan meridionale, si concluderà un altro capitolo dell’epoca coloniale del continente. Ci auguriamo che, data la decisione democratica presa al referendum, il Sudan meridionale risolva le questioni in sospeso con il Nord attraverso mezzi pacifici, ovvero i negoziati. Ci auguriamo che la regione eviti il rischio di dispute e scontri causati da questioni legate ai confini, alla composizione demografica, alle migrazioni determinate dal petrolio e da altre risorse naturali, abbondanti in entrambi i paesi, che sono comunque statisticamente poveri.</p>
      <p sl="sl">Desidero sottolineare l’importanza di proseguire la collaborazione da parte della comunità internazionale, delle Nazioni Unite, dell’Unione africana e dell’Unione europea al fine di consolidare entrambi i paesi, garantire la pace e creare le istituzioni per un Sudan meridionale democratico e pluralistico. Onorevoli colleghi, è una sfida che dobbiamo affrontare ora, in un momento in cui l’intera regione sta rinascendo e si sta aprendo ai requisiti e agli standard dell’epoca moderna.</p>
      <p sl="sl">Il Sudan sta attraversando ancora una volta un momento critico. Tutti gli accordi siglati alla fine della sanguinosa guerra civile non sono ancora stati realizzati. La provincia di Abyei sta vivendo un periodo di crisi piuttosto che di pace, il Darfur è teatro di violenze e il Sudan ha bisogno della nostra attenzione e del nostro generoso aiuto.</p>
      <p sl="sl">Un altro aspetto fondamentale è la decisione del Consiglio di sicurezza delle Nazioni Unite di estendere il mandato dell’UNMIS in Sudan e invierà forze aggiuntive per mantenere la pace nel paese. Il messaggio che inviamo ai governi di Khartoum e Giuba è di accogliere amichevolmente le forze delle Nazioni Unite e garantire la loro sicurezza.</p>
    </intervention>
    <intervention id="2-279-000" speaker_id="4556" name="Nirj DEVA" is_mep="True" mode="spoken" nationality="United Kingdom" birth_date="11-05-1948" birth_place="Colombo " p_group="European Conservatives and Reformists Group" m_state="GB">
      <p sl="en">a nome del gruppo ECR. – Signora Presidente, il Commissario Piebalgs ha ragione: siamo di fronte a una della maggiori sfide per l’Unione europea. In qualità di autore della relazione del Parlamento europeo sulla costruzione della nazione, ritengo che questa sia una grande opportunità per essere al fianco del Sudan meridionale – paese che diverrà uno Stato a tutti gli effetti il 9 luglio – e per tradurre in realtà il concetto di costruzione di una nazione, tema molto ricorrente in quest’Assemblea.</p>
      <p sl="en">Il Sudan meridionale è un paese ricco di risorse naturali ma con indicatori sociali pessimi. Un bambino che viene alla luce oggi nel Sudan meridionale ha maggiori probabilità di morire in età infantile che di frequentare la scuola elementare. Questo dato si commenta da solo. Gli alimenti forniti dalle agenzia umanitarie, che dovrebbero essere distribuiti gratuitamente ai poveri, vengono invece venduti al mercato. Partendo dal basso, dobbiamo costruire la capacità del paese, che è attualmente privo di amministrazione pubblica, di funzionari amministrativi competenti, di infrastrutture necessarie per un moderno Stato in divenire. Il paese ha bisogno di uno stato di diritto, di buon governo, di trasparenza e della nostra competenza in qualità di partner. Se richiesto, trasmetteremo al Sudan meridionale il nostro know-how.</p>
    </intervention>
    <intervention id="2-280-000" speaker_id="96815" name="Judith SARGENTINI" is_mep="True" mode="spoken" nationality="Netherlands" birth_date="13-03-1974" birth_place="Amsterdam" p_group="Group of the Greens/European Free Alliance" m_state="NL">
      <p sl="nl">a nome del gruppo Verts/ALE. – Signora Presidente, dovremmo issare la bandiera e brindare perché è sempre un bene quando un popolo riesce a votare per la propria indipendenza. Ad offuscare il momento però è il retaggio del passato del Sudan meridionale e, data la situazione in cui versa la popolazione locale, le bandiere e i calici potranno essere innalzati solo altrove. Abyei è stata inglobata dal Sudan e il Sudan meridionale ha lodevolmente evitato le provocazioni. La domanda ora è quanto durerà.</p>
      <p sl="nl">La comunità internazionale è stata irresponsabile a rivolgere l’attenzione al referendum mentre la questione di Abyei rimaneva irrisolta. Questo potrebbe causare lo scoppio di altre guerre in futuro e possiamo presumere che le Nazioni Unite dovranno inviare nuovamente le loro forze per ristabilire la pace. La questione di quali temi affrontiamo e quali invece tralasciamo è problematica. Il Sudan sta cercando di influenzare il futuro referendum ad Abyei insistendo sul conteggiare anche i pastori che trascorrono solo una parte del loro tempo nella regione. La posizione del Sudan meridionale, secondo cui non dovrebbero essere conteggiati poiché non sono residenti stabili, è giustificata? Appoggiare questo punto di vista, non significherebbe negare il diritto di esistere per questi pastori? È una situazione alla quale non c’è scampo.</p>
      <p sl="nl">Vorrei citare altri due fattori. Il Sudan meridionale merita la possibilità di partire con il piede giusto? Se così fosse, non dovrebbe ottenere la cancellazione del debito? Sono debiti accumulati dal regime di Khartoum e non si può certo dire che i crediti siano andati a vantaggio della popolazione del Sud.</p>
      <p sl="nl">Il secondo fattore riguarda le ricchezze nel sottosuolo del Sudan meridionale e di come ci porremo nei confronti di queste. Il Sudan meridionale può rientrare nell’Iniziativa per la trasparenza delle industrie estrattive (EITI), la quale verifica l’assenza di corruzione ed esamina quali risorse petrolifere apportano beneficio alla popolazione? Nel caso non rientri, come possiamo noi europei fornire aiuto? Per aiutare davvero il Sudan meridionale – in realtà, anche il Nord del paese – dovremmo aumentare gli scambi commerciali e avviare con successo investimenti. Seguiamo attentamente gli sviluppi e mi auguro che potremo festeggiare la libertà del Sudan meridionale con bandiere e calici di champagne.</p>
    </intervention>
    <intervention id="2-281-000" speaker_id="28248" name="Gabriele ZIMMER" is_mep="True" mode="spoken" nationality="Germany" birth_date="07-05-1955" birth_place="Berlin" p_group="Confederal Group of the European United Left - Nordic Green Left" m_state="DE">
      <p sl="de">a nome del gruppo GUE/NGL. – Signora Presidente, sappiamo bene che il rischio di una guerra civile nella regione è tutt’altro che svanito e continueremo a seguire gli sviluppi con grande apprensione. I recenti avvenimenti ad Abyei dimostrano chiaramente la debolezza del processo di pace in corso.</p>
      <p sl="de">Il conflitto scoppiato è drammatico. Le forze armate del Sudan hanno occupato Abyei e 15 000 persone sono fuggite. L’Unione europea deve prestare un aiuto concreto, come abbiamo fatto in passato, fornendo tempestivamente cibo e assistenza ai rifugiati e preparando un’azione di aiuti umanitari d’emergenza.</p>
      <p sl="de">Già prima dell’escalation del conflitto, nel Sudan meridionale più del 40 per cento della popolazione dipendeva dagli aiuti alimentari. Sarà uno degli Stati più poveri al mondo e se intendiamo raggiungere gli obiettivi di sviluppo del Millennio anche in questa regione, è fondamentale impiegare i 200 milioni di euro stanziati dal Consiglio per l’approvvigionamento alimentare, l’istruzione e la salute in questa parte del mondo.</p>
      <p sl="de">Il mio gruppo è a favore del ritiro immediato delle forze armate del Sudan e del Sudan meridionale da Abyei, in linea con l’accordo di pace completo, e della creazione della zona demilitarizzata. In vista dell’estensione del mandato delle Nazioni Unite, di cui si è discusso, invitiamo a considerare e valutare rischi e problemi, come quelli emersi nella missione MONUC nella Repubblica democratica del Congo.</p>
      <p sl="de">Ci rammarica che nella risoluzione non sia stato inserito alcun appello per la cancellazione del debito e per esaminare i debiti esteri. È deludente .</p>
    </intervention>
    <intervention id="2-282-000" speaker_id="4507" name="Bas BELDER" is_mep="True" mode="spoken" nationality="Netherlands" birth_date="25-10-1946" birth_place="Ridderkerk" p_group="European Conservatives and Reformists Group" m_state="NL">
      <p sl="nl">a nome del gruppo EFD. – Signora Presidente, desidero sollevare due questioni all’Alto rappresentante o al suo sostituto in merito all’attuale situazione in Sudan. In primo luogo, mi appello all’Alto rappresentante affinché eserciti pressioni sulle autorità sudanesi per il rilascio di Hawa Abdalla Muhammad Saleh, un cristiano arrestato il 25 maggio dal servizio di sicurezza in un campo profughi in Darfur per motivi religiosi. In base ai rapporti, dopo l’arresto, Saleh è stato torturato e trasferito in un luogo segreto a Khartoum: una tragedia personale che richiede l’intervento dell’Europa.</p>
      <p sl="nl">In secondo luogo, in qualità di europarlamentare, mi ha colpito molto il pungente commento di un osservatore internazionale per il Sudan – regione ripetutamente martoriata da conflitti – che ha definito “nulla e mal coordinata” la pressione democratica europea sul regime brutale e bellicoso del Presidente al-Bashir. È una dura critica.</p>
      <p sl="nl">Dopo l’occupazione di Abyei, la comunità internazionale, Europa inclusa, sta dando modo al Presidente al-Bashir di sentirsi nuovamente invulnerabile? Al-Bashir ha una posizione debole all’interno del paese ed è quindi il momento giusto per esercitare pressioni internazioni sul regime. Mi auguro quindi che l’Europa lo faccia.</p>
    </intervention>
    <intervention id="2-283-000" speaker_id="4393" name="Mario MAURO" is_mep="True" mode="spoken" nationality="Italy" birth_date="24-07-1961" birth_place="S. Giovanni Rotondo" p_group="Group of the European People's Party (Christian Democrats)" m_state="IT">
      <p sl="it">Signora Presidente, signor Commissario, facendo tesoro dell'impostazione pragmatica da lei tenuta in occasione del suo intervento, mi accingo a farle due raccomandazioni, attraverso le quali intendo anche valorizzare il lavoro di monitoraggio dell'esperienza del referendum profuso in questi ultimi tempi dalla collega De Keyser che, dal mio punto di vista, è stata quanto mai preziosa per le nostre istituzioni.</p>
      <p sl="it">Mi riferisco a una questione molto particolare: personalmente non sono rimasto molto stupito che al referendum e all'esito di questo sia seguito un momento di ulteriore accanimento – quasi – da parte delle istituzioni e delle autorità sudanesi, soprattutto nella regione di Abyei. È tipico della politica di Khartoum, fatta continuamente di stop and go , di lasciar vedere una soluzione e poi di cancellarla con un comportamento repentino, uno stile che ha prodotto quel disastro che è il Sudan.</p>
      <p sl="it">Mi permetto di suggerire: abbiamo creato all'interno del Servizio di azione esterna una struttura che si occupa esplicitamente di crisi umanitarie, quella struttura va allertata adesso su Abyei e non quando avremo di fronte un grande disastro. Va messa in moto perché è una struttura credibile, che ha dato buona prova di sé, ad esempio, nella circostanza della crisi libica. Credo che quella struttura debba essere messa oggi in condizione di predisporre un piano, di presentarlo anche in commissione AFET, spiegando come intende muoversi, per farci capire quanto valore possa avere la politica estera dell'Unione europea quando ci adoperiamo tutti congiuntamente per il fine migliore.</p>
      <p sl="it">Un'ultima raccomandazione riguarda i nostri rapporti con la Cina: ovunque si sente affermare che la Cina ha un grande ruolo in Sudan, evocando la cosa come uno spettro che si deve solo temere. Personalmente sostengo invece, in questo particolare momento, la necessità di relazioni molto accurate e privilegiate con la Cina onde poter appurare se, al di là degli interessi economici, anch'essa intende affrontare sino in fondo il tema dei diritti umani.</p>
    </intervention>
    <intervention id="2-284-000" speaker_id="28306" name="Ana GOMES" is_mep="True" mode="spoken" nationality="Portugal" birth_date="09-02-1954" birth_place="Lisboa" p_group="Group of the Progressive Alliance of Socialists and Democrats in the European Parliament" m_state="PT">
      <p sl="en">Signora Presidente, l’Unione europea deve aumentare la pressione sul governo del Sudan per il ritiro delle truppe dalla città di Abyei. Risolvere con urgenza la situazione in cui versa la città è fondamentale per evitare l’escalation del conflitto armato tra il Sudan e il Sudan meridionale, un conflitto che sta mettendo a repentaglio il processo di pace, che sarebbe dovuto seguire al referendum di gennaio di quest’anno.</p>
      <p sl="en">L’attacco da parte dei miliziani ai danni di un elicottero delle Nazioni Unite alla fine di maggio è stato un atto oltraggioso e vigliacco, come è stata offensiva la richiesta del governo di Khartoum di ritirare le truppe ONU di mantenimento della pace dopo il 9 luglio. La presenza delle truppe delle Nazioni Unite è più che mai necessaria per aiutare a osservare le parti e a stabilizzare la regione, così da prevenire l’espansione del conflitto.</p>
      <p sl="en">Garantire la transizione pacifica verso l’indipendenza nel Sudan meridionale significa anche che l’Unione deve mantenere prioritaria la lotta all’impunità nell’agenda per entrambi i paesi e per i paesi vicini che, con il loro intervento, non hanno portato ad alcun risultato. L’UE deve evitare la tentazione di siglare “accordi e affari” con il Presidente al-Bashir dimenticando che lui e i suoi seguaci devono comparire davanti la Corte penale internazionale e rispondere di crimini di guerra e crimini contro l’umanità commessi contro i sudanesi nel Darfur.</p>
    </intervention>
    <intervention id="2-285-000" speaker_id="840" name="Charles GOERENS" is_mep="True" mode="spoken" nationality="Luxembourg" birth_date="06-02-1952" birth_place="Ettelbruck" m_state="LU">
      <p sl="fr">Signora Presidente, il recente referendum nel Sudan meridionale sull’indipendenza ha dato avvio a una nuova era nei rapporti politici con il nuovo Stato. Con la nascita del Sudan meridionale, quella che prima veniva considerata una faccenda interna nel Sudan è diventata ora una questione internazionale. Le relazioni con Khartoum, soprattutto in materia di sicurezza, diventeranno internazionali e di conseguenza saranno sottoposte al diritto internazionale.</p>
      <p sl="fr">Plaudiamo al modo in cui le parti stanno svolgendo il proprio lavoro in quest’ambito. È opportuno citare alcune delle sfide che il neo-Stato dovrà affrontare: in primo luogo, le parti comprendono l’ex Presidente del Sud Africa e Presidente dell’Unione africana, Thabo Mbeki. vorrei Tengo a sottolineare il suo ruolo di mediatore, come ha fatto il nostro rappresentante speciale per il Sudan, Rosalind Marsden.</p>
      <p sl="fr">In secondo luogo, l’adesione del nuovo Stato all’accordo di Cotonou apre nuove prospettive per la cooperazione allo sviluppo e le relazioni con l’Unione europea. È un punto fondamentale e dobbiamo fare quanto in nostro potere per favorirne la rapida ratifica.</p>
      <p sl="fr">In terzo luogo, è necessario potenziare la capacità di gestire gli enormi problemi che il neo-Stato, ancora molto fragile, deve affrontare e per questo è necessaria l’attenzione della comunità internazionale.</p>
      <p sl="fr">In quarto luogo, dobbiamo contribuire allo sviluppo del Sudan, paese che non dobbiamo dimenticare in momento in cui si sta preparando a stendere una nuova costituzione.</p>
      <p sl="fr">Vorrei infine ricordare la drammatica situazione della sicurezza in Darfur e la volontà del governo di organizzare un referendum sullo status della regione il 1° luglio 2011.</p>
      <p sl="fr">Accolgo chiaramente con favore il coinvolgimento diretto del Commissario per lo sviluppo e del suo staff in questa fase cruciale. Ha compreso che è un momento determinante per il futuro del Sudan meridionale e, al tempo stesso, un test di forza per l’Unione europea ed altri.</p>
    </intervention>
    <intervention id="2-286-000" speaker_id="96809" name="Peter van DALEN" is_mep="True" mode="spoken" nationality="Netherlands" birth_date="03-09-1958" birth_place="Zwijndrecht" m_state="NL">
      <p sl="nl">Signora Presidente, la gloriosa data del 9 luglio si avvicina. Il Sudan meridionale diventerà ufficialmente indipendente, una nazione che appoggia apertamente i valori fondamentali della fede cristiana, una nazione che verrà messa anche a dura prova, perché il furbo Omar al-Bashir avrà anche perso i capelli, ma di sicuro non i suoi trucchetti: nella regione di Abyei, ha iniziato a massacrare i cittadini e sembra sia iniziata la pulizia etnica dei Ngok Dinka del Sud. Lo staff delle Nazioni Unite nella zona non è al sicuro.</p>
      <p sl="nl">La baronessa Ashton sa di avere il nostro sostegno per la sua politica sui diritti umani e i merito ai ribelli a Benghazi ha fatto, giustamente, chiare scelte. Deve ora fare lo stesso nei confronti di Omar al Bashir, perché gli abitanti del Sudan meridionale meritano il nostro pieno sostegno.</p>
    </intervention>
    <intervention id="2-287-000" speaker_id="96854" name="Sabine LÖSING" is_mep="True" mode="spoken" nationality="Germany" birth_date="30-11-1955" birth_place="Göttingen" p_group="Confederal Group of the European United Left - Nordic Green Left" m_state="DE">
      <p sl="de">Signora Presidente, a febbraio molti, anche in quest’Assemblea, erano speranzosi e, al tempo stesso, preoccupati per il futuro del Sudan. I punti di vista erano contrastanti in merito al rischio di scontri violenti ed era chiaro che i sudanesi stavano affrontando gravi problemi e avevano bisogno di sostegno. Ora la situazione in Sudan attira nuovamente la nostra attenzione. I recenti avvenimenti sono causati dalle questioni irrisolte legate alla futura indipendenza del Sudan meridionale, problemi che non possono essere risolti con le armi. Accolgo con favore il recente accordo tra il Sudan e il Sudan meridionale, negoziato dall’Unione africana, in merito a una zona demilitarizzata lungo il futuro confine tra i due Stati. Una squadra delle Nazioni Unite di 7 000 unità su modello della MONUC potrebbe però apportare più danni che benefici. Guardando al Congo, ci possiamo rendere conto di quanto possono fare le truppe MONUC.</p>
      <p sl="de">Gli aiuti al Sudan devono essere imparziali e non legati a gruppi di interesse. Devono essere incentrati sugli interessi dei popoli del Sudan e del Sudan meridionale, aspetto che riguarda sia gli aiuti materiali che diplomatici. Per evitare di esacerbare il conflitto, devono essere interrotte le forniture di armi e invitiamo a portare a termine la collaborazione civile e militare e la missione di formazione delle forze militari.</p>
    </intervention>
    <intervention id="2-288-000" speaker_id="96860" name="Michèle STRIFFLER" is_mep="True" mode="spoken" nationality="France" birth_date="23-08-1957" birth_place="Mulhouse" p_group="Group of the European People's Party (Christian Democrats)" m_state="FR">
      <p sl="fr">Signora Presidente, onorevoli colleghi, accogliamo favorevolmente lo svolgimento pacifico e credibile del referendum nel Sudan meridionale sull’autodeterminazione, svoltosi a gennaio. Come già detto, il Sudan meridionale proclamerà l’indipendenza il 9 luglio 2011. Sono enormi le sfide da affrontare, sia in termini di organizzazione interna del neo-Stato che di relazioni con il Sudan nei confini comuni e nella regione di Abyei, ricca di petrolio.</p>
      <p sl="fr">Sia il Sudan che il Sudan meridionale devono affrontare enormi esigenze umanitarie. Garantire la sicurezza, raggiungere le persone in difficoltà e tutelare i principi umanitari sono le principali sfide da affrontare. La fine della crisi è lontana ed è essenziale che la comunità internazionale resti presente e presti assistenza umanitaria. Dobbiamo seguire da vicino gli sviluppi della situazione che, già tremenda, potrebbe peggiorare e minacciare la stabilità della regione.</p>
      <p sl="fr">È importante anche che gli aiuti allo sviluppo per il Sudan meridionale siano coordinati e complementari agli aiuti umanitari. È evidente l’importanza del legame tra le necessità e lo sviluppo, in un contesto in cui le infrastrutture statali sono molto deboli e la crisi umanitaria è destinata a persistere. Gli aiuti allo sviluppo devono sostenere le infrastrutture statali e aumentare l’accesso della popolazione ai servizi di base, organizzati attualmente da organizzazioni non governative (ONG) e internazionali.</p>
      <p sl="fr">Quanto accade nel Sudan meridionale e nella regione di Abyei non deve distogliere la nostra attenzione dal Darfur, oppresso da quella che viene considerata la peggiore crisi umanitaria al mondo. La vita di milioni di persone dipende da aiuti esterni.</p>
      <p sl="fr">Ho ancora qualche secondo a disposizione e plaudo al lavoro del Commissario Piebalgs, che ritengo sia stato eccellente.</p>
    </intervention>
    <intervention id="2-289-000" speaker_id="2073" name="Richard HOWITT" is_mep="True" mode="spoken" nationality="United Kingdom" birth_date="05-04-1961" birth_place="Reading" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Signora Presidente, questo pomeriggio desidero sottolineare la necessità che l’Unione europea collabori con il Sudan meridionale per la democratizzazione del paese e la creazione delle istituzioni. Certo, è un paese afflitto da uno dei più alti tassi di mortalità infantile e dai più bassi indicatori sociali al mondo, che ha bisogno di aderire rapidamente all’accordo di Cotonou, di accedere al Fondo europeo di sviluppo e di ricevere un’equa riduzione del debito. Ma se da un lato l’Unione europea può essere fiera di aver contribuito al referendum, svoltosi in modo pacifico e credibile – e per questo mi congratulo con la collega, l’onorevole De Keyser, per l’apporto personale – dall’alto lato, l’UE deve aiutare il Sudan meridionale durante il processo di revisione costituzionale, sostenendo il paese nella creazione di un sistema di partiti pluralistico e nella prevenzione della corruzione fin dall’inizio.</p>
      <p sl="en">Signora Presidente, per il Sudan meridionale, la priorità assoluta è la data del 9 luglio; per il Sudan, si sta concludendo l’accordo di pace completo, ma gli obblighi del paese non sono terminati. Persiste la minaccia di violenze, non solo nel Sudan meridionale, ma anche nelle regioni confinati del Nilo azzurro e del Kordofan meridionale, nonché nel Darfur. Desidero chiedere al Commissario Piebalgs quali azioni ha avviato l’Unione per contrastare le continue violazioni dei diritti umani, che si stanno aggravando; mi riferisco in particolare agli attivisti dei diritti umani come Hawa Abdulla della missione di mantenimento della pace UA-ONU, picchiato e detenuto arbitrariamente.</p>
      <p sl="en">È stato un privilegio per me essere presente a Timor Est, in occasione della nascita del primo nuovo Stato del millennio. Mi auguro che il Sudan meridionale possa ottenere l’indipendenza senza dover attraversare il tragico periodo di transizione che hanno dovuto affrontare i cittadini di Timor Est. Spero che l’indipendenza dia alla popolazione del Sudan meridionale pace e prosperità, dopo la dura sofferenza della guerra civile più lunga d’Africa.</p>
    </intervention>
    <intervention id="2-290-000" speaker_id="97229" name="Niccolò RINALDI" is_mep="True" mode="spoken" nationality="Italy" birth_date="03-12-1962" birth_place="Firenze" p_group="Group of the Alliance of Liberals and Democrats for Europe - Vice" m_state="IT">
      <p sl="it">Signora Presidente, difficile accompagnare gli ultimi passi della formazione di un nuovo Stato attraverso un percorso pacifico. Occorre salvaguardare l'obiettivo di fondo – la pace – ma non perdere pezzi significativi dell'accordo globale.</p>
      <p sl="it">L'azione militare di Khartoum ad Abyei pare pregiudicare il buon esito globale di questo percorso, anche se non la costituzione del cinquantaquattresimo Stato africano il prossimo 9 luglio.</p>
      <p sl="it">Al Sud spetta di non reagire alle provocazioni e di non perdere di vista l'obiettivo di fondo, che non è solo tanto l'indipendenza, ma anche la costituzione di istituzioni credibili e lo sviluppo di una popolazione al 90 percento al di sotto la soglia di povertà, che non dovrà beneficiare di investimenti stranieri, che già si annunciano trasparenti e non di rapina.</p>
      <p sl="it">Credo che questo – il problema degli investimenti stranieri nel sud del Sudan – sarà presto un nuovo fronte sul quale l'Unione europea dovrà vigilare e far valere la sua credibilità acquisita in questi anni nella regione.</p>
    </intervention>
    <intervention id="2-291-000" speaker_id="4521" name="Charles TANNOCK" is_mep="True" mode="spoken" nationality="United Kingdom" birth_date="25-09-1957" birth_place="Aldershot" p_group="European Conservatives and Reformists Group" m_state="GB">
      <p sl="en">Signora Presidente, il 9 luglio il Sudan meridionale dichiarerà la propria indipendenza e nascerà un nuovo Stato africano di lingua inglese. L’Unione europea ha appoggiato giustamente il processo dell’APC e il referendum nel Sudan meridionale, ma i prossimi mesi saranno comunque difficili e il paese dovrà affermarsi come Stato sovrano autosufficiente. Anche senza le ostilità con il paese confinante a nord, il Sudan meridionale si trova di fronte alle enormi sfide legate allo sviluppo: le infrastrutture sono inesistenti, continuano le ostilità tra le popolazioni, gli indicatori sulla sanità sono tra i peggiori al mondo e l’economia dipende quasi completamente dalle esportazioni di petrolio.</p>
      <p sl="en">È fondamentale che l’Unione europea incrementi gli aiuti umanitari e allo sviluppo per il Sudan meridionale, ma il paese ha bisogno anche del nostro chiaro sostegno politico. La recente occupazione della regione di Abyei, zona di confine disputata, da parte del governo di Khartoum indica che il Presidente al-Bashir non è ancora soddisfatto della ripartizione territoriale del proprio paese. Mi auguro che il Sudan meridionale tenga fede alle proprie promesse e diventi il primo paese dell’Unione africana a riconoscere nuovamente l’indipendenza della Repubblica del Somaliland, un paese stabile e democratico.</p>
    </intervention>
    <intervention id="2-292-000" speaker_id="99419" name="Charalampos ANGOURAKIS" is_mep="True" mode="spoken" nationality="Greece" birth_date="19-01-1951" birth_place="Bucharest" p_group="Confederal Group of the European United Left - Nordic Green Left" m_state="GR">
      <p sl="el">Signora Presidente, i recenti scontri ad Abyei dimostrano che le celebrazioni di Stati Uniti e Unione europea dopo il referendum erano infondate. Ancora una volta, si è visto che la pace nelle colonie è tanto sanguinosa quanto la guerra coloniale. Per il Sudan e il Sudan meridionale, che hanno sperimentano l’era coloniale e sono vittime di conflitti interni e della politica divide et impera , sarà chiaramente difficile evitare lo scontro diretto.</p>
      <p sl="el">Per 20 anni diverse potenze coloniali hanno sfruttato i giacimenti di petrolio, oro, rame e uranio della regione di Abyei. Le lotte interne fanno presagire lo scoppio di una nuova guerra, ancor più sanguinosa, ora che la NATO, gli Stati Uniti e l’Unione europea sono coinvolti direttamente, coinvolgimento che sembrava essere l’obiettivo delle forze militari gestite dall’UE dopo la guerra in Libia.</p>
      <p sl="el">Dobbiamo bloccare immediatamente qualsiasi tipo di intervento coloniale in Sudan e porre fine alle ostilità e all’antagonismo tra il Nord e il Sud del paese. Le popolazioni del Sudan e del Sudan meridionale devono essere fautori del proprio destino. È questo l’unico modo per evitare la guerra, per gestire direttamente le ricchezze del paese e per intraprendere il cammino verso una forma diversa di sviluppo.</p>
    </intervention>
    <intervention id="2-293-000" speaker_id="96762" name="Joachim ZELLER" is_mep="True" mode="spoken" nationality="Germany" birth_date="01-07-1952" birth_place="Oppeln" p_group="Group of the European People's Party (Christian Democrats)" m_state="DE">
      <p sl="de">Signora Presidente, signor Commissario, onorevoli colleghi, in qualità di osservatore per il Parlamento ho avuto la possibilità di essere presente al referendum per l’indipendenza del Sudan meridionale e sono rimasto colpito dal sostegno espresso dal popolo all’idea di poter determinare in futuro il destino del proprio paese.</p>
      <p sl="de">Ho visto quali fossero le grandi aspettative di queste persone, che hanno votato per la liberazione del paese dalla schiavitù. Migliaia, forse decine di migliaia di persone, che noi definiamo sfollati interni, costretti a vivere in campi profughi a Nord a causa dei decennali scontri, hanno fatto ritorno alle proprie case nel Sud.</p>
      <p sl="de">Oltre all’indipendenza del paese, i sudanesi del Sud vogliono, principalmente, vivere in pace e godere di un futuro più felice dopo decenni di guerra in cui milioni di vite sono state sacrificate.</p>
      <p sl="de">Il nuovo Stato del Sudan meridionale diventerà ufficialmente indipendente il 9 luglio, ampliando la famiglia delle nazioni nel mondo. Le condizioni di partenza, come possiamo immaginare, sono pessime e di questo abbiamo già discusso. Il 70 per cento della popolazione è rappresentata da pastori nomadi; l’analfabetismo ha raggiunto un tasso dell’80 per cento; le dispute nella zona di Abyei stanno degenerando in conflitto militare, causando morti e feriti; e come se non bastasse, stanno aumentando anche le rivalità tra le tribù e i gruppi armati nel Sudan meridionale. Gli osservatori stimano che da gennaio vi sono stati più di mille morti; impossibile contare i feriti e le vittime di violenza.</p>
      <p sl="de">Il Sudan era uno Stato fallito; il Sudan meridionale corre il rischio di esserlo fin dal principio. Credo fermamente che, dato il retaggio coloniale dei due paesi, l’Europa debba molto alla regione. La situazione richiede l’intervento dell’Europa, accanto alle Nazioni Unite e all’Unione africana, attraverso la propria politica estera comune, che avrà modo di dimostrare il suo valore. Non è una questione economica, si tratta di sostenere la fragile società civile che sta nascendo. Dobbiamo impegnarci in duri negoziati con quanti hanno nelle mani il futuro del paese, ovvero i capi tribù e i capi dei gruppi armati, per non rendere vane le speranze della popolazione.</p>
    </intervention>
    <intervention id="2-294-000" speaker_id="33997" name="Corina CREȚU" is_mep="True" mode="spoken" nationality="Romania" birth_date="24-06-1967" birth_place="Bucureşti" m_state="RO">
      <p sl="ro">Signora Presidente, tra meno di un mese verrà dichiarata l’indipendenza del Sudan meridionale, come votato a larga maggioranza al referendum di gennaio. Sfortunatamente, in questo periodo non sono state risolte le dispute in merito alla definizione dei confini e alla divisione dei proventi dell’estrazione di petrolio. La nascita del neo-Stato è quindi offuscata dal conflitto e per questo credo sia necessario aumentare l’impegno diplomatico, anche attraverso l’Unione europea.</p>
      <p sl="ro">Riteniamo positiva la sua visita in Sudan e quella degli onorevoli colleghi e apprezziamo l’attività svolta dall’onorevole De Keyser. Come sappiamo, la situazione è deteriorata drasticamente nell’ultimo periodo: oltre 80 000 persone hanno abbandonato le proprie case, un segnale del rischio imminente di una crisi umanitaria. Vorrei rivolgere una domanda al signor Commissario: alla luce della dichiarazione di ieri delle Nazioni Unite, nella quale è stato riconosciuto il fallimento dell’intervento delle forze ONU rimaste passive alle recenti tensioni, sarà possibile inviare forze di mantenimento della pace nella regione?</p>
    </intervention>
    <intervention id="2-295-000" speaker_id="4335" name="Marielle de SARNEZ" is_mep="True" mode="spoken" nationality="France" birth_date="27-03-1951" birth_place="Paris" p_group="Group of the Alliance of Liberals and Democrats for Europe - Vice" m_state="FR">
      <p sl="fr">Signora Presidente, poche ore fa il governo sudanese ha annunciato alle Nazioni Unite che verranno create le condizioni per permettere il ritorno di migliaia di persone che avevano abbandonato la regione di Abyeu, al confine tra Sudan e Sudan meridionale, a causa delle dispute.</p>
      <p sl="fr">Sebbene gli sfollati fuggano sempre molto velocemente, il ritorno richiede tempo e spesso è accompagnato da gravi problemi sociali e umanitari. Propongo quindi che l’Unione europea organizzi tempestivamente una missione di monitoraggio, che svolga un’attività simile a quella nei Balcani. Chiaramente la missione potrebbe godere dell’aiuto dell’Unione africana e potrebbero intervenire anche paesi terzi.</p>
      <p sl="fr">Desidero infine spendere qualche parola in merito alle voci di una possibile pulizia etnica nella regione. Se i sospetti si rivelassero fondati, la comunità internazionale dovrà reagire immediatamente e l’Unione europea dovrà farsi avanti per prima. Non dobbiamo permettere in nessun modo che si ripeta la tragedia dell’ex Yugoslavia.</p>
    </intervention>
    <intervention id="2-296-000" speaker_id="96838" name="Cristian Dan PREDA" is_mep="True" mode="spoken" nationality="Romania" birth_date="26-10-1966" birth_place="Bucureşti" p_group="Group of the European People's Party (Christian Democrats)" m_state="RO">
      <p sl="ro">Signora Presidente, molti hanno accolto con favore il risultato del referendum sull’indipendenza del Sudan meridionale, che ha portato alla nascita del 54° Stato africano.</p>
      <p sl="ro">Gli attuali avvenimenti hanno però placato l’entusiasmo. Dobbiamo essere realisti e riconoscere che, al momento, la divisione del Sudan potrebbe non essere pacifica. L’occupazione della controversa regione di Abyei da parte del governo sudanese il 21 maggio e le violenze (ieri ci sono stati episodi anche a Kadugli), dimostrano che la guerra civile tra Nord e Sud potrebbe scoppiare nuovamente in qualsiasi momento. Dobbiamo evitarlo a tutti i costi, il nostro messaggio deve essere chiaro e ben comprensibile.</p>
      <p sl="ro">Le operazioni militari condotte dal governo sudanese e dai miliziani ad Abyei violano chiaramente l’accordo di pace completo. Siamo tutti determinati ad evitare l’escalation di violenza, che potrebbe causare ancora morti e feriti. La situazione della sicurezza doveva essere risolta all’inizio dell’anno come stabilito negli accordi di Kadugli e di Abyei e, dal mio punto di vista, anche con l’intervento di forze di sicurezza congiunte inviate dalle Nazioni Unite.</p>
      <p sl="ro">Una volta superati questi ostacoli, restano altre questioni legate all’autosufficienza dei due Stati, che dovrebbero coesistere sul territorio del precedente Sudan. Servono volontà politica e disponibilità al dialogo perché sono ancora molte le questioni irrisolte: confini comuni, cittadinanza, obblighi internazionali e, chiaramente, le risorse petrolifere.</p>
      <p sl="ro">Vorrei sottolineare, inoltre, il deterioramento della situazione dei diritti umani e dello stato di diritto in Sudan, dove recentemente sono aumentati gli arresti arbitrari. Ricordo che su Omar al-Bashir pende ancora un’ordinanza di custodia cautelare internazionale, questione che le autorità del paese ignorano.</p>
      <p sl="ro">Concludo con un commento positivo. Accolgo con favore il rilascio dei tre ostaggi bulgari che lavoravano per il Servizio aereo umanitario delle Nazioni Unite, sequestrati a gennaio in Darfur.</p>
    </intervention>
    <intervention id="2-297-000" speaker_id="28178" name="Miroslav MIKOLÁŠIK" is_mep="True" mode="spoken" nationality="Slovakia" birth_date="11-09-1952" p_group="Group of the European People's Party (Christian Democrats)" m_state="SK">
      <p sl="sk">Signora Presidente, la sanguinosa guerra civile in Sudan durata più di due decenni ha devastato il paese e la vita di milioni di persone, lasciando un segno indelebile. Le atrocità della guerra si sono concluse con la firma dell’accordo di pace, una sezione del quale riguardava l’organizzazione di un referendum.</p>
      <p sl="sk">La prevenzione è la cura migliore e per questo ritengo che le risorse dell’UE stanziate a favore del Sudan siano destinate non solo agli aiuti umanitari e allo sviluppo, ma anche al sostegno della gestione democratica del paese e dello stato di diritto, presupposti essenziali per il rispetto dei diritti umani di base del popolo sudanese, devastato dalla guerra.</p>
      <p sl="sk">Il risultato del referendum dimostra chiaramente che il Sudan meridionale, prevalentemente cristiano, vuole l’indipendenza. Se sarà così – e credo stia già accadendo – sarà lo Stato più giovane al mondo e avrà bisogno del nostro aiuto e sostegno.</p>
    </intervention>
    <intervention id="2-298-000" speaker_id="96653" name="Katarína NEVEĎALOVÁ" is_mep="True" mode="spoken" nationality="Slovakia" birth_date="10-11-1982" birth_place="Nitra" p_group="Group of the Progressive Alliance of Socialists and Democrats in the European Parliament" m_state="SK">
      <p sl="sk">Signora Presidente, concordo pienamente con quanto dichiarato dalla baronessa Ashton, ma condivido, al contempo, le preoccupazioni per lo sviluppo futuro del paese.</p>
      <p sl="sk">La regione sudanese di Abyei è stata teatro di scontri per molti anni e la guerra civile si è conclusa meno di sei anni fa, dopo 20 anni di combattimenti continui. La regione era il cuore del conflitto e, secondo le comunicazioni del Gruppo di crisi internazionale, gli sviluppi in questa zona influenzeranno il destino di tutto il Sudan. Il paese manterrà la pace o cadrà nuovamente nel baratro della guerra?</p>
      <p sl="sk">Se avverrà la secessione del Sud, dovremo offrire il nostro sostegno per permettere una transizione più pacifica possibile. Desidero esprimere il mio appoggio alla Commissione che ha condannato apertamente l’uso della forza contro civili innocenti, vittime dell’intervento dell’esercito sudanese che ha occupato la regione.</p>
      <p sl="sk">L’Unione europea ha la possibilità di svolgere un ruolo di mantenimento della pace, di favorire la stabilità nella regione e rafforzare la propria posizione non solo quale principale donatore al mondo ma anche la propria posizione politica, per aiutare principalmente gli abitanti del paese.</p>
    </intervention>
    <intervention id="2-299-000" speaker_id="96784" name="Janusz ZEMKE" is_mep="True" mode="spoken" nationality="Poland" birth_date="24-02-1949" birth_place="Kowalewo" p_group="Group of the Progressive Alliance of Socialists and Democrats in the European Parliament" m_state="PL">
      <p sl="pl">Signora Presidente, desidero richiamare l’attenzione sul fattore più importante dal mio punto di vista. In quest’Aula siamo tutti lieti del risultato del referendum, che creerà presto un nuovo Stato, il Sudan meridionale. Non dimentichiamo, però, che si tratta solo di un’opportunità, poiché al paese ora mancano le caratteristiche proprie di uno Stato: non dispone di strutture, di funzionari competenti né di un sistema giuridico, in altre parole, la porta è aperta a varie forze che potrebbero minare la pace e la sicurezza del paese. Ritengo dunque siano importanti tanto gli aiuti umanitari quanto la salvaguardia della sicurezza. È necessario inoltre mantenere sul posto le attuali forze delle Nazioni Unite.</p>
    </intervention>
    <intervention id="2-300-000" speaker_id="96814" name="Elena BĂSESCU" is_mep="True" mode="spoken" nationality="Romania" birth_date="24-04-1980" birth_place="Constanţa" p_group="Group of the European People's Party (Christian Democrats)" m_state="RO">
      <p sl="ro">Signora Presidente, anch’io accolgo con favore la dichiarazione del Vicepresidente della Commissione alla luce dell’esacerbarsi del conflitto tra le due parti. Ritengo che la classe politica debba rispettare la volontà espressa dai cittadini attraverso il referendum sull’indipendenza. Il Sudan ha un lungo passato di violenti scontri interni e i recenti sviluppi indicano il ritorno a quel periodo; basti pensare a quanto sia difficile la situazione della popolazione nelle zone di conflitto. Se la comunità internazionale non interverrà, potrebbe essere un disastro umanitario.</p>
      <p sl="ro">È stata diffusa la notizia di attacchi nelle zone difese dalle truppe delle Nazioni Unite, attacchi che mettono in pericolo la vita dei soldati e rendono difficile il ritorno dei rifugiati. È fondamentale disarmare gradualmente i gruppi che impediscono la realizzazione del risultato del referendum. Il traffico d’armi nella regione incoraggia ulteriormente i ribelli a insorgere, mentre sono in corso i negoziati per il processo di attuazione dell’indipendenza.</p>
    </intervention>
    <intervention id="2-301-000" speaker_id="96668" name="Seán KELLY" is_mep="True" mode="spoken" nationality="Ireland" birth_date="26-04-1952" birth_place="Killarney" m_state="IE">
      <p sl="en">Signora Presidente, la discussione odierna sul Sudan e il Sudan meridionale è incoraggiante e positiva in un mondo in cui prevalgono le brutte notizie.</p>
      <p sl="en">L’Unione europea ha l’opportunità, ma anche la responsabilità, di accompagnare la nascita del nuovo Stato e di garantire che la democrazia, lo stato di diritto e il rispetto dei diritti umani siano principi attuati sia nel Sudan sia nel Sudan meridionale. Per natura, l’Unione europea, soprattutto in virtù dei principi fondamentali di Schumann di pace e prosperità, si trova in una posizione diversa rispetto ai grandi paesi del mondo, che potrebbero usare il Sudan a vantaggio delle proprie politiche interne ed estere.</p>
      <p sl="en">Collaborando con le Nazioni Unite possiamo dare un contributo fondamentale nella creazione di nuovi Stati, in particolare il Sudan meridionale, e garantire che non siano afflitti da guerre civili, come spesso accade nei neo-Stati.</p>
    </intervention>
    <intervention id="2-302-000" speaker_id="23868" name="Monika BEŇOVÁ" is_mep="True" mode="spoken" nationality="Slovakia" birth_date="15-08-1968" birth_place="Bratislava" m_state="SK">
      <p sl="sk">Signora Presidente, dopo l’indipendenza, che verrà dichiarata tra un mese esatto, il Sudan meridionale dovrà affrontare molti problemi di natura umanitaria e socio-economica. Alla luce di questo, sarà più importante che mai fornire assistenza esterna per un lungo periodo al Sudan meridionale, per aiutare il paese a contrastare la povertà estrema, rafforzare le organizzazioni locali e aumentare i benefici della pace per gli abitanti.</p>
      <p sl="sk">Prevediamo che il Sudan meridionale domanderà di aderire all’accordo di Cotonou, ma il 10° Fondo europeo di sviluppo sarà disponibile solo dopo l’adesione all’accordo. Nel periodo successivo al referendum potrebbero quindi non esserci fondi, proprio quando il Sudan meridionale sarà vulnerabile e a rischio di collasso nazionale. Dobbiamo prevenire tutto questo per evitare la catastrofe umanitaria e dobbiamo fare il possibile per aiutare i sudanesi ad attraversare il periodo difficile ed evitare che scoppino nuovamente sanguinosi conflitti.</p>
    </intervention>
    <intervention id="2-303-000" speaker_id="28255" name="Andreas MÖLZER" is_mep="True" mode="spoken" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Signora Presidente, le forze armate del Sudan hanno cacciato 15 000 sostenitori del Sudan meridionale dalla città di Abyei e poi, d’improvviso, hanno proposto di organizzare entro breve un referendum nella regione, con il controllo dell’esercito. E pensare che non erano nemmeno riusciti ad accordarsi con il Sud su chi avesse diritto di voto. È un comportamento davvero assurdo.</p>
      <p sl="de">Non sono solamente le posizioni discordanti in materia di proprietà a rendere Abyei il pomo della discordia nella decennale guerra civile, ma anche le differenze religiose, ossia Islam a Nord e Cristianesimo e religioni legate alla natura a Sud, costretti a convivere all’interno di confini tracciati a casaccio dalle potenze coloniali. È un aspetto che non dobbiamo dimenticare quando analizziamo i recenti avvenimenti.</p>
      <p sl="de">Non sarebbe mai stato possibile indire il referendum lasciando irrisolta la questione dello status degli elettori, né trascurando le regioni contese del Nilo azzurro e del Kordofan meridionale. Metterle in secondo piano sarebbe un atto di negligenza e non deve accadere.</p>
    </intervention>
    <intervention id="2-304-000" speaker_id="96656" name="Boris ZALA" is_mep="True" mode="spoken" nationality="Slovakia" birth_date="09-12-1954" birth_place="Zlaté Moravce" p_group="Group of the Progressive Alliance of Socialists and Democrats in the European Parliament" m_state="SK">
      <p sl="sk">Signora Presidente, onorevoli colleghi, non mi sono mai fidato del Presidente al-Bashir e non intendo farlo nemmeno ora. Sembra chiara quindi la mia posizione pessimista e non credo che la situazione in Sudan cambierà. Attraverso la forza militare, il Presidente sta tentando di mettere i bastoni fra le ruote al Sudan meridionale, occupando territori, città importanti o giacimenti di materie prime.</p>
      <p sl="sk">Sarebbe interessante a questo proposito conoscere le azioni di prevenzione preparate dall’ufficio dell’Alto commissario per evitare simili sviluppi, anche in collaborazione con le Nazioni Unite e l’Unione africana. Sarebbe interessante conoscere anche il metodo che l’ufficio adotterebbe qualora si verificassero davvero i temuti sviluppi e qualora il Sudan non rispettasse l’accordo di pace, accordo in cui io credo.</p>
    </intervention>
    <intervention id="2-305-000" speaker_id="96654" name="Jaroslav PAŠKA" is_mep="True" mode="spoken" nationality="Slovakia" birth_date="20-06-1954" birth_place="Banská Štiavnica" p_group="Europe of freedom and democracy Group - Vice" m_state="SK">
      <p sl="sk">Signora Presidente, il Sudan meridionale ha votato per l’indipendenza e diventerà il più giovane Stato membro delle Nazioni Unite. Il paese dichiarerà l’indipendenza, ma rimane virtualmente dipendente per tutto: dipende dal Nord, dagli aiuti che giungono dall’Europa o dai paesi africani vicini. È un paese in cui gli uomini non hanno imparato a lavorare, i bambini non vanno a scuola e non sono quindi istruiti. È un paese privo di lavoratori, di insegnanti, di medici. È un paese in cui tutto deve essere costruito partendo da zero e sarà, di conseguenza, difficile e impegnativo creare un sistema politico adeguato e rimetterlo in sesto. Il compito è difficile, non solo per l’Europa, ma anche per le Nazioni Unite.</p>
    </intervention>
    <intervention id="2-306-000" speaker_id="photo_generic" name="Andris Piebalgs" is_mep="True" mode="spoken">
      <p sl="en">membro della Commissione, a nome del Vicepresidente della Commissione e Alto rappresentante dell’Unione per gli affari esteri e la politica di sicurezza. – Signora Presidente, vi sono innanzi tutto grato per il sostegno alla strategia presentata e vorrei rispondere ad alcune questioni sollevate durante la discussione.</p>
      <p sl="en">I cittadini del Sudan e del Sudan meridionale sono indubbiamente i fautori dei loro paesi. Stiamo sostenendo il processo, ma il referendum è stato un vero e proprio spartiacque: la situazione è ora completamente diversa dal punto di vista qualitativo, non è più quella di un tempo. Certo, vi sono ancora episodi di violenza e difficoltà, ma la condizione del paese è diversa, si vede la luce alla fine del tunnel. Posso quindi affermare che è stata una grande vittoria per noi, perché abbiamo sostenuto politicamente il processo attraverso le nostre azioni e gli aiuti finanziari. La situazione è completamente nuova ora.</p>
      <p sl="en">Non siamo mai scesi a compromessi in materia di diritti umani o di questioni della Corte penale internazionale. La nostra posizione in merito è molto chiara: laddove si verificano violazioni ai diritti umani, l’Alto rappresentante presenta dichiarazioni chiare e determinate ed esercita pressioni sulle autorità. Si è detto che non viene data risposta immediata, ma i cambiamenti avvengono. Non è un processo semplice e continueremo ad occuparcene.</p>
      <p sl="en">Quanto ad Abyei, la situazione è critica, ma ancora una volta l’Unione prenderà una posizione chiara e decisa condannando l’occupazione e invitando le parti a risolvere immediatamente la questione. Spetta principalmente al Consiglio di sicurezza delle Nazioni Unite il compito di prendere decisioni in merito e noi offriremo il massimo sostegno.</p>
      <p sl="en">Dobbiamo sempre ricordare la dura posizione politica presa dall’Unione europea, le dichiarazioni e il sostegno per le operazioni civili. Come ho detto in merito al Sudan meridionale, non dobbiamo aspettarci che tutte le questioni siano risolte entro il 9 luglio: verrà dichiarata l’indipendenza, ma proseguiranno le discussioni. L’aspetto importante è che il gruppo dell’Unione africana, che noi sosteniamo fermamente e che è presieduto da Thabo Mbeki, gode dell’appoggio di entrambe le parti, Nord e Sud. Abbiamo quindi tutti i motivi per ritenere che le questioni più spinose verranno risolte.</p>
      <p sl="en">In merito alla questione del debito, i lavori proseguono nell’ambito dell’Iniziativa per il debito dei paesi poveri fortemente indebitati. Ci vuole tempo e il problema della regione di Abyei non aiuta. È comunque un aspetto che non dobbiamo trascurare.</p>
      <p sl="en">La Cina, per quanto riusciremo a coinvolgerla, è membro a pieno titolo del Consiglio di sicurezza e potrebbe dare una grande contributo nella risoluzione dei problemi del paese. In questo momento, non posso dire che ci sia stata un’intensa collaborazione con i cinesi, ma sono in corso attività in merito alle risorse petrolifere e al Sudan del Nord, ma il fatto che la comunità internazionale allargata cerchi di individuare una soluzione ai problemi del paese è di grande aiuto.</p>
      <p sl="en">Un ultimo commento, ma non per importanza: vi sono grato per l’interesse che dimostrate nei confronti del Sudan. Da un lato, è un paese molto lontano da noi, ma sotto certi aspetti ci è molto vicino. Se le cose vanno male, se le persone in Africa muoiono, l’Unione europea non può stare a guardare e pensare “beh, è troppo lontano”. Il vostro intersesse per queste questioni è d’incoraggiamento per l’Alto commissario e per me, per unire gli sforzi e aiutare le persone a vivere in pace.</p>
    </intervention>
    <intervention id="2-307-000" speaker_id="96639" is_mep="True" mode="spoken" role="Presidente" name="Isabelle DURANT" nationality="Belgium" birth_date="04-09-1954" birth_place="Bruxelles" p_group="Group of the Greens/European Free Alliance" m_state="BE">
      <p sl="unknown">La discussione è chiusa.</p>
      <p sl="unknown">La votazione si svolgerà giovedì 9 giugno alle 12.00.</p>
      <p sl="unknown">Dichiarazioni scritte (articolo 149 del regolamento)</p>
    </intervention>
    <intervention id="2-307-500" speaker_id="96994" name="Fiorello PROVERA" is_mep="True" mode="written" nationality="Italy" birth_date="31-03-1946" birth_place="Vigevano" p_group="Europe of freedom and democracy Group" m_state="IT">
      <p sl="it">Il Sudan, il più grande dei Paesi dell’Africa Sub-sahariana, è crocevia fra mondo arabo ed africano, oltre che mosaico di numerose ed eterogenee etnie. Esso ha registrato numerosi conflitti sin dalla sua indipendenza dal Regno Unito nel 1956. Con la firma degli “Accordi di Naivasha” e del Comprehensive Peace Agreement (2005) ha avuto formalmente fine il ventennale conflitto Nord-Sud. Come previsto dal CPA, nel gennaio 2011 si è svolto il referendum che ha segnato l’ultima tappa del percorso verso l’indipendenza del Sud dal Nord Sudan. In questa fase di transizione estremamente delicata, sarà necessario mantenere un approccio bilanciato tra il Nord e il Sud del Paese, con particolare attenzione ai bisogni del Sud in termini di istitution building e di governance . L’aiuto dell’UE al Sud Sudan dovrebbe peraltro essere calibrato sulle effettive capacità di assorbimento della nuova entità statale. Occorrerà infatti evitare che i futuri flussi finanziari destinati a Juba finiscano con il non essere correttamente impiegati o, peggio, con l'alimentare l'esistente forte corruzione. L'Europa dovrebbe inoltre impegnarsi maggiormente per tutelare le minoranze cristiane nel Nord del paese, nei confronti delle quali sono in aumento i fenomeni di persecuzione e discriminazione.</p>
    </intervention>
  </section>
  <section id="creitem25" title="15. Applicazione delle disposizioni dell’acquis di Schengen in Bulgaria e in Romania (discussione)">
    <intervention id="2-309-000" speaker_id="96639" is_mep="True" mode="spoken" role="Presidente" name="Isabelle DURANT" nationality="Belgium" birth_date="04-09-1954" birth_place="Bruxelles" p_group="Group of the Greens/European Free Alliance" m_state="BE">
      <p sl="unknown">L’ordine del giorno reca la relazione (A7-0185/2011), presentata dall’onorevole Coelho a nome della commissione per le libertà civili, la giustizia e gli affari interni, sul progetto di decisione del Consiglio sulla piena applicazione delle disposizioni dell'acquis di Schengen nella Repubblica di Bulgaria e in Romania [14142/2010 – C7-0369/2010 – 2010/0820(NLE)].</p>
    </intervention>
    <intervention id="2-310-000" speaker_id="1892" name="Carlos COELHO" is_mep="True" mode="spoken" role="relatore" nationality="Portugal" birth_date="20-05-1960" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Signora Presidente, signora Presidente in carica del Consiglio Győri, signora Commissario, onorevoli colleghi, esprimerò brevemente sei considerazioni. La prima riguarda il rafforzamento di Schengen: la libera circolazione delle persone costituisce uno dei principali risultati dell’Unione europea e Schengen uno dei suoi maggiori capisaldi. Ci riconosciamo dunque in chi si oppone al suo indebolimento e sostiene, anzi, la necessità di preservarlo e consolidarlo. A tale proposito, condivido le osservazioni formulate dal Commissario Malmström poco fa.</p>
      <p sl="pt">Il numero degli Stati membri che aderiscono all’area è passato dai cinque iniziali agli attuali 25, che comprendono 22 paesi appartenenti all’Unione e tre esterni. La libera circolazione è così garantita in un territorio delimitato da quasi 43 000 km di frontiere marittime e oltre 7 700 km di frontiere terrestri, che abbraccia 25 paesi e conta 400 milioni di cittadini.</p>
      <p sl="pt">La mia seconda considerazione si riferisce all’alto livello di fiducia reciproca tra gli Stati membri che l’abolizione dei controlli alle frontiere interne richiede. A tale scopo, sono necessari uno scambio di informazioni rapido e adeguato attraverso il Sistema d’informazione Schengen (SIS), una buona cooperazione di polizia e l’esistenza di controlli efficaci alle frontiere esterne. La sicurezza dell’area Schengen dipende infatti dal rigore e dall’efficienza con cui ogni Stato membro effettua i controlli alle sue frontiere esterne; il mancato rispetto di queste condizioni riduce la sicurezza dell’area, mina la credibilità dell’Unione e distrugge la fiducia reciproca.</p>
      <p sl="pt">La terza considerazione concerne la parità delle regole: la fiducia dovrebbe estendersi anche alle procedure, che devono essere chiare ed eque. Ai paesi candidati si chiede di attuare e applicare in maniera efficace e corretta tutti i criteri di valutazione di Schengen, né più né meno gli stessi utilizzati nei precedenti iter di adesione.</p>
      <p sl="pt">Quarto punto: la trasparenza. Occorre assicurare maggiore trasparenza a tutela sia della libertà sia della sicurezza. Mi rincresce che, ancora una volta, il Consiglio non abbia agito opportunamente nei confronti del Parlamento negando ai membri di quest’Assemblea l’accesso alle relazioni di valutazione. Il problema è stato risolto solo grazie allo zelo degli ambasciatori rumeni e bulgari, che hanno richiesto la declassificazione dei documenti e la loro trasmissione al Parlamento, permettendoci così di visionare il contenuto di valutazioni, raccomandazioni e conclusioni finali. Purtroppo il Consiglio ha commesso l’ennesimo passo falso nei rapporti con il Parlamento. Questo genere di trasparenza è indispensabile per affrontare i nodi irrisolti messi in evidenza, che, pur non rappresentando un ostacolo alla piena adesione a Schengen dei due paesi, dovrebbero essere tenuti sotto osservazione dal comitato di valutazione per verificare il seguito dato alle raccomandazioni e le eventuali modifiche in atto. Il Parlamento esige di aver accesso a tali informazioni.</p>
      <p sl="pt">La quinta considerazione riguarda la cittadinanza europea: quante volte invochiamo questo valore nei nostri discorsi? Fin dall’adesione all’UE, avvenuta nel 2007, Romania e Bulgaria nutrono entrambe la legittima aspettativa che i loro abitanti diventino cittadini europei a pieno titolo e godano dei medesimi diritti concessi ad altri cittadini dell’Unione, fra cui la libera circolazione all’interno dell’area Schengen. Ampliando l’area, rafforziamo anche questo aspetto della cittadinanza europea.</p>
      <p sl="pt">Come sesta e ultima considerazione, ricordo l’impegno profuso dai due paesi. È evidente che entrambi meritano il massimo apprezzamento per gli sforzi compiuti al fine di soddisfare tutti i criteri di Schengen, sforzi che sono emersi chiaramente nelle relazioni di valutazione e nei successivi rilievi dei gruppi di esperti incaricati della valutazione, come pure nel corso delle nostre visite in Romania e Bulgaria. A questo proposito desidero ringraziare gli onorevoli colleghi rumeni Marinescu, Enciu e Weber, nonché i colleghi bulgari Kovatchev e Nedelcheva. In conclusione, possiamo accogliere Bulgaria e Romania nell’area Schengen; auspico che il Consiglio assuma la stessa posizione subito dopo aver ricevuto il nostro parere positivo.</p>
    </intervention>
    <intervention id="2-312-000" speaker_id="photo_generic" name="Enikő Győri" is_mep="True" mode="spoken">
      <p sl="en">Presidente in carica del Consiglio. – Signor Presidente, sono particolarmente lieta di rappresentare il Consiglio nella discussione sull’ampliamento dell’area Schengen alla Bulgaria e alla Romania.</p>
      <p sl="en">La Presidenza ungherese ha sempre assegnato importanza prioritaria a questo obiettivo. Guardo dunque con particolare soddisfazione alle valutazioni positive che Bulgaria e Romania hanno ricevuto circa la rispettiva idoneità tecnica ad applicare pienamente l’acquis di Schengen; ci compiace inoltre che anche la relazione del Parlamento sia giunta a conclusioni simili. Un riconoscimento particolare spetta al relatore, onorevole Coelho, per la dedizione personale e professionale dimostrata.</p>
      <p sl="en">Permettetemi di deviare dal protocollo per un breve excursus storico. Quando l’adesione a Schengen dell’Ungheria e di altri nuovi Stati membri dell’Europa centro-orientale fu rallentata da alcune difficoltà tecniche legate allo sviluppo del Sistema d’informazione Schengen II (SIS II), fu la Presidenza del Consiglio, allora affidata al Portogallo, a venirci in soccorso con una soluzione generosa e ingegnosa.</p>
      <p sl="en">Vorrei inoltre ringraziare dell’impegno profuso il presidente, onorevole López Aguilar, e i membri della commissione per le libertà civili, la giustizia e gli affari interni. La Presidenza ungherese si è molto spesa per l’avanzamento del fascicolo, avendo compreso la necessità di affrontare le persistenti riserve di taluni Stati membri riguardo al processo.</p>
      <p sl="en">La Presidenza ha dunque inserito i progressi compiuti verso l’adesione di Bulgaria e Romania all’area Schengen nell’ordine del giorno del Consiglio “Giustizia e affari interni” svoltosi il 24 e 25 febbraio. In quell’occasione il Consiglio approvò le conclusioni della Presidenza sui progressi registrati e riconobbe la necessità di elaborare, in stretto coordinamento con tutti gli Stati membri, una soluzione accettabile per tutte le parti in causa.</p>
      <p sl="en">Sia la Bulgaria che la Romania hanno compiuto passi considerevoli per innalzare le rispettive politiche e prassi agli standard di Schengen in settori quali la protezione dei dati, la cooperazione di polizia, il controllo delle frontiere aeree, marittime e terrestri, il rilascio di visti e l’applicazione delle funzioni di SIS e SIRENE. Nel contempo, la valutazione dei due paesi su tutti i capitoli dell’adesione a Schengen è stata ultimata a marzo, dando esito positivo. In seguito all’adozione delle relazioni elaborate dal gruppo di lavoro del Consiglio competente, la Presidenza ha sottoposto al Consiglio “Giustizia e affari interni” del 9 giugno un progetto di conclusioni circa il completamento del processo di valutazione.</p>
      <p sl="en">So che questa sarà una notizia positiva per la maggior parte degli onorevoli deputati, soprattutto per quanti provengono da Bulgaria e Romania. Segnerà un importante passo verso la piena partecipazione a Schengen. Il Consiglio continuerà a osservare i progressi compiuti in tutti i settori, giacché un adeguato esercizio di seguito viene tuttora svolto nei paesi dell’area. A tale proposito, posso assicurare agli onorevoli parlamentari che sia la Bulgaria che la Romania seguiteranno a riferire regolarmente in merito alle misure adottare per porre rimedio ai problemi irrisolti; in particolare, si adopereranno per rafforzare ulteriormente i controlli alle frontiere, potenziare la cooperazione di polizia transfrontaliera e migliorare i rispettivi sistemi di emissione dei visti.</p>
      <p sl="en">Quando il Parlamento avrà approvato la relazione dell’onorevole Coelho e il Consiglio avrà accolto le conclusioni proposte dalla Presidenza, resterà un ultimissimo passo: l’adozione della decisione del Consiglio che, come tutti sappiamo, richiede l’unanimità. Su questo punto, mi preme sottolineare che il Consiglio potrebbe tornare a occuparsi della questione molto presto, eventualmente nel settembre prossimo, per riflettere sui possibili modi di accelerare il processo.</p>
      <p sl="en">La relazione presentata dall’onorevole Coelho tocca il tema dell’accesso a documenti riservati (ripreso dal relatore stesso nelle considerazioni introduttive), che ha posto un problema di rilievo nella stesura del fascicolo. L’accesso del Parlamento a documenti riservati costituisce uno dei nodi interistituzionali ancora irrisolti fra il Consiglio e quest’Assemblea, nodo che la Presidenza ungherese si prefigge di sciogliere. Sebbene siamo riusciti a definire, assieme alle delegazioni del Parlamento, le future misure da adottare, ci occorre tempo per attuare la soluzione individuata.</p>
      <p sl="en">Nondimeno la Presidenza ungherese ha cercato, all’inizio del suo incarico, una soluzione immediata per evitare ritardi nell’adesione di Bulgaria e Romania all’area Schengen. In quell’occasione il Consiglio autorizzò, dietro proposta della nostra Presidenza, l’accesso del Parlamento alla documentazione afferente l’ingresso dei due paesi nell’area Schengen.</p>
      <p sl="en">Nell’insieme la Presidenza ungherese è convinta che l’allargamento dell’area Schengen ai due paesi, conformatisi a tutti i criteri tecnici e normativi, sarebbe utile per la cooperazione complessiva nel settore e per l’Europa intera, nella misura in cui diverrà possibile viaggiare dal Mar Nero all’Atlantico senza dover esibire passaporto o carta d’identità. Sappiamo tutti che la libera circolazione rappresenta uno dei capisaldi dell’Unione europea, una realtà tangibile per i cittadini e una conquista preziosa che va preservata.</p>
    </intervention>
    <intervention id="2-313-000" speaker_id="photo_generic" name="Cecilia Malmström" is_mep="True" mode="spoken">
      <p sl="en">membro della Commissione. – Signor Presidente, Schengen rappresenta una conquista straordinaria, uno dei doni più tangibili che le istituzioni europee abbiano riservato ai cittadini, permettendo loro, come ha appena ricordato la signora Presidente del Consiglio, di viaggiare dalla Finlandia al Portogallo senza alcun controllo alle frontiere. Occorre preservare Schengen e porre fine al recente dibattito su un’eventuale reintroduzione dei confini. Abbiamo già parlato in diverse occasioni dei possibili modi per rafforzare, anziché indebolire, il progetto. È necessaria una maggiore presenza dell’Europa, e non un suo ridimensionamento. È inoltre indispensabile perfezionare le valutazioni, gli strumenti, gli orientamenti e le raccomandazioni circa le modalità di interpretazione dell’acquis di Schengen. Ne discuteremo con gli Stati membri nella riunione del Consiglio di questa settimana, ma anche in occasione del Consiglio europeo di fine giugno.</p>
      <p sl="en">Mi congratulo con la Romania e la Bulgaria per i notevoli sforzi compiuti. Ho visto con i miei occhi il lavoro svolto. Essendo stati preceduti da altri Stati, hanno il vantaggio di beneficiare di tecnologie all’avanguardia. Sono rimasta profondamente colpita dall’apparato tecnologico e dai preparativi attuati in entrambi i paesi. Mi congratulo per questi investimenti, che hanno permesso di soddisfare i criteri tecnici di Schengen e sono loro valsi la fiducia dell’Unione europea. La Commissione accoglie con favore la relazione sui progressi compiuti da Romania e Bulgaria, ringraziando il relatore e i relatori ombra per il lavoro svolto e l’approccio adottato.</p>
      <p sl="en">La Commissione ha sempre sostenuto l’inesistenza di una correlazione formale tra il meccanismo di cooperazione e verifica (MCV) e l’adesione a Schengen. Nondimeno sappiamo tutti che l’ingresso nell’area Schengen si basa anche sulla fiducia e proprio in queste ultime settimane si è molto discusso di fiducia, ovvero della sua mancanza. La decisione sull’abolizione dei controlli alle frontiere interne con Romania e Bulgaria non deve fondarsi soltanto sulla valutazione tecnica, ma anche sulla fiducia, che purtroppo, ad oggi, manca. È dunque essenziale che, come prospettato dalla Presidenza, si lavori con gli Stati membri per individuare una soluzione rapida e ottenere quanto prima l’eliminazione delle frontiere.</p>
      <p sl="en">Questo traguardo deve rimanere una priorità. Il Consiglio, al quale spetta la competenza in materia, dovrà definire un quadro chiaro con scadenze chiare relativamente ai controlli alle frontiere, per dare una prospettiva a Romania e Bulgaria. I due paesi hanno dimostrato di essere pronti all’adesione e di aver compiuto i progressi necessari; è dunque auspicabile che si cerchi presto di delineare un percorso per il futuro e giungere a una decisione del Consiglio.</p>
    </intervention>
    <intervention id="2-314-000" speaker_id="28397" name="Agustín DÍAZ DE MERA GARCÍA CONSUEGRA" is_mep="True" mode="spoken" nationality="Spain" birth_date="27-09-1947" birth_place="Daimiel " p_group="Group of the European People's Party (Christian Democrats)" m_state="ES">
      <p sl="es">a nome del gruppo PPE. – Signor Presidente, desidero congratularmi con l’onorevole Coelho per la coerenza e il rigore della relazione presentata. Aggiungerei che occorre assistere la Bulgaria e la Romania, nelle quali ripongo piena fiducia. I due paesi hanno svolto un lavoro tanto meritevole quanto impegnativo e, pertanto, dovrebbero ottenere ciò che spetta loro di diritto, e non per nostra elargizione.</p>
      <p sl="es">Mi unisco alle dichiarazioni della Presidenza in carica del Consiglio e della signora Commissario Malmström, che hanno entrambe affermato la conformità dei due Stati ai requisiti tecnici e normativi. A mio avviso, non dovremmo considerare altri criteri se non rigorosamente quelli di natura tecnica e normativa.</p>
      <p sl="es">I criteri, riassumibili in cinque categorie, si riferiscono ai seguenti ambiti: protezione dei dati, Sistema d’informazione Schengen (SIS), cooperazione di polizia, visti e controllo delle frontiere aeree, marittime e terrestri. Per la precisione, i due paesi rispettano anche le funzioni SIS e SIRENE (Supplementary Information Request at the National Entry).</p>
      <p sl="es">Alla luce di tali considerazioni, quest’Assemblea dovrebbe inviare un messaggio forte e inequivocabile al Consiglio e, in particolare, alle rappresentanze permanenti di cinque paesi che mi asterrò dal citare, sebbene siano nei pensieri di tutti i presenti.</p>
      <p sl="es">Sono convinto, onorevoli colleghi, che l’inclusione di Romania e Bulgaria nell’area Schengen, un’area che comprende oltre quattrocento milioni di cittadini, non sia un impoverimento bensì un arricchimento, e ci consenta di rendere l’Europa più forte. Dovremmo inoltre evitare di applicare due pesi e due misure o di imporre ai paesi in esame condizioni che non esigiamo per l’ingresso di altri Stati membri in questo spazio di libertà.</p>
      <p sl="es">A conclusione del mio intervento desidero dunque esprimere il fervente auspicio che quest’Aula invii al Consiglio un messaggio forte e condiviso dalla maggioranza.</p>
      <p sl="es">Rinnovo i miei complimenti all’onorevole Coelho e a Romania e Bulgaria.</p>
    </intervention>
    <intervention id="2-315-000" speaker_id="96859" name="Ioan ENCIU" is_mep="True" mode="spoken" nationality="Romania" birth_date="14-04-1953" birth_place="Odorheiul-Secuiesc" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">a nome del gruppo S&amp;D. – Signor Presidente, ringrazio l’onorevole Coelho per l’impegno, la dedizione e la particolare competenza dimostrati nel redigere questa relazione. Rivolgo inoltre un ringraziamento alla Presidenza ungherese e alla signora Commissario Malmström per aver appoggiato il documento in esame.</p>
      <p sl="ro">La discussione relativa all’ingresso di Romania e Bulgaria nell’area Schengen è stata oggetto di manipolazioni politiche tali da farci quasi dimenticare il nocciolo della questione. Ricordo a tutti che, in realtà, si parla di criteri molto chiari e specifici, che ciascun paese candidato deve soddisfare per partecipare all’area Schengen.</p>
      <p sl="ro">Nessuna argomentazione di tenore morale o giuridico potrà spingerci a modificare le regole dell’adesione adesso, sul finire dell’iter . Tali regole possono essere migliorate in sede di approvazione del nuovo meccanismo di valutazione Schengen, applicabile a tutti gli Stati membri, senza creare disuguaglianze.</p>
      <p sl="ro">È giunto il momento di essere franchi e ammettere che Romania e Bulgaria sono chiamate a rispondere di tutti i casi di malfunzionamento registrati a livello di Unione europea e all’interno di alcuni Stati membri. È un principio del tutto inaccettabile; i due paesi non hanno colpa se l’UE e taluni Stati sono incapaci di gestire l’immigrazione e le proprie frontiere, né possono essere ritenuti responsabili delle derive estremiste e populiste di alcuni governi, che attuano politiche ostili all’immigrazione e considerano reato la mobilità dei cittadini europei, in particolare dei rom.</p>
      <p sl="ro">Ultimo punto, ma non per importanza: sui cittadini rumeni e bulgari ricadono le conseguenze di inimicizie personali fra le autorità nazionali e leader influenti. Le istituzioni dell’UE devono invitare alla razionalità, non curandosi del diversivo che alcuni cercano di creare; Parlamento e Consiglio sono tenuti a osservare la legislazione europea, mentre la Commissione, nella sua qualità di guardiano dei trattati, svolge un ruolo di supervisione.</p>
    </intervention>
    <intervention id="2-316-000" speaker_id="39713" name="Renate WEBER" is_mep="True" mode="spoken" nationality="Romania" birth_date="03-08-1955" birth_place="Botoşani" p_group="Group of the European People's Party (Christian Democrats)" m_state="RO">
      <p sl="ro">a nome del gruppo ALDE. – Signor Presidente, la discussione odierna verte su un fascicolo che, negli ultimi mesi, ci ha posto una serie di questioni di principio. Ringrazio il relatore, onorevole Coelho, per aver svolto con estrema professionalità il suo lavoro in seno alla commissione per le libertà civili, la giustizia e gli affari interni, nell’intento di assicurare il rispetto di questi principi. È stato per me un piacere collaborare con l’onorevole collega, il cui approccio costruttivo si rispecchia nell’intero fascicolo.</p>
      <p sl="ro">Da un lato, decidere se due Stati membri dell’UE che soddisfano i criteri di adesione a Schengen possano essere ammessi a parteciparvi ci pone una questione di principio. Sotto il profilo regolamentare la risposta è affermativa; entrambi i paesi sono stati sottoposti a una valutazione dei preparativi tecnici attuati in vista dell’adesione, ottenendo risultati del tutto positivi. Il nostro relatore si è spinto anche oltre, premurandosi di organizzare visite di valutazione nei due Stati per osservare, insieme con i relatori ombra, l’assetto tecnico dei centri di comando e di alcuni valichi di frontiera.</p>
      <p sl="ro">Dall’altro lato, una seconda questione di principio ha riguardato i rapporti fra Parlamento europeo e Consiglio, quando i membri di quest’Assemblea hanno chiesto di accedere a documenti sulla base dei quali avrebbero poi espresso un voto. La posizione del Consiglio, secondo cui soltanto alcuni parlamentari potevano consultare tali documenti e pronunciarsi con piena cognizione di causa, mentre il resto avrebbe dovuto imitare le scelte altrui, è stata aspramente criticata dalla commissione per le libertà civili, la giustizia e gli affari interni. Sono lieta che sia prevalso il nostro punto di vista.</p>
      <p sl="ro">La cooperazione istituzionale deve essere equa, logica e democratica. Auspico che la votazione di domani rivolga ai membri di quest’Assemblea un messaggio chiaro e positivo circa l’adesione di Romania e Bulgaria all’area Schengen.</p>
    </intervention>
    <intervention id="2-317-000" speaker_id="4542" name="Timothy KIRKHOPE" is_mep="True" mode="spoken" nationality="United Kingdom" birth_date="29-04-1945" birth_place="Newcastle upon Tyne" p_group="European Conservatives and Reformists Group" m_state="GB">
      <p sl="en">a nome del gruppo ECR. – Signor Presidente, vorrei far presente alla signora Commissario che i cittadini europei perdono sempre più la fiducia nei programmi dell’Unione. Non si può procedere secondo ritmi a cui non siamo del tutto pronti; è una sensazione avvertita da molti Stati membri in riferimento all’area Schengen. Non dovremmo dunque lanciarci in un nuovo allargamento fintanto che tutte le parti coinvolte non saranno pienamente e sufficientemente preparate.</p>
      <p sl="en">Mi preme sottolineare che, ovviamente, questa discussione non deve dare adito a critiche nei confronti della Bulgaria o della Romania, che hanno compiuto sforzi considerevoli per conformarsi ai criteri tecnici stabiliti dalla Commissione; possiamo non concordar sull’effettivo soddisfacimento di tali criteri, ma di certo sono stati registrati progressi notevoli. La discussione odierna costituisce però un’occasione per confrontarsi sul rinnovamento della fiducia nel sistema Schengen e nell’integrità della stessa Unione, oltre a consentirci di migliorare un meccanismo di valutazione assolutamente superato e inefficace.</p>
      <p sl="en">Il sistema attualmente in uso non è all’altezza delle sfide, presenti e future, che l’Europa si trova ad affrontare, né può rispondere alle posizioni politiche degli Stati membri. È giunto il momento di stabilire criteri che non afferiscano esclusivamente agli aspetti tecnici del sistema Schengen, ma prendano in considerazione l’impatto della criminalità organizzata e della corruzione, anche nel quadro della valutazione degli attuali membri dell’area; a questo proposito auspicherei il coinvolgimento di Europol ed Eurojust nel processo. Forse un nuovo meccanismo di valutazione scongiurerebbe alcune divergenze d’opinione e la scarsa fiducia nel sistema che emerge non solo in quest’Aula, ma anche nell’intera Europa.</p>
    </intervention>
    <intervention id="2-318-000" speaker_id="28619" name="Tatjana ŽDANOKA" is_mep="True" mode="spoken" nationality="Latvia" birth_date="08-05-1950" birth_place="Rīga" m_state="LV">
      <p sl="en">a nome del gruppo Verts/ALE. – Signor Presidente, siamo chiamati a decidere se autorizzare o meno l’adesione di Bulgaria e Romania all’area Schengen. Provenendo io stessa da un nuovo Stato membro, ricordo il fervente desiderio di partecipare all’area; sono dunque estremamente lieta che Bulgaria e Romania entrino a farne parte.</p>
      <p sl="en">Sono state riscontrate alcune pecche durante l’iter di preparazione a Schengen, ma è stato posto rimedio. Bulgaria e Romania sono del tutto pronte ad aderire a questo spazio di libera circolazione nel 2011. Comprendo i timori circa la corruzione e la criminalità organizzata. Dovremmo pertanto continuare a collaborare nell’ambito del meccanismo di cooperazione e verifica, ma non possiamo inventare nuovi criteri per la partecipazione all’area Schengen né gettare dubbi sull’automaticità dell’adesione in seguito al soddisfacimento dei criteri attuali.</p>
      <p sl="en">Come ha dimostrato chiaramente il confronto parlamentare, occorre evitare che l’applicazione dell’acquis di Schengen sia valutata secondo parametri diversi negli Stati membri partecipanti all’area e in quelli sul punto di aderire. La parte sulla valutazione riveste dunque un’importanza fondamentale. Giudichiamo inaccettabile che, all’interno del Consiglio, diversi Stati membri abbiano suggerito di modificare la base giuridica della proposta in modo da escludere il Parlamento dal processo decisionale.</p>
      <p sl="en">Mi auguro che il relatore, onorevole Coelho, difenda le prerogative del Parlamento, come del resto fa sempre ottimamente, con il nostro pieno appoggio. Ringrazio l’onorevole collega per il lavoro svolto e spero che vi siano altre opportunità di collaborare in modo ugualmente proficuo.</p>
    </intervention>
    <intervention id="2-319-000" speaker_id="96852" name="Cornelia ERNST" is_mep="True" mode="spoken" nationality="Germany" m_state="DE">
      <p sl="de">a nome del gruppo GUE/NGL. – Signor Presidente, onorevoli colleghi, il coinvolgimento di Bulgaria e Bulgaria nella piena applicazione dell’acquis di Schengen era atteso da tempo. Fermiamoci a riflettere: l’abolizione dei controlli alle frontiere interne e l’istituzione della libera circolazione rientrano fra le conquiste e i valori più essenziali dell’Unione europea. Mi sembrano dunque del tutto incomprensibili le tattiche ostruzioniste a cui hanno fatto ricorso alcuni Stati membri, fra cui il mio, la Germania, adducendo il timore per flussi ingestibili di rifugiati e gli interrogativi su come condurre la lotta alla corruzione. Alla luce dei pareri presentati, non riesco a capire certe argomentazioni.</p>
      <p sl="de">Conduciamo un gioco pericoloso con Bulgaria e Romania. Ho pertanto condiviso fin dall’inizio la posizione del relatore, onorevole Coelho, secondo cui occorre applicare i medesimi standard a tutti gli Stati membri anche nel caso di Schengen.</p>
      <p sl="de">Al pari degli altri membri della commissione, siamo rimasti basiti dall’improbabile comportamento del Consiglio nei confronti del Parlamento e dal fatto che, inizialmente, ci fosse persino negato l’accesso ai documenti. Il parere presentato è positivo. Ci attendiamo che l’adesione a Schengen diventi una realtà e non sia necessario aspettare settembre.</p>
      <p sl="de">In conclusione, vorrei riferirvi la descrizione di una giornalista di Bucarest, Sabina Fati, che definisce i rumeni euforici. Secondo la giornalista, i cittadini del paese riconoscerebbero nell’Europa occidentale gli standard che vorrebbero assolutamente raggiungere; voltando loro le spalle adesso, rischieremmo di spingere molti di loro a diventare euroscettici. Non è questo il nostro intento, né in Romania né in Bulgaria.</p>
    </intervention>
    <intervention id="2-320-000" speaker_id="21817" name="Mario BORGHEZIO" is_mep="True" mode="spoken" nationality="Italy" birth_date="03-12-1947" birth_place="Torino" p_group="Non" m_state="IT">
      <p sl="it">a nome del gruppo EFD . – Signor Presidente, l'articolo 4, paragrafo 2, dell'atto di adesione a Schengen stabilisce che la verifica mediante procedura di valutazione del rispetto delle condizioni necessarie all'applicazione dell'acquis di Schengen da parte dei nuovi Stati membri è un requisito essenziale affinché il Consiglio decida di abolire il controllo alle frontiere interne con gli Stati.</p>
      <p sl="it">Ora noi riteniamo che sarebbero necessari e urgenti proprio quei presupposti – che valutiamo oggi inesistenti – di carattere normativo e operativo, che impediscono l'infiltrazione da Bulgaria e Romania di soggetti non desiderabili che possono minare la sicurezza dei paesi membri.</p>
      <p sl="it">Le relazioni agli atti del Parlamento non sono tranquillizzanti per le gravi carenze che sussistono nelle frontiere aeree, di terra e marittime, a cominciare dall'esecuzione dei controlli. Non a caso, le nostre polizie si trovano quotidianamente di fronte a numerosi casi di clandestini provenienti da questi due paesi.</p>
      <p sl="it">Suggerisco la necessità di una sospensione della procedura di entrata di Bulgaria e Romania nel sistema di Schengen sulla base del principio di precauzione, anche in vista della prevedibile enorme pressione dalle frontiere esterne verso questi due paesi che diventano i buchi di groviera del sistema dell'Unione europea rispetto all'entrata dei clandestini.</p>
    </intervention>
    <intervention id="2-321-000" speaker_id="96946" name="Daniël van der STOEP" is_mep="True" mode="spoken" nationality="Netherlands" birth_date="12-09-1980" birth_place="Delft" p_group="Non" m_state="NL">
      <p sl="nl">Signor Presidente, andrò subito al punto. Bulgaria e Romania, i due covi di corruzione e delinquenza dell’Europa orientale, non soddisfano nella maniera più assoluta i requisiti per l’adesione all’area Schengen. Ripeto: nella maniera più assoluta. La signora Commissario Malmström può speculare sul valore sacrosanto dell’acquis di Schengen, come pure la maggioranza di questo Parlamento può condurre aride discussioni su quanto sarebbe meraviglioso che i due paesi entrassero nell’area, ma resta un auspicio irrealistico.</p>
      <p sl="nl">In realtà, è un auspicio ingenuo, di un’ingenuità infantile. I fatti non sostengono quest’idea. La Bulgaria e la Romania per prime si sono dimostrate da tempo impreparate ad aderire all’area Schengen in questa fase. Secondo l’Indice di percezione della corruzione stilato da Transparency International, la corruzione è una pratica quotidiana in entrambi i paesi; in una scala da 1 a 10 l’affidabilità della Bulgaria viene valutata 3,6, mentre quella della Romania riceve un 3,7. In una pagella scolastica queste votazioni equivarrebbero a una bocciatura, una bocciatura completa. E dovremmo comunque ammettere questi paesi nell’area Schengen? Non dovremmo di certo, mai e poi mai!</p>
      <p sl="nl">Neppure i fatti sostengono quest’idea. Nel gennaio di quest’anno alcuni funzionari delle dogane bulgare sono stati arrestati per corruzione, lo stesso capo d’accusa che ha portato in manette quasi 200 funzionari doganali rumeni. Inoltre, entrambi i paesi registrano un’allarmante diffusione della tratta umana; l’anno scorso nei soli Paesi Bassi sono state scoperte decine di persone cadute vittima della criminalità rumena e bulgara. E dovremmo comunque ammettere questi due Stati nell’area Schengen? Sarebbe scandaloso e del tutto irresponsabile.</p>
      <p sl="nl">Per quanto si desideri un determinato sviluppo, non si deve mai perdere di vista la realtà. Togliete quei paraocchi! Bulgaria e Romania non sono assolutamente pronte per l’adesione a Schengen. Non lo sono adesso né lo saranno mai.</p>
    </intervention>
    <intervention id="2-322-000" speaker_id="97968" name="Andrey KOVATCHEV" is_mep="True" mode="spoken" nationality="Bulgaria" birth_date="13-12-1967" birth_place="Sofia" m_state="BG">
      <p sl="bg">Signor Presidente, ringrazio l’onorevole Coelho per la valutazione equa e obiettiva del lavoro svolto dalla Bulgaria e dalla Romania. Ringrazio inoltre la Presidenza e la signora Commissario per aver appoggiato la relazione.</p>
      <p sl="bg">L’iter di valutazione dei due paesi e della rispettiva adesione deve concludersi secondo gli stessi criteri che ne hanno determinato l’inizio. Era già stato stabilito nel 2007 che, una volta soddisfatti i requisiti tecnici, la Bulgaria e la Romania sarebbero diventate membri dell’area Schengen nel 2011. Questa condizione si è già realizzata e, come hanno concluso anche gli esperti del Consiglio, i due paesi ottemperano ai criteri di adesione.</p>
      <p sl="bg">Tutte le riserve espresse di recente dipendono dal dibattito di politica estera in corso all’interno di alcuni Stati membri. Anziché concentrarsi su una prospettiva di breve termine, occorre intervenire per rafforzare la protezione delle frontiere esterne, concludere e attuare accordi di riammissione con i nostri vicini meridionali e orientali nonché dimostrare solidarietà agli Stati membri situati a sud, esposti ai maggiori flussi migratori.</p>
      <p sl="bg">Tali obiettivi assumono particolare importanza alla luce delle istanze e dei timori avanzati dai nostri cittadini sul tema dell’immigrazione clandestina, che potrebbe mettere a repentaglio sicurezza e vantaggi sociali in Europa. Ci occorrono piani efficaci e realizzabili per la gestione delle crisi verificatesi in Italia e a Malta. Non possiamo consentire che vengano applicati due pesi e due misure; se verranno discusse e attuate nuove regole, dovranno vigere per tutti gli Stati membri, sia vecchi sia nuovi.</p>
      <p sl="bg">Onorevoli colleghi, la Bulgaria e la Romania hanno fatto la propria parte, oltre a svolgere un’opera di continuo miglioramento dei rispettivi sistemi di sicurezza in collaborazione con i partner Schengen. Hanno compiuto, e seguitano a compiere, notevoli sforzi per contrastare la corruzione e la criminalità organizzata. In questo momento, mi sentirei meno preoccupato se il livello di controllo delle frontiere Schengen nel Mediterraneo fosse pari a quello assicurato da Bulgaria e Romania nel Mar Nero. Il relatore e altri onorevoli colleghi, che sono stati sul posto, capiranno a cosa mi riferisco.</p>
      <p sl="bg">È dunque opportuno che a settembre il Consiglio disponga l’ammissione di Bulgaria e Romania nell’area Schengen, per rafforzare la sicurezza di quest’ultima. Onorevoli colleghi, vi esorto ad appoggiare la relazione dell’onorevole Coelho, attraverso la quale segnaleremo al Consiglio, con un messaggio politico chiaro e forte, che i due paesi hanno tutto il diritto di aderire all’area Schengen quest’anno, per accrescere la sicurezza delle frontiere esterne e la serenità dei nostri cittadini.</p>
    </intervention>
    <intervention id="2-323-000" speaker_id="23868" name="Monika BEŇOVÁ" is_mep="True" mode="spoken" nationality="Slovakia" birth_date="15-08-1968" birth_place="Bratislava" m_state="SK">
      <p sl="sk">Signor Presidente, la libera circolazione costituisce una delle libertà e delle conquiste fondamentali riconosciute ai cittadini degli Stati membri dell’UE. A nome del gruppo dell’Alleanza progressista di Socialisti e Democratici al Parlamento europeo, esprimo dunque parere favorevole all’adesione di Romania e Bulgaria all’area Schengen.</p>
      <p sl="sk">Devo dire che sia la relazione di ispezione che il parere dello stesso relatore sono positivi; ringraziamo dunque gli autori, pur dovendo esprimere, allo stesso tempo, la nostra esasperazione. Esasperazione per il modo in cui alcuni membri di quest’Assemblea, provenienti da Stati a loro volta colpiti dall’immigrazione clandestina e dalla corruzione, giudicano oggi la Romania e la Bulgaria. Questi due paesi, membri a pieno titolo dell’Unione europea, devono ricevere lo stesso trattamento di qualunque altro Stato dell’UE.</p>
      <p sl="sk">Vi sarei pertanto grata se, nel riflettere sull’adesione di Bulgaria e Romania e nell’esprimere un voto domani, vogliate usare il medesimo metro di giudizio che applicate ai vostri paesi.</p>
    </intervention>
    <intervention id="2-324-000" speaker_id="34235" name="Stanimir ILCHEV" is_mep="True" mode="spoken" nationality="Bulgaria" birth_date="31-07-1953" birth_place="Burgas" p_group="Group of the Alliance of Liberals and Democrats for Europe" m_state="BG">
      <p sl="bg">Signor Presidente, con questa plenaria concludiamo la nostra valutazione dell’idoneità di Romania e Bulgaria ad aderire all’area Schengen. Porteremo felicemente a termine il nostro compito grazie alla qualità della relazione Coelho. La maggior parte di noi si attende che la valutazione del Parlamento coincida con il parere positivo espresso dalla commissione per le libertà civili, la giustizia e gli affari interni; i cittadini dei due paesi, Bulgaria e Romania, sapranno che le rispettive istituzioni hanno fatto la propria parte ed è stato già accordato il beneplacito al loro ingresso nell’area Schengen.</p>
      <p sl="bg">Si è molto discusso, ma il fatto positivo è che non abbiamo ceduto al tentativo di operare modifiche ad hoc ai criteri di adesione a Schengen. Ovviamente le difficoltà non si sono esaurite. Adesso i governi di entrambi i paesi dovranno esporre tutte le proprie ragioni agli scettici e a quanti si sono trasformati, sotto i nostri stessi occhi, da alleati e alfieri della loro integrazione a sostenitori della strategia dell’attesa.</p>
      <p sl="bg">Che cosa si nasconde dietro queste argomentazioni? Timori oggettivi o pregiudizi, prudenza contingente o disillusione? Mi auguro che i ministri degli Interni e della Giustizia si confronteranno perlomeno con la stessa franchezza che abbiamo dimostrato noi durante la stesura della relazione Coelho.</p>
    </intervention>
    <intervention id="2-325-000" speaker_id="96793" name="Paweł Robert KOWAL" is_mep="True" mode="spoken" nationality="Poland" birth_date="22-07-1975" birth_place="Rzeszów" p_group="European Conservatives and Reformists Group" m_state="PL">
      <p sl="pl">Signor Presidente, ho l’impressione che, nel corso di recenti discussioni del Parlamento europeo, abbiamo ragionato sempre più come se dovessimo difenderci lungo un limes , limes che alle volte coincide con le frontiere esterne dell’Unione europea, ma che altre volte vogliamo erigere e proteggere all’interno dell’Unione stessa.</p>
      <p sl="pl">Sottolineo con grande convinzione che non sussistono motivazioni sostanziali per cui oggi si debba rimandare l’adesione di Bulgaria e Romania all’area Schengen. Dovremmo opporci a qualunque tentativo di limitare i contatti fra cittadini e la libertà di muoversi e operare all’interno dell’Unione europea. Quanti sollevano oggi argomentazioni artificiose contro l’inclusione dei due paesi nell’area Schengen si renderanno responsabili della distruzione del progetto politico soggiacente l’UE, e non potranno mai sfuggire tale responsabilità.</p>
    </intervention>
    <intervention id="2-326-000" speaker_id="28497" name="Gerard BATTEN" is_mep="True" mode="spoken" nationality="United Kingdom" birth_date="27-03-1954" birth_place="London" p_group="Europe of Freedom and Direct Democracy Group" m_state="GB">
      <p sl="en">Signor Presidente, non è forse curioso che, mentre l’area Schengen si sgretola nei paesi fondatori, si pensi a un suo allargamento a Bulgaria e Romania? I due paesi ospitano oltre 900 000 rom, molti dei quali vorrebbero emigrare. È inevitabile che, una volta ottenuto il diritto a circolare liberamente all’interno dell’area Schengen, si spostino numerosi verso il Regno Unito per sfruttare il nostro generoso sistema di sussidi ed edilizia pubblica, come hanno fatto in molti prima di loro.</p>
      <p sl="en">Chissà che alcuni volenterosi cittadini britannici non decidano di accogliere i rom a Calais o a Heatrow per dare loro indirizzi e coordinate delle abitazioni del nostro Primo ministro, dei suoi colleghi di governo e di tutti i parlamentari favorevoli all’adesione all’UE. La nostra intoccabile classe politica potrebbe ravvedersi sui vantaggi dell’Unione soltanto quando quei rom allestiranno campi nomadi nei giardini dei suoi esponenti.</p>
    </intervention>
    <intervention id="2-327-000" speaker_id="24030" name="Philip CLAEYS" is_mep="True" mode="spoken" nationality="Belgium" birth_date="24-05-1965" birth_place="Gent" p_group="Non" m_state="BE">
      <p sl="nl">Signor Presidente, temo che il Parlamento europeo mostri ancora una volta il suo lato più ingenuo nell’approvare l’adesione di Bulgaria e Romania all’area Schengen. Ad ogni modo, è evidente che diversi Stati membri vi si opporranno, e a ragion veduta.</p>
      <p sl="nl">Secondo un rapporto sulla criminalità organizzata pubblicato di recente da Europol, gruppi criminali provenienti dall’Albania, dalla Turchia e dall’ex Unione Sovietica sono pronti a sfruttare le opportunità offerte dall’ingresso di Romania e Bulgaria nell’area Schengen. Il documento cita inoltre la liberalizzazione dei visti per i paesi dei Balcani, una misura altrettanto imprudente.</p>
      <p sl="nl">Si pone altresì il problema dell’immigrazione clandestina attraverso la Turchia, un fenomeno destinato a intensificarsi con la partecipazione della Bulgaria a Schengen. Quali garanzie offre la Commissione che il problema verrà affrontato efficacemente? Nessuna. Quali misure adotta per evitare l’insorgere di ulteriori difficoltà in relazione ai rom e prevenire i disagi e la criminalità associati a questo gruppo? Anche in questo caso, nessuna.</p>
      <p sl="nl">Che cosa ne sarà della riforma giudiziaria e delle misure anti-corruzione ancora necessarie? I cittadini rumeni e bulgari che si recano in un paese Schengen con le migliori intenzioni comprenderanno (ne sono convinto) che il fastidio dei controlli alle frontiere non è paragonabile all’esigenza di tutelare gli altri europei dalla criminalità organizzata e dall’immigrazione clandestina di massa.</p>
    </intervention>
    <intervention id="2-328-000" speaker_id="33982" name="Marian-Jean MARINESCU" is_mep="True" mode="spoken" nationality="Romania" birth_date="11-08-1952" birth_place="Râmnicu Vâlcea" m_state="RO">
      <p sl="ro">Signor Presidente, l’ingresso della Romania nell’area Schengen, uno dei principali obiettivi politici del paese, ha richiesto un impegno immane sul piano finanziario, istituzionale e umano. La Romania ha investito oltre 1 miliardo di euro, ottenendo risultati che tutte le relazioni di valutazione hanno giudicato nettamente positivi; sono state altresì soddisfatte tutte le condizioni dettate dall’acquis di Schengen.</p>
      <p sl="ro">La Romania, gestendo uno dei tratti più lunghi delle frontiere esterne dell’UE, ha sviluppato il sistema di sicurezza integrato più all’avanguardia, nel rispetto degli standard definiti dall’acquis di Schengen. Ha inoltre rafforzato il partenariato con Frontex, offrendo, dopo la Germania, il principale contributo di attrezzature e risorse umane alle operazioni dell’agenzia in Grecia. Per l’eventualità di un massiccio afflusso di immigrati alle frontiere, sono stati attuati meccanismi speciali di gestione dei movimenti migratori e delle richieste d’asilo, di concerto con gli organismi omologhi di altri Stati membri, la Germania e i Paesi Bassi. Quanto alla lotta ai traffici illeciti, vengono adoperati tutti i più sofisticati metodi di investigazione e raccolta di informazioni; è stata sviluppata un’applicazione, unica in Europa, che consente l’elaborazione di dati sia tramite SIS che SIS II. Il sistema di sorveglianza delle frontiere marittime è stato annoverato fra le buone prassi. Nel contempo, le autorità hanno prestato particolare attenzione alla lotta alla corruzione. Nell’ambito di un meccanismo ad hoc istituito dalla Commissione europea, è stata condotta una collaborazione costante i cui risultati dimostrano che la Romania possiede sia la capacità istituzionale sia la volontà politica necessarie a raggiungere gli obiettivi in ambito giudiziario.</p>
      <p sl="ro">Credo che l’adesione all’area Schengen non rappresenti una concessione offerta alla Romania, bensì il riconoscimento dei suoi meriti e del suo impegno, oltre a rafforzare la sicurezza delle frontiere esterne dell’UE. Onorevole Coelho, la ringrazio e le faccio i miei complimenti per la gestione del fascicolo.</p>
    </intervention>
    <intervention id="2-329-000" speaker_id="96911" name="Tanja FAJON" is_mep="True" mode="spoken" nationality="Slovenia" birth_date="09-05-1971" birth_place="Ljubljana" m_state="SI">
      <p sl="sl">Signor Presidente, Bulgaria e Romania hanno soddisfatto le condizioni stabilite e si apprestano a entrare nell’area Schengen per i meriti acquisiti. Non possiamo permettere che l’ampliamento venga rimandato per motivi politici. Mi preoccupa profondamente la retorica populista e da estrema destra che spinge l’Unione, in maniera molto pericolosa, verso l’intolleranza, il razzismo, la discriminazione e la chiusura indiscriminata delle porte.</p>
      <p sl="sl">Ogni allargamento dell’area Schengen equivale a un ampliamento dello spazio di libertà, sicurezza e giustizia. Confido inoltre che, come già accaduto in passato, con il tempo emergano opportunità di sviluppo, economico e non solo. È inaccettabile che oggi alcuni Stati membri dell’Unione chiedano il ripristino delle frontiere interne. La mobilità dei cittadini all’interno dell’UE, ovvero la libera circolazione, costituisce una delle libertà fondamentali dell’Europa; eventuali restrizioni comprometterebbero uno dei vantaggi più tangibili che i nostri cittadini abbiano ottenuto dal rafforzamento dell’integrazione europea.</p>
      <p sl="sl">Con l’allargamento dell’area Schengen a Bulgaria e Romania dimostreremo che l’ideale dell’integrazione è ancora vivo, che l’Europa procede lungo la sua strada e che i paesi che bussano alla sua porta, ivi compresi gli Stati dei Balcani occidentali, hanno un futuro chiaro all’interno dell’UE.</p>
    </intervention>
    <intervention id="2-330-000" speaker_id="96912" name="David CAMPBELL BANNERMAN" is_mep="True" mode="spoken" nationality="United Kingdom" birth_date="28-05-1960" birth_place="Bombay " p_group="European Conservatives and Reformists Group" m_state="GB">
      <p sl="en">Signor Presidente, ho cambiato posto nelle file del gruppo ECR questa settimana, ma non per questo ho cambiato parere sull’Unione europea. L’ECR ritiene che, sulle questioni afferenti Schengen, qualunque decisione spetti ai membri dell’area, fra cui la Svizzera, ovviamente, in quanto parte dell’area Schengen ma non dell’Unione europea. Nondimeno la chiusura della frontiera ai treni italiani per decisione francese e la richiesta della Danimarca di riformare l’acquis di Schengen indicano una crisi del sistema.</p>
      <p sl="en">Un’analisi pragmatica rivela che l’adesione di Bulgaria e Romania determinerà profonde conseguenze anche per soggetti totalmente estranei all’area Schengen. La diminuzione dei controlli alle frontiere consentirà, ad esempio, a molti immigrati clandestini diretti verso il Regno Unito di raggiungere Calais indisturbati. Inoltre, la Bulgaria non ha ottemperato agli obblighi in materia di criminalità organizzata. In sintesi, la proposta risulta semplicemente eccessiva.</p>
    </intervention>
    <intervention id="2-331-000" speaker_id="97198" name="Mara BIZZOTTO" is_mep="True" mode="spoken" nationality="Italy" birth_date="03-06-1972" birth_place="Bassano del Grappa " m_state="IT">
      <p sl="it">Signor Presidente, mentre l'Europa fa finta di niente, il rapporto 2011 di Europol sul crimine organizzato sostiene che, con l'entrata di Romania e Bulgaria in Schengen, le potenti organizzazioni criminali turche, russe e albanesi potranno espandere la loro attività in tutt'Europa.</p>
      <p sl="it">Ancora, cito testualmente: "L'immigrazione illegale dalla Turchia si allargherà alle coste della Bulgaria, aumenteranno i traffici di droga e di esseri umani in mano alla criminalità turca e albanese". Inoltre, sul traffico di esseri umani, "L'entrata in Schengen di Romania e Bulgaria potrebbe dare alla criminalità bulgara e alle comunità rom nuove opportunità per aumentare i loro traffici, già consistenti, verso il resto dell'Europa". In definitiva, aumento dell'immigrazione illegale dalla Turchia e dei traffici di droga e di esseri umani, meno sicurezza per i cittadini europei.</p>
      <p sl="it">L'Europa vuole fare un grande favore al crimine organizzato. Il partito della Lega Nord è e sarà sempre contrario a questo genere di scelte scellerate. Chi domani voterà a favore di questa relazione avrà la responsabilità di un voto che aprirà alla criminalità organizzata un'autostrada che porta dritto al cuore dell'Europa.</p>
    </intervention>
    <intervention id="2-332-000" speaker_id="28150" name="Kinga GÁL" is_mep="True" mode="spoken" nationality="Hungary" m_state="HU">
      <p sl="hu">Signor Presidente, signora Presidente in carica del Consiglio Győri, signora Commissario, onorevoli colleghi, sono lieta che, attraverso la votazione di domani, il Parlamento europeo dimostri chiaramente di riconoscere l’idoneità di Romania e Bulgaria e sostenga la piena applicazione dell’acquis di Schengen, uno dei più importanti a livello di UE, in entrambi i paesi. Tale acquis riveste estrema importanza per i paesi dell’Europa centrale e orientale, anche per ragioni storiche, nella misura in cui consente di muoversi liberamente e senza ostacoli di sorta.</p>
      <p sl="hu">Dalla discussione odierna deve emergere il seguente, indispensabile messaggio per gli Stati membri: Romania e Bulgaria soddisfano i medesimi criteri di adesione che l’Unione europea ha applicato ai paesi finora ammessi all’area.</p>
      <p sl="hu">Va sottolineato che non possiamo imporre a Romania e a Bulgaria più criteri di quanto non sia finora accaduto nei precedenti iter di adesione. Gli Stati membri non possono dar luogo a discrepanze che eroderebbero il fondamento stesso dell’acquis di Schengen: la fiducia reciproca. Gli avvenimenti degli ultimi mesi dimostrano esattamente che il più importante fra gli acquis dell’UE necessita di tutela e sostegno. Ricordo inoltre che non dovremmo nel più assoluto dei modi accorpare due questioni distinte, ovvero l’adesione di due Stati membri all’area Schengen e la supervisione del meccanismo di verifica Schengen. Quest’ultima è sì essenziale, ma non può essere ricollegata all’argomento in discussione.</p>
      <p sl="hu">Da ultimo, mi sia consentito congratularmi con l’onorevole Coelho, autore della relazione, il cui lavoro costruttivo e coerente ha assunto grande rilievo in questo ambito. Ringrazio inoltre la Presidenza ungherese per l’impegno dimostrato e per aver adottato misure concrete allo scopo di facilitare l’adesione dei due Stati membri con la massima rapidità.</p>
    </intervention>
    <intervention id="2-333-000" speaker_id="28131" name="Anna HEDH" is_mep="True" mode="spoken" nationality="Sweden" birth_date="18-03-1967" birth_place="Uppsala" p_group="Group of the Progressive Alliance of Socialists and Democrats in the European Parliament" m_state="SE">
      <p sl="sv">Signor Presidente, domani decideremo se approvare l’adesione di Bulgaria e Romania all’area Schengen. Per le mie convinzioni socialdemocratiche mi sembra ovvio che qualunque Stato membro dell’Unione europea soddisfi tutti gli stringenti requisiti di cooperazione debba essere ammesso all’area. Deve trattarsi, ovviamente, di criteri rigorosi, che però vanno applicati con equità e oggettività alla totalità dei membri. Tutto il resto è ipocrisia politica.</p>
      <p sl="sv">Poiché tutti gli esperti giudicano la Romania e la Bulgaria conformi ai requisiti, mi sembra chiaro che l’adesione debba essere autorizzata. Nel corso della serata sono state sollevate alcune obiezioni riguardanti il livello di corruzione in entrambi i paesi; tuttavia, il problema non può essere contrastato attraverso il sistema Schengen. Di recente il Commissario Malmström ha presentato un pacchetto sulla lotta alla corruzione che può gettare le basi per ulteriori interventi. La questione investe l’intera Unione europea, non soltanto i due paesi in esame. Analogamente, la lotta alla criminalità organizzata richiede una maggiore cooperazione, anziché una maggiore chiusura.</p>
      <a text="(Applausi)"/>
    </intervention>
    <intervention id="2-334-000" speaker_id="96818" name="Salvatore IACOLINO" is_mep="True" mode="spoken" nationality="Italy" birth_date="18-11-1963" birth_place="Favara" p_group="Group of the European People's Party (Christian Democrats)" m_state="IT">
      <p sl="it">Signor Presidente, signora Commissario, Schengen è sicuramente un patrimonio di civiltà di grandissimo valore.</p>
      <p sl="it">Oggi dobbiamo salutare con favore un risultato importante, cioè l'aver contemplato, fra i cittadini di paesi che possono beneficiare di questo strumento fondamentale, anche quelli della Bulgaria e della Romania. L'area Schengen va quindi consolidata e ulteriormente rafforzata: se c'è una testimonianza concreta di civiltà europea è proprio questa: il diritto di cittadinanza europea trova una misura concreta proprio negli spazi di Schengen.</p>
      <p sl="it">L'acquis di Schengen è quindi uno strumento fondamentale per l'economia legale e sono convinto che il 24 giugno di quest'anno il Consiglio trarrà spunti di riflessione importanti da questo che vuole essere un rafforzamento dei sentimenti di fiducia e di collaborazione fra gli Stati membri.</p>
      <p sl="it">Certo, i meccanismi di valutazione devono passare dai sistemi intergovernativi a quelli comunitari, come già annunciato dalla signora Malmström nei giorni scorsi, così com'è vero che la governance di Schengen determina certamente una maggiore cooperazione, un rafforzamento dinamico, ma anche un aggiornamento, trasparenza e dialogo sicuramente.</p>
      <p sl="it">I requisiti sono stati soddisfatti da Bulgaria e Romania, e mi congratulo con l'onorevole Coelho per aver saputo coniugare libertà di movimento e sicurezza dei cittadini con un testo equilibrato, condiviso in sede di commissione LIBE.</p>
    </intervention>
    <intervention id="2-335-000" speaker_id="38605" name="Iliana IOTOVA" is_mep="True" mode="spoken" nationality="Bulgaria" birth_date="24-10-1964" birth_place="Sofia" p_group="Group of the Progressive Alliance of Socialists and Democrats in the European Parliament" m_state="BG">
      <p sl="bg">Signor Presidente, il gruppo “Valutazione di Schengen” ha definito sicuri i trecento chilometri di frontiere esterne dell’UE in Bulgaria, un risultato a cui hanno lavorato diversi governi bulgari. La commissione per le libertà civili, la giustizia e gli affari interni raccomanda al Consiglio di approvare l’adesione dei due paesi all’area Schengen. Ringrazio gli onorevoli colleghi per la professionalità del lavoro svolto.</p>
      <p sl="bg">Alcuni Stati membri stanno definendo nuovi criteri politici che allungheranno l’iter di adesione a Schengen. L’ingresso di Bulgaria e Romania è stato persino definito un pericoloso gioco con la sicurezza dei cittadini europei a causa della criminalità e della corruzione.</p>
      <p sl="bg">È evidente che i risultati ottenuti in tale ambito non sono soddisfacenti. Del resto, proprio per questo motivo vigono criteri di politica estera ed esiste il rischio che alcuni ministri bulgari si dimettano. Tali aspetti sono oggetto di altre valutazioni, come il meccanismo di cooperazione e verifica della Commissione. Guardo inoltre con favore alle proposte avanzate ieri dalla signora Commissario Malmström circa un nuovo pacchetto di misure anti-corruzione.</p>
      <p sl="bg">Ciononostante, allo stato attuale delle cose la Bulgaria e la Romania non possono fungere da capro espiatorio per i problemi di sicurezza irrisolti a livello europeo, come l’afflusso di rifugiati dall’Africa, le elezioni imminenti in taluni Stati membri, la retorica populista e la disillusione a seguito della crisi finanziaria ed economica. Nessuno ha interesse a creare un’Europa a due velocità. Vi invito dunque a sostenere la relazione presentata dall’onorevole Coelho, esortando nel contempo il Consiglio ad adottare parere favorevole.</p>
    </intervention>
    <intervention id="2-336-000" speaker_id="4412" name="Véronique MATHIEU HOUILLON" is_mep="True" mode="spoken" nationality="France" birth_date="28-10-1955" birth_place="Nancy" p_group="Group of the European People's Party (Christian Democrats)" m_state="FR">
      <p sl="fr">Signor Presidente, signora Commissario, onorevoli colleghi, inizio congratulandomi con l’onorevole collega Coelho per l’esemplare lavoro svolto ai fini della relazione. Sappiamo bene che il compito era arduo.</p>
      <p sl="fr">La Bulgaria e la Romania hanno lavorato intensamente per rafforzare i controlli alle frontiere, riuscendo nell’intento. Le ultime valutazioni lo dimostrano con chiarezza in riferimento a tutti i settori, dalla cooperazione giudiziaria e di polizia alla protezione dei dati, fino alle politiche relative ai visti e al controllo delle frontiere aeree, marittime e terrestri. Possiamo ormai considerare cosa certa che tutti i requisiti tecnici sono stati soddisfatti. Bulgaria e Romania sono ora in grado di attuare l’acquis di Schengen sul piano della capacità tecnica e delle risorse umane.</p>
      <p sl="fr">Sebbene allo stato attuale nulla impedisca un ampliamento dell’area Schengen, non vanno dimenticate le raccomandazioni formulate all’indirizzo di entrambi i paesi, nell’auspicio che il seguito dato sia tenuto sotto stretta osservazione soprattutto nel caso delle frontiere fra Bulgaria, Grecia e Turchia. Come sapete, la fiducia reciproca fra i membri dell’area Schengen presuppone che ciascun paese rispetti appieno gli obblighi nei confronti degli altri; l’inadempienza di una delle parti provoca l’interruzione del circuito e il tracollo dell’intero sistema.</p>
      <p sl="fr">Mi auguro che il Consiglio raggiunga un accordo, consentendo ai due Stati di partecipare alla cerchia privilegiata dei paesi Schengen. Tutti i membri di quest’Assemblea conoscono i benefici che decisioni di questa natura arrecano ai cittadini coinvolti. Rinnovo le mie congratulazioni all’onorevole Coelho per la relazione presentata.</p>
    </intervention>
    <intervention id="2-337-000" speaker_id="95281" name="Viorica DĂNCILĂ" is_mep="True" mode="spoken" nationality="Romania" birth_date="16-12-1963" birth_place="Roşiori de Vede" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Signor Presidente, gli Stati che hanno espresso riserve circa l’adesione di Romania e Bulgaria all’area Schengen non dovrebbero, a mio avviso, dimenticare che tale adesione costituisce un obbligo di legge sancito dai rispettivi trattati di adesione all’UE, obbligo che i due paesi hanno assunto con la firma del trattato.</p>
      <p sl="ro">Al tempo stesso, gli Stati membri dell’Unione europea non devono trascurare che l’adesione della Romania e della Bulgaria a Schengen rientra nei loro stessi interessi; i due paesi potranno così contribuire alla sicurezza di tutti i membri e ampliare l’area Schengen, rafforzando il processo di integrazione dell’UE e lo spazio comune di libertà, sicurezza e giustizia.</p>
      <p sl="ro">A confermare con forza questa tesi è l’apprezzamento espresso dalle missioni di valutazione dell’Unione europea nei due paesi, incaricate di verificare il regolare collegamento e funzionamento del Sistema d’informazione Schengen, che richiede i massimi standard di sicurezza. Tale collegamento permetterà a tutti i paesi dell’Unione di accedere a dati informatizzati sui clandestini che tentano di raggiungere l’UE, assicurando un controllo più efficace delle nostre frontiere esterne.</p>
    </intervention>
    <intervention id="2-338-000" speaker_id="2307" name="Hubert PIRKER" is_mep="True" mode="spoken" nationality="Austria" birth_date="03-10-1948" birth_place="Gries" p_group="Group of the European People's Party (Christian Democrats)" m_state="AT">
      <p sl="de">Signor Presidente, signora Presidente in carica del Consiglio Győri, signora Commissario, sappiamo tutti che i due paesi in esame, Romania e Bulgaria, hanno effettuato ingenti investimenti per accrescere la sicurezza delle frontiere esterne dell’UE. Analisi obiettive sono tutte giunte a una stessa conclusione: i requisiti per l’adesione all’area Schengen sono stati soddisfatti. Il nostro relatore ha inoltre condotto una verifica sul campo che, a seguito di una valutazione oggettiva, ha condotto al medesimo risultato. Di conseguenza, non soltanto voteremo per la relazione, ma esprimeremo parere favorevole anche sull’adesione di entrambi i paesi all’area Schengen.</p>
      <p sl="de">Nondimeno l’area Schengen rappresenta anche uno spazio di fiducia; non tutto, pertanto, si ottiene in un’unica soluzione, ma quella fiducia deve essere confermata nel tempo, gli stessi investimenti nella sicurezza devono avere continuità. È una considerazione valida per tutti gli Stati, mi preme sottolineare, e non soltanto per Romania e Bulgaria. Mi auguro che la fiducia resti salda nel lungo periodo consentendoci, in una prospettiva di lungo termine, di preservare la libera circolazione all’interno dell’Unione europea in quanto bene pubblico fondamentale.</p>
      <p sl="de">Mi preoccupa tuttavia una notizia che ho appreso oggi, ma che non sono in grado di accertare: sembra che gli stipendi del corpo di polizia rumeno saranno ridotti di circa un terzo. Sappiamo tutti che un buon livello di retribuzione costituisce uno dei presupposti per l’incorruttibilità e la solerzia delle forze dell’ordine; mi auguro dunque che le informazioni in mio possesso siano inaccurate e che il corpo di polizia, investito di un compito essenziale per quei paesi e per la sicurezza dell’intera UE, continui a ricevere anche in futuro stipendi elevati e tali da non renderlo vulnerabile alla corruzione.</p>
    </intervention>
    <intervention id="2-339-000" speaker_id="97050" name="Antigoni PAPADOPOULOU" is_mep="True" mode="spoken" nationality="Cyprus" birth_date="08-07-1954" birth_place="Morfou" p_group="Group of the Progressive Alliance of Socialists and Democrats in the European Parliament" m_state="CY">
      <p sl="el">Signor Presidente, signora Commissario, la relazione Coelho afferma che, in base alle relazioni di valutazione, la Romania e la Bulgaria risultano sufficientemente preparate ad applicare le disposizioni di Schengen alle rispettive frontiere terrestri, marittime e aeree. Soddisfano i requisiti di base e gli stessi criteri applicati ad altri Stati membri ai fini della piena integrazione nell’area Schengen. Nell’appoggiare la piena integrazione di questi due paesi, dimostriamo la solidarietà dell’UE, oltre a corroborare l’ideale europeo e il diritto fondamentale alla libera circolazione dei cittadini nell’Unione; creiamo così anche un’Europa più forte.</p>
      <p sl="el">Quanto ai timori espressi dalla relazione circa l’aumento della pressione migratoria nella zona sensibile compresa fra Bulgaria, Turchia e Grecia, il problema rappresenta una sfida attualissima per l’Unione europea e gli Stati membri, che devono individuare soluzioni globali e paneuropee al fine di rafforzare efficacemente le frontiere esterne, consolidare Frontex, dar prova della giusta solidarietà comunitaria e assistere i paesi dell’Europa meridionale in quanto meta di immigrazione. Tali sfide vanno tenute in considerazione nel confronto, di grande attualità, sull’aggiornamento dell’accordo di Schengen.</p>
    </intervention>
    <intervention id="2-340-000" speaker_id="96807" name="Ivailo KALFIN" is_mep="True" mode="spoken" nationality="Bulgaria" birth_date="30-05-1964" birth_place="Sofia" p_group="Group of the Progressive Alliance of Socialists and Democrats in the European Parliament" m_state="BG">
      <p sl="bg">Signor Presidente, signora Commissario, la partecipazione all’area Schengen comporta un’assunzione di responsabilità. La Bulgaria e la Romania devono essere ammesse al suo interno affinché possano farsi carico della propria parte di responsabilità, insieme con gli altri Stati membri, nella protezione delle frontiere europee.</p>
      <p sl="bg">So bene che Schengen, divenuto ormai un tema delicato in molti Stati membri e causa di numerosi confronti pubblici, ha assunto nuovo significato a seguito dell’afflusso di immigrati dall’Africa settentrionale negli ultimi mesi. Di fatto, anche vecchi Stati membri di grandi dimensioni hanno incontrato difficoltà nella gestione dei flussi migratori.</p>
      <p sl="bg">Nondimeno respingere l’adesione di Bulgaria e Romania non rappresenterebbe una soluzione a queste problematiche, al contrario. La giusta risposta sta nel rafforzare il principio di solidarietà nel contesto delle politiche sull’immigrazione e nell’ottenere che tutti gli Stati membri si impegnino ad applicarlo. Non dobbiamo semplicemente permettere ma esigere che Bulgaria e Romania si assumano la propria parte di responsabilità e assolvano i rispettivi compiti lungo le frontiere esterne dell’Unione europea.</p>
      <p sl="bg">La signora Commissario Malmström ha citato la fiducia, che costituisce l’essenza stessa della questione. Ai governi di entrambi i paesi va accordata l’opportunità di raccogliere la sfida e dimostrarsi capaci di proteggere le frontiere dell’Europa.</p>
    </intervention>
    <intervention id="2-341-000" speaker_id="38595" name="Rovana PLUMB" is_mep="True" mode="spoken" nationality="Romania" birth_date="22-06-1960" birth_place="Bucureşti" m_state="RO">
      <p sl="en">Signor Presidente, cari colleghi, un mese fa ho raggiunto Bruxelles in auto. Alla frontiera ungherese ho visto una fila interminabile di camion; ricordo di averne contati 87, provenienti da Germania, Italia, Danimarca e Ungheria, carichi di beni necessari ai cittadini. Quell’attesa era causata da una procedura non più applicabile nel resto dell’Unione europea.</p>
      <p sl="en">Desidero sottolineare che l’adesione di Romania e Bulgaria a questo spazio fondamentale riveste grande importanza per l’Europa intera, poiché abbiamo il compito di riconquistare la fiducia dei cittadini nell’UE e nelle sue istituzioni. La signora Commissario ha definito Schengen un dono essenziale per tutti i cittadini europei; è anche uno strumento indispensabile per accrescere la presenza dell’Europa, anziché ridimensionarla.</p>
      <p sl="en">Confido che il Parlamento europeo approvi la relazione domani e che il Consiglio agisca di conseguenza con la massima rapidità.</p>
      <a text="(Applausi)"/>
    </intervention>
    <intervention id="2-342-000" speaker_id="39724" name="Csaba SÓGOR" is_mep="True" mode="spoken" nationality="Romania" birth_date="12-05-1964" birth_place="Arad" p_group="Group of the European People's Party (Christian Democrats)" m_state="RO">
      <p sl="hu">Signor Presidente, la relazione dell’onorevole Coelho stabilisce che sia la Romania sia la Bulgaria hanno mostrato di essersi preparate adeguatamente ad attuare le disposizioni di Schengen. La data della loro adesione all’area resta però incerta perché alcuni Stati membri temono che possa causare problemi al sistema Schengen, malgrado le valutazioni espresse in più occasioni da diversi organismi dell’Unione europea. Pur riconoscendo le pecche del sistema giudiziario rumeno, desidero ricordare agli onorevoli colleghi e al Consiglio che la loro decisione ha un impatto diretto sulla vita quotidiana di 30 milioni di cittadini dell’UE. L’abolizione dei controlli alle frontiere interne rappresenta una grande conquista dell’integrazione europea. Gli abitanti di Romania e Bulgaria si attendono legittimamente di poter beneficiare dei vantaggi dell’acquis di Schengen in quanto cittadini dell’UE a pieno titolo. È mia ferma convinzione che l’Europa intera si rafforzerebbe con l’ingresso di questi due paesi nell’area Schengen entro l’anno.</p>
    </intervention>
    <intervention id="2-343-000" speaker_id="96653" name="Katarína NEVEĎALOVÁ" is_mep="True" mode="spoken" nationality="Slovakia" birth_date="10-11-1982" birth_place="Nitra" p_group="Group of the Progressive Alliance of Socialists and Democrats in the European Parliament" m_state="SK">
      <p sl="sk">Signor Presidente, oggi mi trovo in quest’Aula per esprimere inequivocabilmente il mio sostegno all’adesione di Romania e Bulgaria all’area Schengen.</p>
      <p sl="sk">A mio parere, la relazione presentata dall’onorevole Coelho avvalora la valutazione secondo cui i due paesi sono pienamente preparati e soddisfano tutte le condizioni. La Romania e la Bulgaria sono Stati membri dell’Unione europea da quattro anni, sebbene alcuni onorevoli colleghi sembrino non esserne accorti. Alcuni degli interrogativi e dei commenti razzisti che hanno formulato a proposito dei paesi in esame mi preoccupando seriamente in quanto cittadino dell’UE; quando descriviamo gli immigrati provenienti da questi due Stati come clandestini che invadono il nostro territorio, dimentichiamo di parlare, in realtà, di membri e cittadini dell’Unione europea che non possono certamente essere qualificati come clandestini.</p>
      <p sl="sk">Ritengo che chiunque soddisfi le condizioni debba avere la possibilità di aderire all’area Schengen; lo richiede il principio fondamentale dell’uguaglianza sul quale l’Unione si fonda. Chi si oppone mette in discussione i principi fondamentali dell’UE.</p>
    </intervention>
    <intervention id="2-344-000" speaker_id="34249" name="Filiz HYUSMENOVA" is_mep="True" mode="spoken" nationality="Bulgaria" birth_date="10-06-1966" birth_place="Silistra" p_group="Group of the Alliance of Liberals and Democrats for Europe - Vice" m_state="BG">
      <p sl="bg">Signor Presidente, signora Commissario, onorevoli colleghi, dopo l’adesione della Bulgaria all’Unione europea l’ingresso nell’area Schengen è il prossimo avvenimento circondato da grande attesa, un’attesa di giustizia.</p>
      <p sl="bg">Dopo i considerevoli sforzi compiuti dalla Bulgaria e dalla Romania e l’ammirevole lavoro di adeguamento ai requisiti tecnici di Schengen, un rinvio dell’adesione contravverrebbe alle norme vigenti nell’Unione europea. Le condizioni stabilite nell’UE sono le medesime per tutti i membri; gli stessi criteri applicati agli altri Stati devono vigere per i nostri paesi; in caso contrario si commetterebbe un atto di discriminazione.</p>
      <p sl="bg">La corruzione è un fenomeno diffuso in molti Stati membri che richiede l’intervento dell’Europa intera, se si considera che quattro cittadini europei su cinque la annoverano fra i problemi fondamentali del proprio paese. L’Europa ha difficoltà a gestire l’aumento degli emigrati. Occorre trovare soluzioni comuni in questi ambiti, nel rispetto dei nostri valori e principi.</p>
    </intervention>
    <intervention id="2-345-000" speaker_id="96785" name="Lena KOLARSKA-BOBIŃSKA" is_mep="True" mode="spoken" nationality="Poland" birth_date="03-12-1947" birth_place="Praga" p_group="Group of the European People's Party (Christian Democrats)" m_state="PL">
      <p sl="pl">Signor Presidente, si parla molto di crisi nell’Unione europea. Finora ci siamo occupati principalmente di crisi economica, ma i recenti avvenimenti in relazione all’area Schengen hanno indotto i cittadini a credere che non siano a rischio soltanto le economie, ma anche i diritti fondamentali della persona. A seguito di quanto accaduto in Italia e Francia e, successivamente, in Danimarca, mi sembra opportuno inviare un segnale inequivocabile affermando che l’area Schengen non è in pericolo né si pensa a una sua sospensione; vogliamo anzi rafforzarla e ampliarla, così come desideriamo un’Europa aperta.</p>
      <p sl="pl">Dobbiamo dimostrarci capaci di superare le crisi. Ringrazio la signora Commissario per aver pubblicato con grande rapidità una comunicazione sulla politica comune in materia di asilo e immigrazione quando la Danimarca prospettava una reintroduzione dei controlli alle frontiere. Occorre però compiere un passo ulteriore. Non è sufficiente votare a favore dell’adesione di Romania e Bulgaria all’area Schengen, bisogna intervenire con la massima tempestività.</p>
    </intervention>
    <intervention id="2-346-000" speaker_id="33984" name="Ioan Mircea PAŞCU" is_mep="True" mode="spoken" nationality="Romania" birth_date="17-02-1949" birth_place="Satu Mare" p_group="Group of the Progressive Alliance of Socialists and Democrats in the European Parliament" m_state="RO">
      <p sl="en">Signor Presidente, gli accordi di Schengen sono sottoposti a pressioni sempre più forti. Da un lato, in considerazione delle attuali ondate di immigrati provenienti dall’Africa settentrionale, dove l’Unione si fa promotrice di una svolta democratica, alcuni Stati hanno chiesto e ottenuto la sospensione temporanea dell’acquis . Dall’altro lato, i restanti paesi hanno deciso, per ragioni che sembrano riflettere gli interessi particolari di ciascuno verso i due candidati, di approfittare del fatto che Romania e Bulgaria non appartengono ancora all’area per tentare di rimandarne nuovamente l’adesione.</p>
      <p sl="en">Le regole del gioco sono dunque state modificate mentre la partita era in corso, a svantaggio dei due giocatori. Personalmente condivido le conclusioni positive della relazione e mi congratulo con l’autore per il lavoro svolto; tuttavia, pur comprendendo le motivazioni politiche dietro le modifiche alle raccomandazioni (la politica si fonda, dopo tutto, sul compromesso), non posso ignorare che le nuove condizioni proposte potrebbero lasciare spazio a interpretazioni soggettive. Mi auguro di cuore di sbagliarmi.</p>
    </intervention>
    <intervention id="2-347-000" speaker_id="38420" name="Cristian-Silviu BUŞOI" is_mep="True" mode="spoken" nationality="Romania" birth_date="01-03-1978" birth_place="Drobeta Turnu-Severin" m_state="RO">
      <p sl="ro">Signor Presidente, la relazione oggi in esame, un testo obiettivo ed equo, indica la piena preparazione tecnica di Bulgaria e Romania ad aderire all’area Schengen. Peraltro, la documentazione di valutazione segnala che la Romania può fungere, per certi aspetti, da modello di buona prassi.</p>
      <p sl="ro">È mia ferma convinzione che l’ingresso dei due paesi nell’area non avrà conseguenze avverse per la sicurezza delle frontiere, accrescendo anzi la fiducia nell’Europa nel sistema Schengen. Si cita spesso, com’è stato ricordato anche nel corso di questa discussione, la fiducia reciproca. Come si può tuttavia parlare di fiducia reciproca quando alcuni Stati membri cambiano le regole del gioco in corso d’opera introducendo nuovi criteri di adesione?</p>
      <p sl="ro">Le argomentazioni addotte oggi contro l’ingresso di Romania e Bulgaria nell’area Schengen non sono state prese in considerazione per nessuno degli Stati che vi hanno aderito in passato. I cittadini rumeni e bulgari si attendono soltanto lo stesso trattamento riservato ad altri paesi e una valutazione oggettiva sulla base dei medesimi criteri. Il Parlamento deve inviare al Consiglio un messaggio chiaro in proposito, insistendo sulla definizione di una data certa per l’adesione.</p>
    </intervention>
    <intervention id="2-348-000" speaker_id="96823" name="Petru Constantin LUHAN" is_mep="True" mode="spoken" nationality="Romania" birth_date="19-03-1977" birth_place="Jud. Suceava" p_group="Group of the European People's Party (Christian Democrats)" m_state="RO">
      <p sl="ro">Signor Presidente, desidero ringraziare il relatore che, in questo caso, ha elaborato un testo tanto fondamentale quanto delicato, se si considerano le nostre divergenze d’opinione sull’adesione di Romania e Bulgaria all’area Schengen.</p>
      <p sl="ro">Onorevoli colleghi, ringrazio anche quanti hanno compreso che l’Unione europea cresce sulla base di valori. L’adesione di Romania e Bulgaria all’area Schengen è, non da ultimo, parte delle responsabilità assunte nel 2004, fra cui il rispetto delle condizioni che i due paesi risultano soddisfare secondo le relazioni di valutazione della Commissione europea.</p>
      <p sl="ro">Oggi ho domandato a un onorevole collega proveniente da un paese contrario alla nostra adesione a Schengen quali fossero i motivi della sua opposizione. Il problema starebbe nel fatto che, malgrado l’ottemperanza alle condizioni tecniche, questa politica risulta impopolare a livello nazionale. È una situazione inaccettabile.</p>
    </intervention>
    <intervention id="2-349-000" speaker_id="99416" name="Nikolaos SALAVRAKOS" is_mep="True" mode="spoken" nationality="Greece" birth_date="15-02-1946" birth_place="Kalamata" p_group="Europe of freedom and democracy Group" m_state="GR">
      <p sl="el">Signor Presidente, a mio avviso la credibilità dell’Unione si fonda sull’applicazione uniforme delle norme. Mi sembra dunque ovvio che il coinvolgimento di Romania e Bulgaria nell’accordo di Schengen debba essere accettato nella misura in cui i due paesi osservano le stesse norme applicate al momento dell’adesione di altri Stati.</p>
      <p sl="el">Accolgo con favore la relazione presentata dall’onorevole Coelho nonché il suo invito a che la Bulgaria adotti ulteriori misure, predisponendo, di concerto con la Grecia e la Turchia, un piano d’azione specifico a contrasto dell’immigrazione clandestina attraverso la frontiera greco-bulgara. Resto fermamente convinto della necessità di sottoporre a riesame il regolamento di Dublino II e di rendere permanente l’ufficio operativo di Frontex in Grecia.</p>
    </intervention>
    <intervention id="2-350-000" speaker_id="28255" name="Andreas MÖLZER" is_mep="True" mode="spoken" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Signor Presidente, signora Commissario, come sappiamo l’accordo di Schengen non deve favorire spostamenti di massa verso i sistemi sociali né la libera circolazione deve determinare un aumento della criminalità e dell’immigrazione clandestina. È giunto il momento che l’Unione europea attribuisca maggiore importanza alla lotta alla criminalità organizzata e al rafforzamento della protezione alle frontiere.</p>
      <p sl="de">Se l’Italia e il sistema di sicurezza realizzato dalla sua polizia di frontiera risultano essere ben al di sotto gli standard medi di Schengen, dobbiamo temere che anche i nuovi membri come Romania e Bulgaria allentino i controlli.</p>
      <p sl="de">Va dunque respinta l’adesione, fin troppo affrettata, di questi paesi all’area Schengen, poiché ne beneficerebbe principalmente la criminalità organizzata proveniente dall’Europa orientale e, persino, dalla regione del Caucaso. A mio parere, nella gestione dei problemi legati all’asilo la Danimarca ha assunto il ruolo di apripista per i vertici dell’UE; probabilmente è questo il motivo della vivace reazione della Commissione all’annuncio di un rafforzamento dei controlli di frontiera per contrastare l’aumento della criminalità. Dovremmo mettere in chiaro che l’apertura delle frontiere interne richiesta da Schengen è possibile soltanto se le frontiere esterne risultano sicure.</p>
    </intervention>
    <intervention id="2-351-000" speaker_id="96754" name="Wim van de CAMP" is_mep="True" mode="spoken" nationality="Netherlands" birth_date="27-07-1953" birth_place="Oss" p_group="Group of the European People's Party (Christian Democrats)" m_state="NL">
      <p sl="nl">Signor Presidente, chi ha seguito il fascicolo sa che l’adesione di Bulgaria e Romania all’area Schengen rappresenta un tema straordinariamente delicato nei Paesi Bassi. Nondimeno ci spetta anche una responsabilità europea. Ho dunque una domanda per la signora Commissario: in che modo convergono i criteri di Schengen con i controlli generali previsti dalle politiche di contrasto della corruzione? A proposito delle verifiche al confine tra Bulgaria e Ucraina, è recente la notizia di alcuni funzionari di frontiera bulgari che, in cambio di tangenti, hanno permesso a persone sprovviste di alcun titolo di passare le frontiere esterne dell’UE.</p>
      <p sl="nl">Avrei una seconda domanda, sollevata anche dall’onorevole Pirker: quali conseguenze avrà la drastica riduzione di stipendio subita dalla polizia rumena sull’applicazione delle disposizioni di Schengen? I sindacati non sono stati consultati. Qual è la situazione allo stato attuale?</p>
    </intervention>
    <intervention id="2-352-000" speaker_id="96655" name="Monika SMOLKOVÁ" is_mep="True" mode="spoken" nationality="Slovakia" birth_date="06-10-1956" birth_place="Janovík" p_group="Group of the Progressive Alliance of Socialists and Democrats in the European Parliament" m_state="SK">
      <p sl="sk">Signor Presidente, nell’arco di tre anni la Bulgaria e la Romania hanno adottato tutte le misure necessarie al loro ingresso nell’area Schengen. I requisiti e gli interventi di potenziamento della sicurezza alle frontiere esterne non sono di facile realizzazione; ciononostante, entrambi i paesi hanno soddisfatto le condizioni, acquisendo il diritto di diventare membri dell’area Schengen indipendentemente dall’afflusso di immigrati africani a cui l’Europa è sottoposta.</p>
      <p sl="sk">Rivestono importanza fondamentale i giudizi espressi dal comitato da valutazione, i cui membri si sono recati di persona in entrambi gli Stati, giungendo alla conclusione che soddisfano i requisiti di Schengen.</p>
      <p sl="sk">Sono fermamente convinta che la relazione riceverà l’approvazione dell’Assemblea, cui seguirà il chiaro appoggio del Consiglio. Auguro ai cittadini di Romania e Bulgaria di provare la stessa esaltazione che ho avvertito nell’abbattere un valico di confine il 22 dicembre 2007, quando la Slovacchia entrò a far parte dell’area Schengen.</p>
    </intervention>
    <intervention id="2-353-000" speaker_id="28314" name="Anneli JÄÄTTEENMÄKI" is_mep="True" mode="spoken" nationality="Finland" birth_date="11-02-1955" birth_place="Lapua" p_group="Group of the Alliance of Liberals and Democrats for Europe" m_state="FI">
      <p sl="fi">Signor Presidente, l’allargamento dell’area Schengen presuppone il soddisfacimento di determinati standard, ma anche l’instaurazione di fiducia. Le domande di adesione di Bulgaria e Romania sono giunte in un momento interessante, quando l’Unione europea iniziava a mettere in discussione il principio della libera circolazione.</p>
      <p sl="fi">Ovviamente era già accaduto in precedenza che si effettuassero controlli alle frontiere interne, che erano però motivati da circostanze particolari, ad esempio da eventi sportivi, come i campionati di calcio europei o quelli mondiali, oppure da incontri al vertice. Anche adesso molti paesi Schengen conducono ispezioni di polizia in ottemperanza alla legislazione nazionale, per esempio su voli interni all’area.</p>
      <p sl="fi">Adesso, tuttavia, la natura del dibattito è mutata; i controlli non sono più necessari per avvenimenti straordinari, ma per effetto di un fenomeno. È un tema delicato, che mette in discussione l’idea stessa di libera circolazione e …</p>
      <a text="(Il Presidente interrompe l’oratore)"/>
    </intervention>
    <intervention id="2-354-000" speaker_id="96848" name="Mariya GABRIEL" is_mep="True" mode="spoken" nationality="Bulgaria" birth_date="20-05-1979" birth_place="Gotse Delchev" p_group="Group of the European People's Party (Christian Democrats) - Vice" m_state="BG">
      <p sl="bg">Signor Presidente, mi congratulo con l’onorevole Coelho per aver presentato una relazione equilibrata e oggettiva. Il testo non soltanto riflette i dati raccolti dal relatore nel corso delle missioni in Bulgaria e Romania, ma esprime anche il desiderio del Parlamento europeo di restare fedele allo spirito europeo. In altre parole, il grado di preparazione all’adesione a Schengen si misura esclusivamente sulla base di criteri tecnici, come avviene in questo caso.</p>
      <p sl="bg">La preparazione tecnica, resa possibile dall’ottimo lavoro di Bulgaria e Romania, è un risultato positivo che possiamo osservare noi stessi oggi. Adesso è fondamentale che, con una maggioranza convincente, questo Parlamento invii un duplice segnale durante la votazione di domani.</p>
      <p sl="bg">In primo luogo, va rivolto un messaggio al Consiglio dei ministri. Autorizzando l’accesso a informazioni necessarie, instaurando un dialogo costruttivo e prestando ascolto ai pareri del Parlamento, il Consiglio non dimostrerà soltanto la propria disponibilità a collaborare con noi, ma formulerà anche un forte messaggio riguardo a uno dei guardiani dei valori europei nonché a una cooperazione e a un partenariato trasparenti.</p>
      <p sl="bg">Inoltre, rivolgeremo un messaggio significativo ai cittadini bulgari e a quelli rumeni, ricordando loro che l’Unione europea promuove la parità di trattamento per tutti gli Stati membri, l’uniformità delle regole e la coerenza nella valutazione dei risultati raggiunti. Sono certa che il Consiglio non ignorerà sforzi così proficui.</p>
    </intervention>
    <intervention id="2-355-000" speaker_id="96861" name="Nadezhda NEYNSKY" is_mep="True" mode="spoken" nationality="Bulgaria" birth_date="09-08-1962" birth_place="Sofia" p_group="Group of the European People's Party (Christian Democrats)" m_state="BG">
      <p sl="bg">Signor Presidente, ringrazio innanzi tutto l’onorevole Coelho per aver presentato una relazione esaustiva. Ho deciso di intervenire perché sono irritata dagli spudorati tentativi di sfruttare il caso della Bulgaria e della Romania per risolvere problemi interni e acquietare paure interne.</p>
      <p sl="bg">Gli stessi timori accompagnarono, più di dieci anni fa, l’abolizione dell’obbligo di visto per Bulgaria e Romania. All’epoca i leader europei dimostrarono però coraggio e lungimiranza, sebbene i due paesi non appartenessero all’Unione; i fatti non li hanno smentiti.</p>
      <p sl="bg">Non dimentichiamo dunque che la discussione attuale verte su norme che devono essere uguali per tutti, sulla parità fra gli Stati membri sancita dal trattato dell’Unione europea e, non da ultimo, sulla tanto decantata solidarietà europea.</p>
      <p sl="bg">Oggi l’Unione è una realtà indubbiamente più eterogenea rispetto a venti anni fa; non è una sorpresa per nessuno. Nondimeno la crisi in atto nell’area Schengen dovrebbe essere discussa in un altro contesto e qualunque mutamento delle condizioni ne derivi deve coinvolgere tutti. Pertanto, non dimentichiamo che gruppi numerosi di immigrati clandestini attraversano …</p>
      <a text="(Il Presidente interrompe l’oratore)"/>
    </intervention>
    <intervention id="2-356-000" speaker_id="38613" name="Metin KAZAK" is_mep="True" mode="spoken" nationality="Bulgaria" birth_date="29-07-1972" birth_place="Targovishte" p_group="Group of the Alliance of Liberals and Democrats for Europe" m_state="BG">
      <p sl="bg">Signor Presidente, mi congratulo con il relatore, onorevole Coelho, per la relazione straordinariamente equilibrata e positiva. Il documento rispecchia l’atteggiamento e la posizione generali della maggioranza dei deputati presenti, secondo cui Bulgaria e Romania meritano, anzi devono divenire parte dell’area Schengen.</p>
      <p sl="bg">Ovviamente, non è ammissibile che un problema venga riferito a un settore che altrimenti ne è privo. Corruzione e criminalità sono riscontrabili in tutti gli Stati membri dell’Unione europea; si riuscirà però ad affrontarle soltanto quando i 27 paesi uniranno le proprie energie. Le responsabilità e gli oneri non possono essere attribuiti a un solo gruppo di Stati europei.</p>
      <p sl="bg">La Bulgaria e la Romania hanno dato prova di poter contribuire a un’Europa unita. Credo che si dimostreranno anche degni membri dell’area Schengen.</p>
    </intervention>
    <intervention id="2-357-000" speaker_id="96835" name="Traian UNGUREANU" is_mep="True" mode="spoken" nationality="Romania" birth_date="01-03-1958" birth_place="Bucureşti" p_group="Group of the European People's Party (Christian Democrats)" m_state="RO">
      <p sl="en">Signor Presidente, la Bulgaria e la Romania si sono dimostrate capaci di garantire la sicurezza delle frontiere dell’UE, un fatto che è stato pienamente (ripeto: pienamente) documentato. Ad ogni modo, i funzionari arrestati in entrambi i paesi sono finiti in manette per corruzione. Può qualcuno fra gli onorevoli colleghi affermare che, ad esempio, un funzionario olandese corrotto non sarebbe arrestato nel suo paese?</p>
      <p sl="en">In secondo luogo, né la Romania né la Bulgaria ambivano a scalare la classifica di Transparency International; hanno sottoscritto un contratto con valore giuridico per poi soddisfarne tutti i criteri. Mi sembra che qualunque tentativo di modificare le regole del gioco a partita in corso sia illecito ai sensi del diritto dell’UE e, in ogni caso, sleale secondo il buon senso comune.</p>
    </intervention>
    <intervention id="2-358-000" speaker_id="photo_generic" name="Cecilia Malmström" is_mep="True" mode="spoken">
      <p sl="en">membro della Commissione. – Signor Presidente, vi ringrazio per questo utilissimo confronto. Si avverte effettivamente la chiara esigenza di rinsaldare la fiducia in Schengen rafforzandone la governance e il meccanismo di valutazione (come proposto dal Collegio dei Commissari ben prima di Natale) attraverso un accresciuto coinvolgimento di esperti indipendenti e della Commissione nonché una maggiore trasparenza verso il Parlamento in relazione a tutte le misure adottate. Occorre inoltre migliorare la nostra capacità di intervenire tempestivamente a sostegno degli Stati membri in difficoltà, qualunque sia il motivo, ed è opportuno chiarire le circostanze in cui possono essere reintrodotti i controlli alle frontiere.</p>
      <p sl="en">Tutti questi obiettivi vanno realizzati. Dovremo inoltre contrastare la corruzione, moltiplicando i nostri sforzi in tal senso. Sì, la corruzione è un fenomeno presente in Bulgaria e in Romania, ma lo è in ogni Stato membro. La Commissione ha presentato appena ieri un documento sulle strategie per l’intensificazione della lotta alla corruzione, documento che alcuni voi hanno gentilmente ricordato.</p>
      <p sl="en">Nel frattempo dovremmo però riconoscere gli immani sforzi compiuti da Bulgaria e Romania per soddisfare i requisiti tecnici di Schengen. Sono estremamente chiari e trasparenti. Pertanto, i due paesi dovrebbero ricevere un quadro ben definite delle misure loro richieste, affinché gli Stati membri si sentano pronti ad accoglierli nella comunità di Schengen.</p>
    </intervention>
    <intervention id="2-359-000" speaker_id="photo_generic" name="Enikő Győri" is_mep="True" mode="spoken">
      <p sl="hu">Presidente in carica del Consiglio . – Signor Presidente, signora Commissario, onorevoli deputati, ringrazio innanzi tutto quanti hanno espresso apprezzamento per l’operato della Presidenza ungherese. Il sostegno che ci avete dimostrato in questi cinque mesi è stato fondamentale per noi. La discussione odierna ha inoltre messo in luce che una netta maggioranza del Parlamento europeo sostiene l’adesione di Romania e Bulgaria all’area Schengen per il lavoro svolto dai due paesi.</p>
      <p sl="hu">Negli ultimi cinque mesi ci siamo impegnati a fondo affinché questo dato fosse riconosciuto e il Consiglio stabilisse l’idoneità tecnica di Romania e Bulgaria ad aderire a Schengen; continueremo a farlo nel tempo che ci resta. Entrambi i paesi hanno compiuto sforzi considerevoli che meritano il nostro massimo apprezzamento. Secondo molti degli intervenuti, sia favorevoli sia contrari al rinvio dell’adesione, il nodo centrale sta nella fiducia reciproca. Condivido appieno questa valutazione. Instaurare tale fiducia è stato uno degli obiettivi della Presidenza ungherese per tutto il suo periodo in carica.</p>
      <p sl="hu">In quale modo abbiamo cercato di raggiungere questo obiettivo? Da un lato, abbiamo intavolato un dialogo continuo con entrambi i paesi, osservandone l’impegno e tentando di aiutarli a ottenere maggiore riconoscimento per gli sforzi compiuti. Dall’altro lato, abbiamo intrattenuto contatti continui con gli Stati che nutrivano dubbi circa l’adesione di Romania e Bulgaria, incoraggiandoli a confrontarsi con gli stessi paesi candidati. Ne è nato un continuo dialogo dietro le quinte, affinché ciascuna delle parti coinvolte comprendesse le altre e riponesse in loro la propria fiducia. È questa la fiducia reciproca sulla quale si fonda gran parte delle nostre politiche a livello di UE; senza di essa gli Stati membri non potrebbero assumere una decisione politica simile, che richiede l’unanimità. È un processo molto lungo.</p>
      <p sl="hu">Abbiamo avuto sei mesi per raggiungere il nostro traguardo. Confido che, entro la fine di questo periodo, approderemo allo stadio in cui, esattamente nello spazio di due giorni, gli Stati membri riconosceranno la realizzazione degli obiettivi fissati. Che cosa può contribuire all’instaurazione della fiducia reciproca? Un ruolo fondamentale spetta alla serie di consultazioni che ho citato e, in parallelo, all’impegno da parte di entrambi i candidati a proseguire gli sforzi e a confermare la propria capacità di difesa delle frontiere esterne dell’UE. La condotta dimostrata dai due paesi, insieme con una crescita e un ritmo considerevoli, deve restare invariata anche nel prossimo futuro.</p>
      <p sl="hu">D’altra parte, sono convinta che potrebbe rivelarsi utile (sebbene non rientri ufficialmente tra le condizioni di adesione a Schengen) anche il meccanismo di cooperazione e verifica, il famoso MCV oggetto di una relazione della Commissione prevista per luglio in cui si tratteranno gli stessi temi sollevati in questa discussione. La Commissione emetterà un certificato riguardante la lotta alla criminalità organizzata e alla corruzione. Abbiamo sempre insistito affinché non fosse incluso fra le condizioni, ma concorrerà senza dubbio all’instaurazione della fiducia reciproca; sono dunque convinta che un MCV positivo favorirà una decisione politica ugualmente positiva circa l’allargamento di Schengen.</p>
      <p sl="hu">Quanto alla predisposizione generale verso qualunque iter di adesione all’area Schengen, non possiamo certo affermare che, allo stato attuale, l’UE sia particolarmente incline ad accogliere nuovi membri; lo dimostrano con chiarezza diverse osservazioni formulate durante questa discussione. Alcuni sostengono che, ad esempio, l’adesione di Romania e Bulgaria innescherà lo spostamento dei rom. Voglio essere chiara su questo punto: la libera circolazione costituisce uno dei principi di base dell’Unione europea, un principio efficace e valido, oltre a rappresentare il fondamento delle nostre politiche. I rom bulgari e rumeni godono di questo diritto al pari di qualunque altro cittadino in una qualunque parte dell’Unione europea: tutti possono muoversi liberamente, non sussistendo l’obbligo di visto, e chi volesse partire in questo momento potrebbe farlo.</p>
      <p sl="hu">Nondimeno sono molto fiera del fatto che, durante la Presidenza ungherese, sia stata elaborata una strategia per i rom attraverso la quale si definisce con grande chiarezza gli obblighi di ciascuno Stato membro nei confronti di questa comunità tanto tormentata. Il problema deve essere affrontato alla radice: offrendo ai rom migliori possibilità occupazionali e formative, diminuirà la pressione migratoria all’interno dell’Unione europea. Mi sia consentito aggiungere una considerazione: se i diritti fondamentali fossero negati ai più deboli, sarebbe in pericolo la loro applicazione universale.</p>
      <p sl="hu">Infine, poiché anche la valutazione del sistema Schengen in corso è stata analizzata in profondità, vorrei ricordare un aspetto che la Presidenza ungherese ha affermato chiaramente fin dal primo istante, e di cui resta convinta: l’allargamento di Schengen deve essere distinto nettamente dal tipo di valutazione a cui sottoporremo il sistema. Non confondiamo i due temi. Occorre preservare l’acquis sulla libera circolazione e sfruttare meglio gli strumenti a nostra disposizione, ad esempio per un più efficace controllo reciproco delle frontiere esterne. Proprio per questo motivo miriamo a ridurre la pressione migratoria dall’Africa settentrionale intervenendo sulle cause locali, o cerchiamo di innalzare la capacità di prestito della Banca europea per gli investimenti. Ci troviamo alle battute finali. Si frappone alla conclusione di un accordo con voi una sola difficoltà di natura giuridica: il consueto problema dell’atto delegato. Solo dopo aver superato questo scoglio sottoporremo il sistema Schengen a riesame, valutando le possibilità di aggiustamento o miglioramento; sappiamo infatti che presenta alcuni problemi, ma è opportuno attenersi a questo stato delle cose.</p>
      <p sl="hu">Signor Presidente, onorevoli deputati, confido che durante la prossima riunione del Consiglio “Giustizia e affari interni”, che si terrà fra due giorni, vengano assunte decisioni importanti in merito all’allargamento di Schengen e alla verifica del sistema, tali da garantire la libera circolazione dei cittadini.</p>
    </intervention>
    <intervention id="2-360-000" speaker_id="1892" name="Carlos COELHO" is_mep="True" mode="spoken" role="relatore" nationality="Portugal" birth_date="20-05-1960" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Durante la discussione uno degli onorevoli colleghi ha definito infantile la decisione di autorizzare l’adesione di Romania e Bulgaria all’area Schengen. Mi dissocio completamente. Credo che, una volta divenuti adulti, apprezziamo le argomentazioni razionali e, se siamo istruiti, sappiamo quando un’argomentazione razionale è equa. Per agire con equità non possiamo comprometterci applicando due pesi e due misure.</p>
      <p sl="pt">Siamo chiamati a stabilire se la Bulgaria e la Romania soddisfino o meno le condizioni di adesione a Schengen. Se non vi ottemperano, non dovrebbero entrare nell’area; se vi ottemperano, dovrebbero diventarne parte. È del tutto legittimo che i cittadini dei due paesi siano considerati europei a pieno titolo; né i bulgari né i rumeni dovrebbero divenire ostaggio della retorica populista.</p>
      <p sl="pt">Sappiamo che non tutti gli aspetti di Schengen sono perfettamente funzionanti. Sosteniamo dunque un nuovo sistema di valutazione Schengen al fine di individuare eventuali problemi, reagire di conseguenza e intervenire laddove il problema persista. Nondimeno il dibattito sul nuovo sistema di valutazione non può ridurre i cittadini bulgari e rumeni a ostaggi dell’iter legislativo. I due processi sono distinti e procedono ciascuno al proprio ritmo.</p>
      <p sl="pt">Infine, signora Presidente in carica Győri, la ringrazio per essere stata tanto gentile da citare il Portogallo e il cosiddetto “SIS One for all”, che ha facilitato l’adesione all’area Schengen di diversi paesi, fra cui il suo. Grazie per averci ricordato quel precedente e aver fatto quel cortese riferimento. Desidererei che il Consiglio ricevesse una sintesi della discussione e, spero, della nostra votazione di domani, che sarà molto illuminante a mio avviso. Mi auguro il Consiglio si renda conto che, se i rappresentanti dei cittadini europei si esprimono ad ampia maggioranza per l’inclusione di Bulgaria e Romania, come spero accada, è opportuno trarre le dovute conseguenze con la massima tempestività.</p>
    </intervention>
    <intervention id="2-361-000" speaker_id="photo_generic" is_mep="True" mode="spoken" role="Presidente">
      <p sl="unknown">Cari colleghi, mi sembra che, a giudicare dalle esternazioni e dai giudizi prevalentemente positivi espressi oggi dall’Aula, e sulla base delle valutazioni di Commissione e Consiglio, la Bulgaria e la Romania meritino le nostre più calorose congratulazioni.</p>
      <p sl="unknown">La discussione è chiusa.</p>
      <p sl="unknown">La votazione si svolgerà l’8 giugno 2011.</p>
    </intervention>
    <intervention id="2-363-000" speaker_id="96702" name="Elena Oana ANTONESCU" is_mep="True" mode="written" nationality="Romania" birth_date="30-12-1979" birth_place="Târgovişte" p_group="Group of the European People's Party (Christian Democrats)" m_state="RO">
      <p sl="ro">Romania e Bulgaria hanno dimostrato ancora una volta, se mai fosse necessario, di essere in grado di adottare tutte le misure richieste per garantire un significativo livello di sicurezza lungo le frontiere dell’Unione europea. Considerando gli sforzi compiuti dalla Romania sul piano finanziario, tecnico, istituzionale e amministrativo in vista dell’adesione a Schengen, credo che la valutazione positiva del suo fascicolo debba condurre, nei mesi a venire, alla definizione di una scadenza chiara per l’ingresso nell’area.</p>
      <p sl="ro">La situazione non dovrebbe essere turbata da un mutamento delle regole a gioco iniziato che alimenterebbe la retorica euroscettica e solleverebbe la questione, del tutto distinta, del controllo dell’immigrazione clandestina. Sotto il profilo tecnico la Romania è più pronta che mai a pattugliare la frontiera orientale dell’UE.</p>
      <p sl="ro">Eppure l’applicazione di due pesi e due misure alla valutazione di determinati parametri non è un aspetto degno o caratteristico del progetto europeo. Sono convinta che, una volta integrata nell’area Schengen, la Romania dimostrerà a tutti gli Stati membri di poter garantire la sicurezza delle frontiere orientali con serietà e rigore. I risultati ottenuti persuaderanno l’Europa intera del fatto che questa decisione ha potenziato la sicurezza dell’UE.</p>
    </intervention>
    <intervention id="2-364-000" speaker_id="96681" name="Vilija BLINKEVIČIŪTĖ" is_mep="True" mode="written" nationality="Lithuania" birth_date="03-03-1960" birth_place="Linkuva" m_state="LT">
      <p sl="lt">La libera circolazione costituisce uno dei valori più essenziali dell’Unione europea per tutti i cittadini. L’area Schengen è caratterizzata proprio dall’assenza di controlli alle frontiere per i paesi partecipanti e dall’attuazione della libera circolazione all’interno dell’area. Dobbiamo dunque rispettare il diritto di tutti i cittadini dell’UE, senza eccezioni, a muoversi liberamente. Se la Bulgaria e la Romania devono ottemperare a un numero maggiore di criteri di adesione rispetto ad altri Stati membri, si crea una disuguaglianza. Occorre evitare un sistema basato sull’applicazione di due pesi e due misure, molto rigoroso verso i paesi candidati e accondiscendente nei confronti degli Stati che già appartengono all’area. Le disposizioni dell’acquis di Schengen devono essere uguali per tutti i paesi, mentre il sistema di valutazione deve presupporre il continuo rispetto delle regole, che non si limiti alla fase dell’adesione. I paesi che entrano nell’area Schengen sono tenuti a osservare tutti i requisiti di sicurezza, perché la sicurezza del sistema dipende veramente dal rigore e dall’efficacia con cui ciascuno Stato membro effettua i controlli sul proprio tratto di frontiera esterna, nonché dalla qualità e rapidità dello scambio di dati attraverso il Sistema d’informazione Schengen. Affinché i controlli alle frontiere interne siano aboliti, è dunque necessario che gli Stati membri collaborino al massimo grado e adottino le misure necessarie, soprattutto in caso di aumento dei flussi migratori, in quanto la sicurezza dell’area Schengen dipende dal rigore e dall’efficacia dei controlli svolti da ciascun paese alla propria frontiera interna.</p>
    </intervention>
    <intervention id="2-364-500" speaker_id="96832" name="Kinga GÖNCZ" is_mep="True" mode="written" nationality="Hungary" birth_date="08-11-1947" birth_place="Budapest" p_group="Group of the Progressive Alliance of Socialists and Democrats in the European Parliament" m_state="HU">
      <p sl="hu">Secondo la valutazione della Commissione europea, la Romania e la Bulgaria sono pronte ad aderire a Schengen; il Consiglio dovrebbe dunque decidere l’ammissione dei due Stati con la massima tempestività. Non possiamo applicare parametri diversi perché ciò minerebbe l’autenticità dell’Unione, né possiamo dettare nuove condizioni. L’adesione all’accordo di Schengen e l’abolizione delle frontiere sono, fra le misure previste dalla legislazione dell’UE, quelle che i cittadini più apprezzano insieme con l’euro, altro simbolo dell’Unione. La libera circolazione costituisce uno dei presupposti per la riuscita del mercato unico. Ovviamente, è necessario proteggere le frontiere esterne dell’Unione europea; tuttavia, questo obiettivo non si raggiunge estromettendo gli Stati membri pronti, bensì introducendo un sistema di verifica Schengen continuo e trasparente, che (insieme con la politica comune europea in materia di immigrazione e una politica per i rifugiati fondata sulla solidarietà) offre una soluzione a molti nodi irrisolti. Chiedo dunque al Consiglio di agire quanto prima in questi settori.</p>
    </intervention>
    <intervention id="2-365-000" speaker_id="95017" name="Iosif MATULA" is_mep="True" mode="written" nationality="Romania" birth_date="23-08-1958" birth_place="Tamasda" p_group="Group of the European People's Party (Christian Democrats)" m_state="RO">
      <p sl="ro">La Romania è pronta ad abolire i controlli interni lungo le proprie frontiere terrestri, aeree e marittime. In seguito alle visite sul campo e alle valutazioni tecniche condotte, non solo il relatore designato dal Parlamento europeo, ma anche il gruppo di esperti è giunto alla conclusione che il paese soddisfa tutti i criteri di adesione all’area Schengen, che rientravano fra gli obblighi assunti con la firma del trattato di adesione nel 2005. È stato posto rimedio a tutte le pecche individuate in passato. Il mio paese è inoltre diventano un esempio di buona prassi in alcuni ambiti. Quanto alle obiezioni sollevate da alcuni onorevoli colleghi, ricordo che riguardano aspetti che non hanno un’attinenza diretta con l’acquis di Schengen e, pertanto, non possono essere addotti come motivazione per fermare l’ingresso della Romania. Comprendo i timori di alcuni onorevoli colleghi circa la necessità di rendere più sicure le frontiere esterne dell’UE, soprattutto perché che taluni Stati possono essere considerati una meta privilegiata per le ondate migratorie. Nondimeno vi ricordo che le norme europee devono essere uguali per tutti gli Stati membri e non possono essere modificate in corso d’opera; sarebbe un atto di discriminazione a danno dei cittadini europei. Alla luce della valutazione tecnica positiva, il Consiglio “Giustizia e affari interni” deve autorizzare l’integrazione della Romania nell’area Schengen a decorrere dal prossimo autunno.</p>
    </intervention>
    <intervention id="2-365-500" speaker_id="96981" name="Franz OBERMAYR" is_mep="True" mode="written" nationality="Austria" birth_date="25-05-1952" p_group="Non" m_state="AT">
      <p sl="de">A voler dar credito a questa relazione, la situazione è rosea; Romania e Bulgaria hanno mostrato di essere sufficientemente preparate ad applicare appieno le disposizioni di Schengen. Eppure, quanti fra noi conoscono il rapporto Europol OCTA 2011 sulla criminalità organizzata si chiederanno se la commissione per le libertà civili, la giustizia e gli affari interni sia cieca e sorda e perché mai ci occupiamo di Europol se poi ignoriamo i suoi moniti. Secondo l’Ufficio europeo di polizia, la Romania e la Bulgaria sono zone di transito per il traffico di stupefacenti e di armi nonché per la tratta umana. La criminalità organizzata, sempre più multietnica, commette atti di violenza estrema; molti hanno legami con formazioni paramilitari. Questi gruppi, si legge nel rapporto di Europol, cercano di ampliare i propri interessi nell’Unione europea e potrebbero sfruttare le opportunità derivanti dall’eventuale adesione di Bulgaria e Romania all’area Schengen. In un’intervista il direttore di Europol, Rob Wainwright, ha dichiarato che il possibile ingresso della Bulgaria e della Romania nell’area Schengen e la liberalizzazione dei visti per l’Ucraina rappresentano potenzialmente nuove opportunità per la criminalità organizzata. È nostro dovere nei confronti dei cittadini considerare con serietà i moniti dell’agenzia. L’accordo di Schengen apre già le porte dell’Europa alla criminalità organizzata e all’immigrazione clandestina; occorre intervenire con urgenza prima che venga esteso.</p>
    </intervention>
    <intervention id="2-366-000" speaker_id="96865" name="Debora SERRACCHIANI" is_mep="True" mode="written" nationality="Italy" birth_date="10-11-1970" birth_place="Roma" p_group="Group of the Progressive Alliance of Socialists and Democrats in the European Parliament" m_state="IT">
      <p sl="it">Ringrazio il relatore Coelho per questa ottima relazione che si inserisce all'interno del recente dibattito sull'applicazione del trattato di Schengen. L'esistenza di controlli efficaci alle frontiere esterne deve essere un fattore importante in quanto la sicurezza dell'area Schengen dipende dall'efficienza con cui ogni Stato membro effettua i controlli alle sue frontiere esterne e – benché alcuni problemi restino ancora rimasti irrisolti – la Romania e la Bulgaria hanno dimostrato di essere sufficientemente preparate ad applicare tutte le disposizioni dell'acquis di Schengen. Si è discusso molto dell'effettiva efficienza degli apparati statali di questi due paesi nonché sul loro livello di corruzione, tuttavia ritengo che l'applicazione di Schengen dovrebbe prescindere da questo, dato che – come è avvenuto già per gli altri Stati membri – è sufficiente basarsi solo sull'efficienza dei controlli alle frontiere e sulla preparazione dei corpi di polizia. L'aggiunta di altri requisiti creerebbe un precedente discriminatorio che non si è avuto neppure dopo il grande allargamento del 2007.</p>
    </intervention>
    <intervention id="2-367-000" speaker_id="33990" name="Adrian SEVERIN" is_mep="True" mode="written" nationality="Romania" birth_date="28-03-1954" birth_place="Bucureşti" p_group="Group of the Progressive Alliance of Socialists and Democrats in the European Parliament - Vice" m_state="RO">
      <p sl="en">Il vero interrogativo è il seguente: devono tutti i cittadini dell’UE essere trattati ugualmente e godere in pari misura dei diritti fondamentali dell’Unione, indipendentemente dall’origine nazionale? In coincidenza con la crisi economica globale, l’Unione europea vive una crisi della democrazia e della solidarietà; assistiamo al ritorno dell’Europa agli Stati nazionali. In tale contesto, la discussione sull’adesione di Romania e Bulgaria all’area Schengen ha provocato accese reazioni che si basano su argomentazioni fasulle e sull’intento di creare disuguaglianze.</p>
      <p sl="en">Non parliamo di aspetti tecnici né della sicurezza delle frontiere esterne dell’UE, e neppure di immigrazione o dell’efficienza della magistratura. Si tratta di un problema politico di natura strategica, che riguarda la coesione dell’UE. È semplicemente ridicolo citare l’impreparazione alle frontiere orientali quando consideriamo la permeabilità dei nostri confini meridionali; allo stesso modo, è scandaloso promuovere programmi politici nazionali a spese delle aspirazioni dei cittadini dell’UE di origine bulgara o rumena. Occorre potenziare la protezione delle frontiere, migliorare la politica sull’immigrazione, affinare le capacità amministrative e valersi di funzionari onesti. Un passo in tale direzione è l’immediato allargamento dell’area Schengen a Romania e Bulgaria.</p>
    </intervention>
    <intervention id="2-368-000" speaker_id="34232" name="Kristian VIGENIN" is_mep="True" mode="written" nationality="Bulgaria" birth_date="12-06-1975" birth_place="Sofia" p_group="Group of the Progressive Alliance of Socialists and Democrats in the European Parliament" m_state="BG">
      <p sl="bg">Possiamo affermare categoricamente che la Bulgaria ovvero, per la precisione, i suoi cittadini non costituiscono di per sé una minaccia né diretta né potenziale alla sicurezza, all’ordine e alla pace dell’area Schengen. Il nostro paese ha soddisfatto, seppure in ritardo, tutti i requisiti tecnici afferenti il controllo delle frontiere esterne.</p>
      <p sl="bg">Tuttavia, sono numerosi i diffidenti secondo cui potrebbero verificarsi gravi malfunzionamenti con l’attuazione delle misure di controllo. Tale diffidenza emerge dalle relazioni della Commissione europea sul meccanismo di cooperazione e verifica, dai rapporti dell’Europol e da una serie di dichiarazioni rese dai rappresentanti di vari Stati membri. A fronte di un’espansione senza precedenti delle attività di contrabbando e dell’economia informale e considerando il fenomeno della corruzione e l’incapacità di arginare la criminalità organizzata, non abbiamo motivo di irritarci se il nostro iter di adesione è arrestato da ulteriori ostacoli.</p>
      <p sl="bg">Il Parlamento europeo deve assumere una posizione di principio: le regole del gioco non possono essere modificate in corso d’opera. Sul piano dei requisiti formali, Bulgaria e Romania sono pronte ad aderire all’area Schengen; il Consiglio deve dunque accordare il suo consenso con la massima tempestività. Confido che la relazione presentata dall’onorevole Coelho venga approvata ad ampia maggioranza per inviare un chiaro segnale politico agli Stati membri.</p>
    </intervention>
  </section>
  <section id="creitem26" title="16. Tempo delle interrogazioni (interrogazioni alla Commissione)">
    <intervention id="2-371-000" speaker_id="1405" is_mep="True" mode="spoken" role="Presidente" name="Edward MCMILLAN-SCOTT" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="unknown">L’ordine del giorno reca il Tempo delle interrogazioni (B7-0407/2011).</p>
      <p sl="unknown">Saranno prese in esame le interrogazioni rivolte alla Commissione.</p>
      <p sl="unknown">Prima parte</p>
      <p sl="unknown">Annuncio l’interrogazione n. 6 dell’onorevole Mairead McGuinness , sostituito dall’onorevole Jim Higgins (H-000206/11):</p>
      <p sl="unknown">Oggetto: Regimi di qualità degli alimenti</p>
      <p sl="unknown">Nel febbraio 2011 la Commissione ha registrato la millesima denominazione di qualità relativa a un prodotto alimentare. È chiaro, tuttavia, che il numero di domande di iscrizione nel registro delle denominazioni geografiche protette (IGP), delle denominazioni di origine protette (DOP) e delle specialità tradizionali garantite (STG) varia notevolmente da uno Stato membro all'altro. Quali sono, a giudizio della Commissione, le ragioni di tali disparità tra gli Stati membri? Può la Commissione commentare il parere espresso da alcuni produttori del settore alimentare, secondo i quali la procedura di registrazione è lunga e macchinosa e scoraggia dunque la presentazione di domande? Come è possibile rendere più agevole tale procedura?</p>
      <p sl="unknown">Può la Commissione fornire informazioni circa la conoscenza che i consumatori hanno dei regimi di qualità degli alimenti? Come è possibile migliorare il riconoscimento dei marchi DOP, IGP e STG e accrescere la loro rilevanza agli occhi dei consumatori, soprattutto negli Stati membri in cui sono pochi prodotti i registrati?</p>
    </intervention>
    <intervention id="2-372-000" speaker_id="photo_generic" name="László Andor" is_mep="True" mode="spoken">
      <p sl="en">membro della Commissione. – Signor Presidente, quando è stato introdotto il sistema europeo delle denominazioni di origine protette (DOP), delle indicazioni geografiche protette (IGP) e delle specialità tradizionali garantite (STG), in alcuni Stati membri esistevano già sistemi analoghi.</p>
      <p sl="en">Il concetto di indicazione geografica era, pertanto, familiare e le denominazioni erano già state registrate a livello nazionale, motivo per cui in alcuni Stati membri i prodotti registrati sono molti. Ciononostante, in molti membri paesi dell’UE si registra un aumento dell’interesse nei confronti del sistema.</p>
      <p sl="en">La procedura di registrazione di una denominazione richiede solitamente diversi anni, poiché il gruppo che presenta la domanda deve elaborare i disciplinari, da approvare prima a livello nazionale e poi dalla Commissione. La scheda riepilogativa unica dei disciplinari delle indicazioni geografiche o gli stessi disciplinari delle specialità tradizionali sono in seguito pubblicati sulla Gazzetta ufficiale dell’Unione europea, per consentire eventuali obiezioni.</p>
      <p sl="en">Le obiezioni possono essere sollevate entro sei mesi. Nel caso in cui non ve ne sia alcuna, la denominazione può essere registrate. Se viene presentata un’obiezione, le parti interessate hanno sei mesi di tempo per giungere a un accordo. In caso di mancato accordo, la Commissione prepara una decisione, sottoposta poi al voto del Comitato permanente. La procedura giustifica il tempo necessario per la registrazione. D’altro canto, una volta che una denominazione è stata registrata, il prodotto gode di ampia tutela, di riconoscimento internazionale e di strumenti di comunicazione, in particolare l’uso del logo.</p>
      <p sl="en">La Commissione è consapevole della necessità di velocizzare le procedure di registrazione. Nel contesto del pacchetto qualità sono state avanzate proposte in merito, inclusa la riduzione a sei mesi del tempo a disposizione della Commissione per esaminare le domande ricevute e la riduzione a due mesi del periodo dedicato alle obiezioni.</p>
      <p sl="en">La conoscenza del sistema varia enormemente da paese a paese, spesso a seconda del numero di denominazioni registrate. La Commissione mette a disposizione degli operatori fondi per la promozione dei prodotti di qualità, al fine di incrementare la conoscenza del sistema da parte dei consumatori.</p>
    </intervention>
    <intervention id="2-373-000" speaker_id="28117" name="Jim HIGGINS" is_mep="True" mode="spoken" nationality="Ireland" birth_date="04-05-1945" birth_place="Ballyhaunis" p_group="Group of the European People's Party (Christian Democrats)" m_state="IE">
      <p sl="en">in sostituzione dell’autore. – Signor Presidente, vorrei ringraziare la Commissione per la risposta. Ritengo che l’etichettatura dei prodotti alimentari vada elogiata. Ciononostante, il Commissario ha indicato alcuni punti deboli in materia: in primo luogo, le differenze negli standard; in secondo luogo, il tempo che intercorre tra la presentazione della domanda e l’effettiva registrazione. Si tratta chiaramente dell’esempio per antonomasia della burocrazia a livello europeo.</p>
      <p sl="en">Nel mio paese, in seno al dipartimento per l’Agricoltura, sono necessari cinque anni per la registrazione dal momento in cui viene presentata la domanda. Alla luce della crisi in Germania, sono necessari una maggiore etichettatura degli alimenti, più standard e controlli di qualità. Invito, pertanto, la Commissione a introdurre delle tempistiche molto più incalzanti.</p>
    </intervention>
    <intervention id="2-374-000" speaker_id="96813" name="Barbara MATERA" is_mep="True" mode="spoken" nationality="Italy" birth_date="09-12-1981" birth_place="Foggia" p_group="Group of the European People's Party (Christian Democrats)" m_state="IT">
      <p sl="it">Signor Presidente, mi aggancio al discorso del quality food .</p>
      <p sl="it">L'Italia, nelle ultime due settimane, ha subito un danno economico pari a 20 milioni di euro per la mancata vendita di ortaggi – in particolar modo cetrioli – a causa del batterio EHEC. Si parla di 4,4 milioni di euro solo a seguito della sospensione delle importazioni dalla Russia.</p>
      <p sl="it">Tutto l'intero settore ortofrutticolo è in ginocchio. Chiedo quindi alla Commissione quali misure intende prendere a difesa del mercato ortofrutticolo e quali inoltre per evitare che si diffondano notizie incerte sulle origini del batterio EHEC, che sta colpendo tutto il settore ortofrutticolo, gettando nel panico intere popolazioni. Si parla di quality food !</p>
    </intervention>
    <intervention id="2-375-000" speaker_id="photo_generic" name="László Andor" is_mep="True" mode="spoken">
      <p sl="en">membro della Commissione. – Signor Presidente, in risposta alla prima domanda, la Commissione è consapevole della necessità di velocizzare le procedure legislative. Nel contesto del pacchetto qualità sono state avanzate alcune proposte in merito cui ho fatto riferimento nel mio primo intervento.</p>
      <p sl="en">Le proposte della Commissione includono la riduzione a sei mesi del tempo dedicato all’analisi della domanda ricevuta e la riduzione a due mesi del tempo utile per presentare obiezioni. Se il Parlamento e il Consiglio decideranno di adottare le proposte della Commissione, per la maggior parte delle domande la procedura si velocizzerà di quasi un anno, o almeno dieci mesi.</p>
      <p sl="en">Per quanto riguarda la domanda successiva, ieri si è tenuto un Consiglio “Sanità” che ha affrontato la questione. Ne daremo seguito in una fase successiva, prendendo anche in considerazione la seduta straordinaria odierna del Consiglio “Agricoltura” . Al momento non sono in grado di fornire ulteriori dettagli, ma senza dubbio daremo seguito alla questione.</p>
    </intervention>
    <intervention id="2-376-000" speaker_id="28116" name="Marian HARKIN" is_mep="True" mode="spoken" nationality="Ireland" birth_date="26-11-1953" birth_place="Sligo" p_group="Group of the Alliance of Liberals and Democrats for Europe" m_state="IE">
      <p sl="en">Signor Presidente, sarò brevissima. Mi scuso per non essere arrivata in tempo per la risposta iniziale del Commissario. La mia domanda fa riferimento al fatto che in molti paesi il livello di consapevolezza dei produttori è basso e in alcuni casi molto basso. Sta la Commissione adottando misure per cercare di aumentare il livello di consapevolezza non solo tra i consumatori, ma anche tra i produttori?</p>
    </intervention>
    <intervention id="2-377-000" speaker_id="photo_generic" name="László Andor" is_mep="True" mode="spoken">
      <p sl="en">membro della Commissione. – Signor Presidente, la conoscenza del sistema varia enormemente da un paese all’altro, lo stesso vale per il numero di denominazioni registrate in un determinato paese. Gli operatori hanno a propria disposizione dei fondi europei per la promozione dei prodotti di qualità dotati di più di 19 milioni di euro, dedicati a quindici programmi promozionali per il periodo 2006-2010.</p>
      <p sl="en">La Commissione, inoltre, intende riesaminare la propria politica di promozione dei prodotti agricoli e, per l’estate, è atteso un Libro verde che rappresenterà un’occasione per discutere nuovamente gli obiettivi della politica in questione e per esaminare le aspettative sulla promozione e la qualità dei prodotti, nonché la divulgazione delle informazioni in questo contesto.</p>
    </intervention>
    <intervention id="2-378-000" speaker_id="1405" is_mep="True" mode="spoken" role="Presidente" name="Edward MCMILLAN-SCOTT" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="unknown">Annuncio l’interrogazione n. 7 dell’onorevole Higgins (H-000199/11):</p>
      <p sl="unknown">Oggetto: Disoccupazione giovanile</p>
      <p sl="unknown">La crisi economica ha avuto ripercussioni drammatiche sul livello occupazionale dei giovani laureati. Lo scorso novembre il tasso di disoccupazione giovanile nell'Unione europea ha raggiunto il 21per cento.</p>
      <p sl="unknown">La disoccupazione giovanile è inferiore al 10per cento solo in tre paesi: Germania, Paesi Bassi e Austria. Negli altri Stati la situazione è critica: nei paesi baltici, in Irlanda, in Grecia e in Slovacchia il tasso di disoccupazione tra i giovani ha raggiunto o superato il 30per cento, mentre in Spagna è superiore al 40per cento.</p>
      <p sl="unknown">Quali misure intende adottare la Commissione per evitare un esodo di giovani dall'Europa?</p>
      <p sl="unknown">In che modo intende emulare la Commissione le migliori prassi di Germania, Paesi Bassi e Austria all'interno dell'Unione?</p>
    </intervention>
    <intervention id="2-379-000" speaker_id="photo_generic" name="László Andor" is_mep="True" mode="spoken">
      <p sl="en">membro della Commissione. – Signor Presidente, sono seriamente preoccupato per l’alto tasso di disoccupazione giovanile, problema a cui la Commissione assegna la massima priorità. La mancanza di posti di lavoro potrebbe plausibilmente provocare un esodo giovanile dall’Europa, ma la grande maggioranza dei giovani che cambiano paese per trovare lavoro probabilmente sceglierà di trasferirsi in un altro Stato membro. Ecco perché è di così fondamentale importanza promuovere la libertà di circolazione dei lavoratori all’interno dell’Unione.</p>
      <p sl="en">Data la scarsità di forza lavoro in alcuni Stati membri per determinati settori evidenziata dal nuovo osservatorio trimestrale dei posti di lavoro vacanti della Commissione, la mobilità offre una soluzione nelle regioni in cui la disoccupazione giovanile è particolarmente elevata. Promuovere la mobilità tra i giovani nell’UE è uno degli obiettivi dell’iniziativa faro dell’agenda Europa 2020: Gioventù in movimento. L’iniziativa delinea un’ampia gamma di misure tese a ridurre il tasso di disoccupazione giovanile, al momento molto elevato.</p>
      <p sl="en">Vorrei fornirvi alcuni esempi. La mobilità della forza lavoro giovanile sarà promossa in particolare attraverso un nuovo programma di mobilità lavorativa dell’UE, Il tuo primo posto di lavoro EURES, avviato con il sostegno di quest’Aula e del Consiglio. Ha l’obiettivo di aiutare i giovani nella ricerca di un’occupazione sul mercato del lavoro europeo e assistere i datori di lavoro nelle assunzioni di giovani lavoratori europei in mobilità.</p>
      <p sl="en">Il tuo primo posto di lavoro EURES fornirà sostegno in termini di consulenza, collocamento, assunzione e aiuti finanziari per un importo medio di 1 000 euro a più di 2 000 giovani in cerca di lavoro e a imprese interessate ad assumere giovani lavoratori dell’UE.</p>
      <p sl="en">La Commissione, inoltre, incoraggia gli Stati membri ad adottare un sistema di garanzia per i giovani per assicurare loro di poter proseguire con gli studi, seguire una formazione o trovare un posto di lavoro entro quattro mesi dalla fine degli studi. In Germania, Austria e nei Paesi Bassi, come ha correttamente rilevato l’onorevole deputato, i tassi di disoccupazione giovanile sono relativamente bassi, in parte grazie agli avanzati sistemi di istruzione professionale e formazione nei paesi in questione, che facilitano l’integrazione dei giovani nel mercato del lavoro.</p>
      <p sl="en">Il comunicato di Bruges del dicembre 2010 su una maggiore cooperazione europea in materia di istruzione e formazione professionale per il periodo 2011-2020 rappresenta in quest’ambito un successo europeo importante . Delinea gli obiettivi e identifica le azioni necessarie a migliorare la qualità della formazione professionale, rendendola maggiormente accessibile e adatta alle esigenze del mercato del lavoro.</p>
      <p sl="en">Vorrei anche fare riferimento, come elemento aggiuntivo alla mia risposta, alla campagna Youth at Work. Lanciata a Budapest il 29 aprile, Youth at Work riunirà le piccole e medie imprese e i giovani alla ricerca di lavoro e fornirà informazioni e assistenza al fine di incoraggiare i giovani ad avviare la propria impresa. Entro la fine del 2012, quando la campagna si concluderà, sono previsti più di 30 eventi.</p>
      <p sl="en">Onorevoli deputati, spero che gli Stati membri diano seguito agli spunti e alle iniziative che ho citato, introducendo azioni efficaci.</p>
    </intervention>
    <intervention id="2-381-000" speaker_id="28117" name="Jim HIGGINS" is_mep="True" mode="spoken" nationality="Ireland" birth_date="04-05-1945" birth_place="Ballyhaunis" p_group="Group of the European People's Party (Christian Democrats)" m_state="IE">
      <p sl="en">Signor Presidente, i dati sono allarmanti: 30 per cento nei paesi baltici, in Irlanda, Grecia e Slovacchia, ; 40 per cento in Spagna; nel suo paese, signor Presidente, un milione di giovani con meno di 25 anni non ha prospettive di lavoro. In Italia, il 76 per cento dei giovani intende emigrare. Mi piacerebbe pensare che la mobilità dei giovani in Europa sia la risposta, ma la maggior parte dei paesi europei, ad eccezione dei tre che ha citato, è afflitta da una situazione problematica in termini di disoccupazione.</p>
      <p sl="en">È necessario concentrarsi sul fatto che la popolazione dell’Europa sta invecchiando. Non possiamo permetterci questa fuga di cervelli. Sono giovani estremamente motivati e istruiti e ciò che serve è trattenerli, tenerli qui, introdurre programmi lungimiranti analoghi a quelli citati nei tre Stati membri: Germania, Paesi Bassi e Austria. Accolgo con favore il fatto che la Commissione suggerisca delle iniziative agli Stati membri. Ritengo, però, che in alcuni Stati membri sia necessaria l’assistenza finanziaria volta alla formazione dei lavoratori e all’obiettivo di evitare la fuga dei giovani dai loro paesi. Temo che invece di alimentare i mercati del lavoro all’interno dell’UE, i giovani europei vadano ad alimentare quelli dell’Australia e di altri paesi più lontani.</p>
    </intervention>
    <intervention id="2-382-000" speaker_id="96784" name="Janusz ZEMKE" is_mep="True" mode="spoken" nationality="Poland" birth_date="24-02-1949" birth_place="Kowalewo" p_group="Group of the Progressive Alliance of Socialists and Democrats in the European Parliament" m_state="PL">
      <p sl="pl">Signor Presidente, la mia domanda al Commissario è di natura leggermente differente. Il Commissario ha parlato di diverse misure tese a far diminuire la disoccupazione, ma non ha speso neanche una parola sul fatto che un metodo rilevante e più efficace potrebbe essere un accordo tra gli Stati membri per il riconoscimento reciproco delle qualifiche acquisite in altri paesi dell’UE. I giovani oggi cercano spesso lavoro all’estero, dove devono superare esami analoghi a quelli già sostenuti. Che cosa si può fare in merito?</p>
    </intervention>
    <intervention id="2-383-000" speaker_id="36281" name="Silvia-Adriana ȚICĂU" is_mep="True" mode="spoken" nationality="Romania" birth_date="14-11-1970" birth_place="Galaţi" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Signor Presidente, l’elevato tasso di disoccupazione è indice del fatto che gli investimenti effettuati dagli Stati membri per l’istruzione dei giovani sono sprecati, in un periodo in cui questi ultimi si sentono obbligati a emigrare verso Stati al di fuori dell’Unione europea. Desidero chiederle, Commissario, dal momento che il tasso degli abbandoni scolastici ha raggiunto la quota del 16 per cento, e persino del 40 per cento in Portogallo, come sarà la situazione a livello di tasso di disoccupazione giovanile fra 15-20 anni e che misure sta adottando per garantire che non si verifichi ciò che temiamo?</p>
    </intervention>
    <intervention id="2-384-000" speaker_id="photo_generic" name="László Andor" is_mep="True" mode="spoken">
      <p sl="en">membro della Commissione. – Signor Presidente, nella mia risposta ho posto l’enfasi sulle misure delineate nell’agenda Europa 2020 e che stanno già passando alla fase pratica in numerosi Stati membri attraverso efficaci programmi della Commissione.</p>
      <p sl="en">Per la Commissione si tratta piuttosto di una questione orizzontale. In altre iniziative UE sono state avanzate proposte molto pertinenti, incluse, ad esempio, le raccomandazioni specifiche per paese che abbiamo pubblicato quest’oggi; si tratta di riferimenti molto importanti alla necessità di riformare le politiche in materia d’istruzione e migliorare la performance dei sistemi d’istruzione e formazione nei diversi Stati membri al fine di conciliare meglio gli aspetti sostanziali dell’istruzione e della formazione con le esigenze del mercato del lavoro.</p>
      <p sl="en">Tutto questo può migliorare le opportunità occupazionali dei giovani dal punto di vista qualitativo in diversi Stati membri, inclusa la Spagna e altri in cui la situazione è tra le più difficili e dove, nell’ultimo periodo, le riforme del sistema d’istruzione sono state ritardate o ignorate.</p>
      <p sl="en">È anche importante porre enfasi sull’Atto per il mercato unico, che, tra le altre iniziative, ha l’obiettivo di promuovere il riconoscimento delle qualifiche e dei diplomi, rendendo così il mercato del lavoro europeo più trasparente ed efficiente, mettendo in risalto e facendo emergere più opportunità rispetto al passato.</p>
      <p sl="en">È importante, inoltre, rilevare come numerose azioni siano sostenute dagli strumenti finanziari dell’UE, in particolare, in questo contesto, dal Fondo sociale europeo, ma dovrei anche menzionare il nuovo strumento di microfinanza che mette a disposizione programmi e, nell’ultimo caso, opportunità di imprenditorialità e lavoro autonomo. Ritengo che anche queste dimensioni vadano rispecchiate nella prossima proposta di quadro finanziario pluriennale. Confido che il Parlamento fornirà il proprio sostegno a riguardo nell’ambito del QFP.</p>
    </intervention>
    <intervention id="2-385-000" speaker_id="1405" is_mep="True" mode="spoken" role="Presidente" name="Edward MCMILLAN-SCOTT" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="unknown">Annuncio l’interrogazione n. 8 dell’onorevole Papanikolaou (H-000194/11):</p>
      <p sl="unknown">Oggetto: Immigrazione e Schengen</p>
      <p sl="unknown">La crisi in nord Africa mette in pericolo il principio della libera circolazione nell'area Schengen, come emerge dalla disputa in corso tra Italia e Francia sul problema del trasferimento degli immigrati provenienti principalmente dalla Tunisia e il ripristino dei controlli di frontiera, nonché dalle dichiarazioni di personalità francesi che sottolineano l'importanza di rivedere alcune delle regole di Schengen.</p>
      <p sl="unknown">Come intende la Commissione evitare sviluppi che pongano in dubbio la libera circolazione nello spazio unico di Schengen, pietra militare dell'unificazione europea;</p>
      <p sl="unknown">Stante che l'adozione dell'area Schengen implica la responsabilità di preservare le frontiere esterne dell'UE in determinati Stati membri soltanto, come riuscirà la Commissione a fare pressione sugli Stati membri affinché mostrino maggiore e più sostanziale solidarietà in presenza di flussi massicci di immigrati e venire a capo dell'indisponibilità dimostrata dagli Stati membri a assumersi la responsabilità di ripartirsene equamente l'onere?</p>
    </intervention>
    <intervention id="2-386-000" speaker_id="photo_generic" name="Cecilia Malmström" is_mep="True" mode="spoken">
      <p sl="en">membro della Commissione. – Signor Presidente, l’interrogazione presentata dall’onorevole Papanikolaou affronta – analogamente a interrogazioni successive – i diversi aspetti e le prospettive di Schengen, la crisi migratoria e la pressione esercitata su Schengen. In primo luogo vorrei rispondere all’onorevole Papanikolaou.</p>
      <p sl="en">Poco fa abbiamo discusso la relazione Coelho relativa alla necessità di salvaguardare Schengen, una delle migliori conquiste dell’Unione europea. Il diritto alla libera circolazione è un’espressione importante del progetto europeo. Ogni anno nell’UE si effettuano più di 1,25 miliardi di viaggi transfrontalieri per turismo. La libertà di circolazione costituisce anche un considerevole incentivo e un vantaggio per il mercato interno, quindi salvaguardare tale conquista è cruciale per la Commissione e rappresenta personalmente una priorità assoluta.</p>
      <p sl="en">Vorrei sottolineare ancora una volta che l’approccio della Commissione è di consolidare Schengen, di migliorarne la valutazione – come abbiamo già proposto prima di Natale – chiarire le regole, identificare gli strumenti, assistere gli Stati membri in difficoltà e, se possibile, introdurre un meccanismo che garantirebbe una risposta comunitaria coordinata alle situazioni eccezionali, ad esempio nel caso in cui uno Stato membro non riesca a controllare le frontiere interne.</p>
      <p sl="en">L’obiettivo principale della Commissione è di adottare un approccio preventivo. Le proposte di modifica volte a rafforzare il meccanismo di monitoraggio, progettato per garantire la fiducia reciproca tra gli Stati membri e la loro capacità di applicare con efficacia ed efficienza le misure di accompagnamento, renderanno possibile il mantenimento di un’area senza frontiere.</p>
      <p sl="en">L’obiettivo verrà perseguito attraverso maggiori visite in loco per verificare l’applicazione dell’acquis Schengen negli Stati membri. In seguito a tali controlli potrebbero essere avanzate delle raccomandazioni agli Stati membri relative ad azioni immediate, corredate da scadenze per la loro attuazione. Una maggiore fiducia tra gli Stati membri ridurrà, inoltre, il ricorso a iniziative unilaterali come la reintroduzione temporanea delle frontiere interne o l’intensificazione dei controlli di polizia nelle zone frontaliere interne da parte degli Stati membri.</p>
      <p sl="en">Lo spirito di Schengen è uno spirito di fiducia e solidarietà. È importante che l’UE dimostri una solidarietà concreta nei confronti degli Stati membri maggiormente colpiti da flussi massicci di migranti e di persone che necessitano di protezione internazionale. Tale solidarietà può assumere diverse forme, tra cui assistenza nel momento in cui la frontiera esterna è sotto pressione. Frontex svolge un ruolo chiave in questo contesto. Nel recente intervento RABIT sul confine greco-turco, nonché nell’operazione navale congiunta Hermes, abbiamo mostrato che gli Stati membri sono pronti ad assistere gli altri paesi dell’UE.</p>
      <p sl="en">É necessario incoraggiare, inoltre, la cooperazione su base quotidiana tra le autorità nazionali preposte alla vigilanza delle frontiere, obiettivo del sistema europeo di sorveglianza delle frontiere (EUROSUR), che è stato progressivamente sviluppato dal 2008 e per il quale la Commissione presenterà una proposta legislativa nel corso dell’anno.</p>
      <p sl="en">Possiamo dimostrare anche solidarietà di natura finanziaria. Quest’anno disponiamo di un programma quadro che prende in considerazione la gestione dei flussi migratori. Disponiamo di un meccanismo finanziario per migliorare la gestione di tali flussi a livello europeo e rafforzare la solidarietà tra gli Stati membri. Ovviamente, è in corso ora un ampio processo di consultazione e siamo soggetti a vincoli di bilancio, ma potete contare su di me, vi garantisco che anche in futuro vi saranno fondi a disposizione.</p>
      <p sl="en">Gli Stati membri maggiormente esposti alle pressioni migratorie e situati alle frontiere esterne dell’UE devono ricevere un indennizzo finanziario adeguato ai compiti che svolgono nell’interesse dello spazio Schengen nel complesso, con un’equa condivisione dell’onere. Potremo così assistere gli Stati membri interessati da massicci afflussi di persone che necessitano di protezione internazionale.</p>
      <p sl="en">Deve essere chiaro che ogni decisione sul trasferimento di immigrati clandestini e beneficiari di protezione internazionale dipende dal Consiglio e dalla disponibilità degli Stati membri. Questi ultimi non hanno ancora espresso il proprio sostegno per un approccio simile su base generale ad eccezione del progetto pilota sul trasferimento verso altri Stati membri di coloro che hanno ottenuto la protezione internazionale a Malta. Al fine di dare seguito in modo tempestivo a questi sviluppi, un mese fa ho organizzato una conferenza dei donatori. Sono lieta di annunciare che gli Stati membri e i paesi associati hanno messo a disposizione più di 300 posti. Spero che in futuro ne vengano offerti altri. Si tratta di un segno di solidarietà concreta. Vorrei ringraziare tutti i paesi coinvolti e spero che possano continuare a offrire il proprio contributo in futuro.</p>
    </intervention>
    <intervention id="2-387-000" speaker_id="96900" name="Georgios PAPANIKOLAOU" is_mep="True" mode="spoken" nationality="Greece" birth_date="15-08-1977" birth_place="Athina" p_group="Group of the European People's Party (Christian Democrats)" m_state="GR">
      <p sl="el">Signor Presidente, signora Commissario, la ringrazio. Sono pienamente d’accordo con lei e lo stesso vale, credo, per il Parlamento. Quanto da lei affermato era chiaro anche durante la discussione sull’adesione di Bulgaria e Romania. Eppure, come ben saprà, in seno al Consiglio vi sono attualmente problemi in termini di unanimità relativamente alla Bulgaria e alla Romania.</p>
      <p sl="el">Lei ha parlato di fiducia. Sì, vogliamo continuare a creare fiducia. Accetta la Danimarca questa sua dichiarazione, alla luce delle scelte che ha compiuto?</p>
      <p sl="el">Ha anche commentato la questione del nuovo meccanismo. Alla luce del vertice, la discussione sul meccanismo rafforza la percezione di solidarietà – ricordo che in ogni caso l’articolo 23 del codice Schengen prevede un meccanismo in caso di situazioni eccezionali – o forse alla fine dei conti è all’origine di rinnovate preoccupazioni negli Stati membri e in tutti gli Stati dell’area Schengen?</p>
    </intervention>
    <intervention id="2-388-000" speaker_id="96816" name="Giovanni LA VIA" is_mep="True" mode="spoken" nationality="Italy" birth_date="28-06-1963" p_group="Group of the European People's Party (Christian Democrats)" m_state="IT">
      <p sl="it">Signora Commissario, la Commissione europea formulerà, entro il prossimo mese, la proposta del nuovo quadro finanziario pluriennale relativo al periodo 2014-2020.</p>
      <p sl="it">Quali azioni – oltre a FRONTEX, che ha già citato – la Commissione europea intende finanziare per supportare gli Stati membri maggiormente colpiti dalle richieste di asilo e soprattutto per prevenire in futuro l'accentuarsi di flussi migratori di tipo economico? In altri termini, quali azioni intende finanziare, attraverso le politiche di vicinato mediterranee, per far sì che si prevengano flussi migratori consistenti nei prossimi mesi e anni?</p>
    </intervention>
    <intervention id="2-389-000" speaker_id="photo_generic" name="Cecilia Malmström" is_mep="True" mode="spoken">
      <p sl="en">membro della Commissione. – Signor Presidente, la fiducia non può essere comandata, deve essere meritata e conquistata. Possiamo solamente cercare di migliorare la fiducia tra gli Stati membri attraverso una governance più robusta su Schengen. Possiamo solamente eseguire una valutazione, conseguita non attraverso l’attuale sistema di revisione tra pari, ma attraverso un meccanismo indipendente comunitario con il coinvolgimento dell’Unione europea, per identificare chiaramente e tempestivamente i problemi o i punti deboli del sistema Schengen. Possiamo garantire, inoltre, di disporre degli strumenti necessari per assistere gli Stati membri in difficoltà. Speriamo che ciò ci consenta di accrescere la fiducia.</p>
      <p sl="en">In risposta all’altro onorevole deputato, al momento stiamo negoziando il quadro generale, pertanto non sono in grado di fornirle dati specifici. Ciononostante, nella nostra azione stiamo cercando di aumentare l’indipendenza e le risorse di Frontex. Nell’ambito della migrazione stiamo anche tentando di facilitare l’accesso degli Stati membri a diversi fondi semplificando le condizioni relative a frontiere, asilo, integrazione e così via.</p>
      <p sl="en">È ovviamente necessario operare una distinzione tra immigrati clandestini e immigrati che necessitano di protezione internazionale. Come saprete, il Consiglio e il Parlamento sono in fase di negoziazione per rendere operativo il programma sul reinsediamento, ambito in cui la Commissione europea potrebbe esaminare le possibilità per finanziarne una parte consistente. In merito ai paesi vicini della regione del Mediterraneo, stiamo cercando di includere nei partenariati di mobilità ogni aspetto relativo ad asilo, protezione internazionale, migrazione clandestina e legale.</p>
      <p sl="en">Tutto ciò richiede grande volontà politica e alcune risorse aggiuntive e farò del mio meglio per lottare al fine di garantire che siano messe a disposizione delle risorse nella sfera di mia competenza.</p>
    </intervention>
    <intervention id="2-390-000" speaker_id="1405" is_mep="True" mode="spoken" role="Presidente" name="Edward MCMILLAN-SCOTT" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="unknown">Seconda parte</p>
      <p sl="unknown">Annuncio l’interrogazione n. 9 dell’onorevole Posselt (H-000196/11)</p>
      <p sl="unknown">Oggetto: Regime di visti per il Kosovo</p>
      <p sl="unknown">Come valuta la Commissione gli attuali progressi verso la liberalizzazione dei visti per i cittadini del Kosovo (regime di visti agevolati)? Qual è il calendario previsto in merito a questa urgente tematica?</p>
    </intervention>
    <intervention id="2-391-000" speaker_id="photo_generic" name="Cecilia Malmström" is_mep="True" mode="spoken">
      <p sl="en">membro della Commissione. – Signor Presidente, la Commissione al momento monitora costantemente ogni passo compiuto dalle autorità del Kosovo al fine di soddisfare le condizioni previste per l’avvio del dialogo in materia di liberalizzazione dei visti. Come ribadito a più riprese sono due le questioni fondamentali da risolvere prima di avviare un simile dialogo: le politiche valide in materia di riammissione e di reintegrazione, conformi agli standard dell’Unione europea.</p>
      <p sl="en">L’applicazione del diritto in materia di riammissione e degli accordi di riammissione bilaterali con gli Stati membri dell’UE deve continuare in modo positivo. Sono state organizzate due missioni di valutazione in Kosovo, a giugno e a dicembre dello scorso anno, per esaminare la situazione del paese dal punto di vista del processo di integrazione. È stato possibile rilevare un notevole progresso, non privo però di aspetti lacunosi; siamo in contatto con il governo del Kosovo per fornire aiuto e assistenza nella risoluzione di questi ultimi problemi. Sono necessari, inoltre, progressi a livello municipale.</p>
      <p sl="en">Riceviamo aggiornamenti regolari dal Kosovo e incontro, inoltre, i ministri competenti; una volta definiti tutti questi elementi, saremo pronti a organizzare una nuova missione in loco per vedere quale strada intraprendere per avviare il dialogo sulla liberalizzazione dei visti. Non abbiamo ancora raggiunto il nostro obiettivo, ma in Kosovo si registrano notevoli progressi e cooperiamo strettamente con il governo al fine di sostenerlo e aiutarlo a compiere passi in avanti.</p>
    </intervention>
    <intervention id="2-392-000" speaker_id="2229" name="Bernd POSSELT" is_mep="True" mode="spoken" nationality="Germany" birth_date="04-06-1956" birth_place="Pforzheim" p_group="Group of the European People's Party (Christian Democrats)" m_state="DE">
      <p sl="de">Signor Presidente, signora Commissario, la ringrazio per la sua ottima risposta. Vorrei soltanto chiederle se ritiene possibile una missione in Kosovo nel corso di quest’anno o è un aspetto sul quale non può pronunciarsi? Non sarebbe importante che un paese così piccolo, che stiamo sostenendo con i nostri finanziamenti e il nostro impegno, potesse dare ai propri giovani la possibilità di conoscere veramente l’Europa? Senza dubbio, è del tutto controproducente “imprigionare” la popolazione all’interno dei propri confini. So che a lei piace l’idea di aprire le frontiere, ma le sembra realistico che la missione in questione possa forse svolgersi durante la Presidenza polacca?</p>
    </intervention>
    <intervention id="2-393-000" speaker_id="photo_generic" name="Cecilia Malmström" is_mep="True" mode="spoken">
      <p sl="en">membro della Commissione. – Signor Presidente, onorevole Posselt, condivido pienamente la sua ambizione di fare tutto il possibile per evitare che il Kosovo diventi una piccola isola solitaria nella regione, nella quale stiamo cercando di eliminare le una dopo l’altra le barriere dei visti. Certamente non abbandoneremo il Kosovo. Le tempistiche dipendono in larga misura dal governo. Stiamo lavorando con i kosovari e non appena ci informeranno di aver fatto tutto ciò che abbiamo chiesto loro, potranno recarsi da noi e invieremo la missione. È tutto nelle loro mani, ma non abbiamo limiti temporali. Potremo recarci nel paese quando ce lo diranno e quando saranno stati registrati progressi ragionevoli.</p>
    </intervention>
    <intervention id="2-394-000" speaker_id="1405" is_mep="True" mode="spoken" role="Presidente" name="Edward MCMILLAN-SCOTT" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="unknown">Annuncio l’interrogazione n. 10 dell’onorevole Mitchell (H-000205/11)</p>
      <p sl="unknown">Oggetto: Contrastare l’uso di Internet da parte di criminali</p>
      <p sl="unknown">La rapida crescita della tecnologia, e in particolare di Internet, sta facendo le organizzazioni criminali sempre più difficile da penetrare. I criminali sono diventati comunicando tra loro via internet, piuttosto che con un telefono cellulare, che era stato il metodo di scelta solo di recente.</p>
      <p sl="unknown">In che modo la Commissione propone di combattere l'uso di Internet da parte di bande criminali in tutta Europa?</p>
    </intervention>
    <intervention id="2-395-000" speaker_id="photo_generic" name="Cecilia Malmström" is_mep="True" mode="spoken">
      <p sl="en">membro della Commissione. – Signor Presidente, la criminalità informatica è effettivamente una minaccia crescente. È sempre più mobile e recenti analisi suggeriscono che la criminalità organizzata è sempre più coinvolta in attività nel ciberspazio. La Commissione, quindi, intraprende diverse attività in quest’ambito al fine di migliorare la sicurezza informatica generale e prevenire e affrontare la cibercriminalità.</p>
      <p sl="en">A livello di politiche, in recenti documenti orientativi sono stati stabiliti obiettivi specifici e tabelle di marcia. Disponiamo dell’agenda europea del digitale e della strategia europea di sicurezza interna, nella quale la cibercriminalità è chiaramente identificata come una delle priorità per il futuro su cui lavorare.</p>
      <p sl="en">Lo scorso anno, inoltre, abbiamo presentato due proposte legislative: una a marzo, quando la Commissione ha adottato una direttiva sullo sfruttamento online dei bambini, che è ora nella fase negoziale e lo scorso settembre ha approvato una proposta di direttive sugli attacchi contro i cibersistemi informatici; anche quest’ultima è in via di negoziati tra Parlamento e Consiglio e so che sono stati registrati molti progressi.</p>
      <p sl="en">L’obiettivo è, ovviamente, quello di adottare una legislazione europea alla luce delle recenti minacce nel ciberspazio. In particolare abbiamo incluso delle disposizioni che sanzionano l’utilizzo di strumenti come i codici maligni, utilizzati per creare i cosiddetti botnet , di cui si servono i criminali.</p>
      <p sl="en">Anche la cooperazione internazionale è fondamentale nella lotta alla cibercriminalità, motivo per cui ci impegniamo con i partner internazionali in quest’ambito. Lo scorso novembre abbiamo istituito il gruppo di lavoro tra UE e Stati Uniti, in seno al quale abbiamo tenuto una serie di riunioni tra esperti. Presenteremo i progressi entro il prossimo vertice UE-USA a novembre di quest’anno. Intendiamo anche istituire un cibercentro dove poter coordinare a livello europeo gli sforzi profusi nei diversi Stati membri.</p>
      <p sl="en">La cibercriminalità è direttamente influenzata dai rapidi sviluppi tecnologici, che portano velocemente a nuovi modelli di business, ma anche dall’abilità delle forze di polizia e della società in generale di gestire ambienti così fluidi come il ciberspazio. La criminalità informatica sta diventando un reato diffuso e per questo motivo è necessario rendere operativi i nostri sistemi e condividere le informazioni al fine di far fronte alla questione. Se si ha motivo di credere che i gruppi criminali organizzati siano alla base di un numero crescente di reati su Internet, devono essere applicate le stesse misure investigative utilizzate nel rilevamento e nel perseguimento della criminalità organizzata offline, ovviamente accompagnate da un migliore meccanismo di coordinamento.</p>
      <p sl="en">Infine, dieci anni fa, fu adottata la Convenzione del Consiglio d’Europa sulla criminalità informatica, la Convenzione di Budapest. Sono passati dieci anni e non tutti gli Stati membri hanno sottoscritto e ratificato la Convenzione. Ci stiamo impegnando a favore della ratifica entro la fine dell’anno, che coincide con il decimo anniversario, perché dimostrerebbe in modo rilevante l’impegno degli Stati membri nella lotta ai reati in questione.</p>
    </intervention>
    <intervention id="2-396-000" speaker_id="28112" name="Gay MITCHELL" is_mep="True" mode="spoken" nationality="Ireland" birth_date="30-12-1951" birth_place="Dublin" p_group="Group of the European People's Party (Christian Democrats)" m_state="IE">
      <p sl="en">La ringrazio per la risposta, signora Commissario. So che vi sono individui che si vantano di condurre attività cosiddette criminali su Internet e che le gang online si occupano di traffico di stupefacenti, tratta umana, prostituzione, traffico d’armi, contrabbando di immigrati alle frontiere, persino omicidi, furti, frodi, rapine a mano armata e molto altro. Tutto ciò avviene su Facebook, sfruttando il sistema, e i responsabili se ne vantano. Senza dubbio Europol e i fornitori di servizi, forse anche coordinati dalla Commissione, riescono ad identificare alcuni dei responsabili. Più ritengono di essere immuni, maggiore è il potere che acquisiscono.</p>
      <p sl="en">Vorrei chiedere alla signora Commissario di considerare l’attuazione di misure particolari al fine di coordinare un’azione volta a contrastare le attività criminali su Internet.</p>
    </intervention>
    <intervention id="2-397-000" speaker_id="36281" name="Silvia-Adriana ȚICĂU" is_mep="True" mode="spoken" nationality="Romania" birth_date="14-11-1970" birth_place="Galaţi" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Signor Presidente, negli ultimi anni sono aumentati gli attacchi informatici per quantità, portata e gravità . Ad essere colpiti sono i cittadini ordinari, le imprese o persino le istituzioni pubbliche, locali, nazionali o europee. L’UE deve migliorare la propria strategia di lotta alla criminalità informatica. Vorrei chiederle quali misure intende la Commissione adottare per valorizzare il proprio ruolo a tutela della cibersicurezza, oltre al quadro legislativo e all’ampliamento del mandato dell’ENISA?</p>
    </intervention>
    <intervention id="2-398-000" speaker_id="photo_generic" name="Cecilia Malmström" is_mep="True" mode="spoken">
      <p sl="en">membro della Commissione. – Signor Presidente, l’onorevole deputato ha ragione, anche i reati comuni vengono ora commessi su Internet grazie alla sua utilità, ma vi sono anche altri reati agevolati da Internet, come la frode d’identità, la violazione di conti bancari o simili.</p>
      <p sl="en">Posso assicurarle che seguiamo la questione con molta attenzione. Proprio di recente, Europol ha sferrato attacchi rilevanti ad alcune di queste bande, identificando gang europee transfrontaliere coinvolte nella pedopornografica, ad esempio, ma anche nel traffico di stupefacenti e nel contrabbando; Europol dispone, quindi, di molti esperti che si occupano della questione.</p>
      <p sl="en">Dobbiamo, ovviamente, fare di più. Dobbiamo collegare tutti i centri di allerta nell’Unione europea per condividere statistiche, informazioni e cooperare maggiormente con le imprese private per identificare possibili soluzioni. Stiamo anche pianificando – è tuttora in corso uno studio di fattibilità– la creazione entro il 2013 di un cibercentro europeo che coordini queste attività, operi come centro di allerta e sostenga i numerosi centri informatici nazionali già esistenti. Dedichiamo molta attenzione al settore ed Europol, insieme alle autorità nazionali, sta facendo il possibile per cercare di contrastare questo tipo di criminalità in aumento.</p>
    </intervention>
    <intervention id="2-399-000" speaker_id="1405" is_mep="True" mode="spoken" role="Presidente" name="Edward MCMILLAN-SCOTT" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="unknown">Annuncio l’interrogazione n. 11 dell’onorevole Ludford (H-000215/11)</p>
      <p sl="unknown">Oggetto: Sistema di valutazione di Schengen ed eventuale meccanismo di sospensione</p>
      <p sl="unknown">Vi è il rischio che si consideri che le proposte della Commissione relative alla governance dello spazio Schengen intendano dare la priorità alla procedura europea rispetto al contenuto europeo. La Commissione suggerisce un ruolo preponderante per sé in un sistema di valutazione di Schengen rivisto, mentre il Parlamento propone di modificare tale meccanismo al fine di consentire un equilibrio tra il ruolo degli esperti europei e quello degli esperti nazionali. In relazione alla sospensione di Schengen, la Commissione propone di istituire un meccanismo UE al posto di una decisione degli Stati membri, proposta che è stata ampiamente (male) interpretata nel senso che significherebbe che la reintroduzione delle frontiere interne sarebbe facilitata nella pratica. Poiché potrebbe risultare troppo difficile, dal punto di vista politico, applicare il metodo comunitario per la valutazione e la sospensione, benché ciò sia auspicabile, non sarebbe preferibile dare la priorità al contenuto europeo avviando, ove necessario, procedure di infrazione nei confronti degli Stati membri che non rispettano le regole di Schengen?</p>
      <p sl="unknown">Annuncio l’interrogazione n. 12 dell’onorevole Koppa (H-000216/11)</p>
      <p sl="unknown">Oggetto: Attuazione dell’Accordo di Schengen</p>
      <p sl="unknown">La creazione dello spazio di Schengen senza confini interni e con la libera circolazione dei cittadini europei è uno dei principi fondamentali dell’Unione europea e rappresenta il pilastro portante della costruzione europea. Il ritorno ai controlli di frontiera all’interno dell’Unione europea non costituisce la soluzione all’immigrazione, ma è una misura che rende difficile la vita dei cittadini europei e rappresenta un ritorno alla nazionalizzazione.</p>
      <p sl="unknown">Alla luce della dichiarazione del Presidente del Parlamento europeo secondo cui la libertà di circolazione è forse la realizzazione dell’Unione europea che più gradiscono gli europei, può la Commissione far sapere quale posizione adotterà nei confronti della Danimarca a seguito della sua recente decisione di reintrodurre i controlli alle frontiere, se è disposta ad adottare ulteriori provvedimenti che rafforzino maggiormente i confini esterni dell’UE e se procederà a una revisione del principio della competenza esclusiva dello Stato di primo ingresso illegale?</p>
    </intervention>
    <intervention id="2-400-000" speaker_id="photo_generic" name="Cecilia Malmström" is_mep="True" mode="spoken">
      <p sl="en">membro della Commissione. – Signor Presidente, risponderò alle due interrogazioni in una volta sola, poiché sono quasi identiche. Riguardano la sfida di mantenere e sviluppare ulteriormente Schengen alla luce della crisi migratoria. Nella mia risposta all’interrogazione dell’onorevole Papanikolaou ho accennato all’argomento e gli elementi citati vanno, ovviamente, tenuti a mente anche in questo contesto.</p>
      <p sl="en">Nella sua interrogazione, l’onorevole Ludford ha espresso il timore che i negoziati sulla nuova valutazione di Schengen e sulle norme relative alla sospensione siano complessi e sia necessario molto tempo per raggiungere un consenso; ha chiesto alla Commissione di dare piuttosto la priorità all’avvio di procedure d’infrazione nei confronti degli Stati membri che non rispettano le regole di Schengen. Vorrei essere estremamente chiara a riguardo: la violazione delle regole di Schengen non può essere tollerata, ma un elemento non esclude l’altro. Intendiamo, infatti, adottare un approccio parallelo.</p>
      <p sl="en">Siamo i custodi del diritto dell’UE. La Commissione continuerà a garantire che le regole di Schengen siano correttamente applicate e rispettate da tutti. Le fondamenta della nostra attività devono essere costituite dalla legislazione in vigore. Sono convinta che nei negoziati in corso verranno considerate molte delle situazioni che si presentano. Nei casi in cui si presentano differenze d’interpretazione o d’applicazione, la Commissione dovrà consultare gli Stati membri interessati e chiarire le regole, pubblicando orientamenti o raccomandazioni.</p>
      <p sl="en">La Commissione è pronta a usare tutti i mezzi a propria disposizione per garantire la corretta applicazione del diritto dell’UE, incluso l’avvio di procedure d’infrazione ogniqualvolta si rivelasse necessario. Nel contempo, lavoreremo alle misure preventive che dovrebbero contribuire a evitare le procedure d’infrazione. In questo contesto, sono ora in corso negoziati tra Commissione, Parlamento e Consiglio al fine di istituire un sistema di valutazione più efficiente per Schengen. Stiamo al momento riflettendo sulla possibilità –ed eventualmente la modalità – di integrare il meccanismo di valutazione in questione al fine di creare fiducia reciproca e garantire un’applicazione coerente delle regole.</p>
      <p sl="en">Per quanto riguarda il piano del governo danese relativo ai controlli alle frontiere interne del paese cui ha fatto riferimento l’onorevole Koppa, saprete senza dubbio che il Presidente della Commissione ha immediatamente scritto al Primo ministro danese, sottolineando come la prima analisi della Commissione sollevasse considerevoli dubbi circa la compatibilità delle misure proposte con gli obblighi della Danimarca ai sensi del diritto internazionale ed europeo. Il Presidente Barroso ha messo in evidenza che gli Stati membri non possono eseguire controlli sistematici di beni e persone alle frontiere interne dell’UE e ha esortato la Danimarca ad astenersi dal compiere passi unilaterali. Al momento stiamo analizzando le informazioni forniteci dalla Danimarca e decideremo in seguito come procedere.</p>
      <p sl="en">L’onorevole Koppa ha anche chiesto se la Commissione proporrà una revisione del principio di competenza esclusiva dello Stato in materia di primo ingresso illegale. Vorrei sottolineare che si tratta di un principio secondo cui una persona che si trova clandestinamente sul territorio di uno Stato membro viene rimandata nel paese di primo ingresso nell’UE. Si tratta di una regola precisa ai sensi del regolamento Dublino, che stabilisce che gli Stati membri devono valutare qual è lo Stato membro competente per l’esame di una richiesta d’asilo presentata sul loro territorio. Non si tratta, quindi, di uno strumento progettato per rispondere alle sfide relative alla migrazione clandestina.</p>
      <p sl="en">Nella proposta di rifusione del regolamento Dublino della Commissione, questo principio non viene modificato. Gli Stati membri che svolgono il ruolo principale nell’ingresso del richiedente nell’UE devono essere responsabili dell’esame della sua richiesta di asilo, aspetto che il Parlamento europeo ha fermamente sostenuto nel proprio voto sulla proposta, nel maggio 2009. Tale sostegno è stato confermato dalla votazione in seno alla commissione per le libertà civili, la giustizia e gli affari interni nel novembre dello scorso anno.</p>
    </intervention>
    <intervention id="2-401-000" speaker_id="4529" name="Baroness Sarah LUDFORD" is_mep="True" mode="spoken" nationality="United Kingdom" birth_date="14-03-1951" birth_place="Halesworth" p_group="Group of the Alliance of Liberals and Democrats for Europe" m_state="GB">
      <p sl="en">Signor Presidente, signora Commissario, mi fa ovviamente molto piacere che ponga l’enfasi ancora una volta sull’importanza che attribuisce al mantenimento dello spazio Schengen. So che lei è molto sincera a riguardo, ma temo che, ciononostante, si sia fraintesa la situazione e si stia diffondendo l’impressione (ad esempio la scorsa settimana un articolo sul Financial Times affermava che “Schengen, come anche la zona euro, si sta disintegrando”) che in qualche modo la Commissione non si preoccupi troppo della reintroduzione dei controlli alle frontiere interne.</p>
      <p sl="en">Temo che l’enfasi che la Commissione pone, come ha fatto, sui propri diritti istituzionali non sia rispecchiata dalla sua determinazione in termini pratici, dal suo zelo di avviare procedimenti d’infrazione se necessario. Non mi è giunta notizia che Roma o Parigi abbiano ricevuto una lettera simile a quella che il Presidente ha inviato a Copenaghen.</p>
    </intervention>
    <intervention id="2-402-000" speaker_id="39319" name="Maria Eleni KOPPA" is_mep="True" mode="spoken" nationality="Greece" birth_date="01-03-1963" birth_place="Athina" p_group="Group of the Progressive Alliance of Socialists and Democrats in the European Parliament" m_state="GR">
      <p sl="el">Signor Presidente, la ringrazio, signora Commissario, per la sua chiara risposta all’interrogazione relativa a Schengen e per aver fatto riferimento a un’interrogazione precedente sulla misura di ridistribuzione degli immigranti negli Stati membri sulla base di criteri demografici, economici e geografici.</p>
      <p sl="el">In ogni caso, per quanto riguarda la questione del regolamento Dublino II, vorrei sottolineare che oggi per alcuni paesi, come il mio, la Grecia, che si trovano alle frontiere esterne dell’Unione e ricevono circa il 90 per cento degli immigrati che giungono in Europa, il regolamento Dublino II è inaccettabile; le popolazioni locali non lo possono accettare ; i paesi non lo possono accettare . Di conseguenza, dal nostro punto di vista, una rifusione per lo meno alla luce dei recenti sviluppi è un’assoluta necessità.</p>
    </intervention>
    <intervention id="2-403-000" speaker_id="96900" name="Georgios PAPANIKOLAOU" is_mep="True" mode="spoken" nationality="Greece" birth_date="15-08-1977" birth_place="Athina" p_group="Group of the European People's Party (Christian Democrats)" m_state="GR">
      <p sl="el">Signor Presidente, signora Commissario, poc’anzi lei ha fatto riferimento all’enfasi posta sul concetto di solidarietà e di un’equa ripartizione dell’onere. Ci ha giustamente ricordato che i negoziati sul reinsediamento dei rifugiati da paesi terzi sono imminenti. Lo scorso anno ha anche annunciato che sarebbe arrivato il nuovo programma sul reinsediamento interno. Può gentilmente comunicarci se la Commissione a breve pronuncerà una dichiarazione in merito?</p>
      <p sl="el">In secondo luogo, relativamente a Dublino II, vorrei rilevare quanto segue, per completare quanto affermato dall’onorevole Koppa. La Francia ha sospeso i trasferimenti verso la Grecia, lo stesso ha fatto la Germania. La Corte europea dei diritti dell’uomo ci ha condannato per motivi specifici, sulla base di Dublino II e della sua applicazione. Cos’altro deve succedere per comprendere che Dublino II deve immediatamente essere oggetto di una rifusione, come da richiesta del Parlamento?</p>
    </intervention>
    <intervention id="2-404-000" speaker_id="photo_generic" name="Cecilia Malmström" is_mep="True" mode="spoken">
      <p sl="en">membro della Commissione. – Signor Presidente, mi dispiace che ci sia un’impressione errata dell’opinione della Commissione su Schengen. Non credo di aver parlato di altro se non di Schengen nell’ultimo mese! Ho sottolineato l’importanza rivestita da Schengen, ho parlato del valore che riveste per l’Unione europea e della necessità di consolidarlo e non di indebolirlo.</p>
      <p sl="en">Analizziamo con estrema serietà ogni informazione relativa alla sospensione di Schengen. Abbiamo avviato un dialogo con l’Italia, la Francia e la Danimarca per chiarire esattamente quanto successo, quali siano le proposte e se siano conformi alle regole di Schengen. Stiamo anche esaminando come intensificare la valutazione di Schengen per garantire in anticipo che l’attuale sistema di revisione tra pari, che non è molto efficiente, sia sostituito da un sistema a livello europeo, in cui il Parlamento europeo svolga un ruolo di maggiore rilievo.</p>
      <p sl="en">Necessitiamo di più strumenti a nostra disposizione per assistere gli Stati membri. Dobbiamo presentare in modo migliore le linee guida. Dobbiamo, inoltre, chiarire in quali circostanze eccezionali è ammissibile la sospensione, al fine di evitare azioni unilaterali che mettono in pericolo l’intero sistema. Posso, quindi, assicurarvi che faremo del nostro meglio per rafforzare Schengen e che serve un maggiore, e non minore, impegno europeo in quest’ambito.</p>
      <p sl="en">Dublino è ovviamente connesso alla questione, ma si tratta di un processo parallelo. Fa parte dei negoziati sul pacchetto asilo attualmente in corso tra Parlamento e Consiglio. La Commissione ha proposto di mantenere la competenza del primo paese d’asilo nel regolamento Dublino, ma anche di reintrodurre un meccanismo d’emergenza al fine di sospendere tale pratica in caso di circostanze eccezionali. Si tratta di una questione estremamente controversa negli Stati membri; sono pochi quelli a favore di un simile meccanismo d’emergenza. È uno degli ambiti più complicati dei negoziati sul pacchetto asilo.</p>
      <p sl="en">Non si tratta, pertanto, della soluzione al problema della Grecia. Parallelamente all’istituzione del sistema d’asilo per l’intera Europa, che porterebbe anche a una maggiore ripartizione dell’onere – se tutti gli Stati membri disporranno di un sistema funzionante, tutti potranno accogliere i richiedenti asilo – la soluzione per la Grecia è procedere con i piani di riforma attuati al momento nell’ambito del piano d’azione nel paese. La Commissione e gli Stati membri sostengono la Grecia con ingenti fondi, competenze, interpreti e amministratori. Stiamo assistendo lo Stato nell’importante compito di creare un sistema conforme al diritto europeo. Molto è stato fatto, ma c’è ancora molto da fare. Tutto ciò va compiuto parallelamente ai negoziati sul sistema d’asilo.</p>
    </intervention>
    <intervention id="2-405-000" speaker_id="1405" is_mep="True" mode="spoken" role="Presidente" name="Edward MCMILLAN-SCOTT" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="unknown">Annuncio l’interrogazione n. 13 dell’onorevole Daerden (H-000197/11)</p>
      <p sl="unknown">Oggetto: Futuro del Fondo europeo di adeguamento alla globalizzazione (FEAG)</p>
      <p sl="unknown">Svariate votazioni e dichiarazioni dimostrano che tale fondo raccoglie il consenso nell'Unione su vari punti:</p>
      <p sl="unknown">innanzitutto, perché è diverso dal Fondo sociale europeo sia per il metodo sia negli obiettivi, per cui i due fondi non possono essere confusi formalmente o praticamente;</p>
      <p sl="unknown">successivamente, nonostante l'avvio laborioso, la modifica del regolamento attuativo nel 2009 ha fatto sì che il FEAG venisse meglio utilizzato. Si nota infatti una netta accelerazione delle richieste di mobilitazione di questo strumento che ravvicina l'Unione ai suoi cittadini, per cui non c'è dubbio che sia necessario mantenerlo;</p>
      <p sl="unknown">infine, perché l'aspetto concreto del FEAG ne fa un fondo permanente a pieno titolo dotato di sufficienti stanziamenti di pagamento, tali da non dover effettuare storni preliminari alla sua mobilizzazione.</p>
      <p sl="unknown">Pensa la Commissione a un vero e proprio fondo all'altezza degli altri come soluzione a tutte queste esigenze del FEAG senza incidere sul ruolo del Parlamento europeo che è talmente implicato in questo dossier?</p>
    </intervention>
    <intervention id="2-406-000" speaker_id="photo_generic" name="László Andor" is_mep="True" mode="spoken">
      <p sl="en">membro della Commissione. – Signor Presidente, sono grato dell’interesse mostrato per il Fondo europeo di adeguamento alla globalizzazione (FAEG). L’anno in corso sarà cruciale per il futuro del Fondo, poiché la Commissione intende avanzare una proposta sulle regole che lo disciplinano e sul modo in cui funzionerà nel prossimo periodo di programmazione.</p>
      <p sl="en">Negli ultimi mesi, la Commissione ha organizzato una consultazione sulla questione con i principali portatori d’interesse nell’ambito del Fondo. In particolare, abbiamo esaminato con attenzione l’eccellente relazione del Parlamento sul FEAG, elaborata dall’onorevole Portas alcuni mesi fa. Sulla base dell’esperienza acquisita con il Fondo nella sua forma attuale e dei suggerimenti espressi durante le consultazioni, nutriamo grandi speranze che la nostra proposta migliori significativamente il Fondo dopo il 2013 e che risolva, in particolare, due problemi dell’attuale meccanismo di finanziamento.</p>
      <p sl="en">La prima questione riguarda il tempo necessario per la concessione dell’aiuto una volta presentata la domanda da parte di uno Stato membro . Gran parte del tempo necessario è dedicata alla valutazione della domanda. La Commissione sta cercando delle modalità per chiarire o semplificare le informazioni che gli Stati membri dovranno fornire per dimostrare l’ammissibilità delle domande. Anche la richiesta e l’approvazione di ciascuna domanda da parte di entrambi i pilastri dell’autorità di bilancio richiede molto tempo. Questo blocca anche l’erogazione dei contributi proveniente dal Fondo a discapito dei lavoratori, dal momento che alcuni Stati membri sono riluttanti ad anticipare fondi per la formazione, per l’assistenza nella ricerca di occupazione e per altre misure.</p>
      <p sl="en">Il numero di domande presentate al Fondo e quindi l’importo complessivo oggetto delle richieste, è, inoltre, aumentato significativamente negli ultimi due anni, il che ha reso sempre più difficile identificare margini sufficienti dai quali trarre i contributi. Questo è un problema. Nel 2011, per la prima volta, è stato necessario posticipare l’approvazione della Commissione per le domande al Fondo, dal momento che non si riuscivano a trovare stanziamenti di pagamento sufficienti in tempi brevi. Sono certo che concorderete nel riconoscere che ciò non va a favore dei lavoratori che sono stati licenziati e necessitano urgentemente di assistenza. Servono delle soluzioni a questi problemi e dobbiamo rendere il meccanismo di finanziamento del fondo maggiormente compatibile con questi obiettivi.</p>
      <p sl="en">Al momento sono numerose le opzioni sottoposte al vaglio. Il Fondo, ad esempio, potrebbe diventare parte del Fondo sociale europeo. Potrebbe essere dotato di un bilancio proprio. La Commissione non ha ancora deciso la modalità migliore per far fronte a tali questioni, ma intende presentare in autunno una proposta sul Fondo di adeguamento alla globalizzazione del futuro, tenendo conto degli interessi dei lavoratori europei. Sono curioso di ascoltare il vostro parere in merito.</p>
    </intervention>
    <intervention id="2-407-000" speaker_id="1985" name="Pervenche BERÈS" is_mep="True" mode="spoken" nationality="France" birth_date="10-03-1957" birth_place="Neully-sur-Seine" p_group="Group of the Progressive Alliance of Socialists and Democrats in the European Parliament" m_state="FR">
      <p sl="fr">in sostituzione dell’autore. – Signor Presidente, signor Commissario, a nome dell’onorevole Daerden, vorrei ringraziarla per la risposta. Ovviamente sosterremo ogni iniziativa che contribuirà a velocizzare le procedure tese ad aiutare i lavoratori licenziati a causa della globalizzazione o della crisi economica.</p>
      <p sl="fr">Desideriamo semplicemente richiamare la sua attenzione su due problemi particolari. Innanzi tutto,l’obiettivo di sostenere i lavoratori dovrebbe rimanere la priorità numero uno, il che significa che durante la revisione delle procedure ci opporremo all’idea che il Fondo europeo di adeguamento alla globalizzazione (FEAG) diventi semplicemente un altro strumento, per esempio, della politica di coesione. Ciò significherebbe che tutto il denaro dell’UE, ad eccezione dei fondi dedicati alla politica estera o a ricerca e sviluppo, farebbe parte della politica di coesione. Dobbiamo perseguire obiettivi specifici e abbiamo bisogno di risorse. Il FEAG è tra queste.</p>
      <p sl="fr">Le chiediamo inoltre, in cooperazione con gli altri Commissari, di coordinare la gestione del FEAG con le politiche che hanno un impatto in quest’ambito, ad esempio il settore della concorrenza o della politica industriale.</p>
    </intervention>
    <intervention id="2-408-000" speaker_id="26851" name="Nikolaos CHOUNTIS" is_mep="True" mode="spoken" nationality="Greece" birth_date="17-09-1953" birth_place="Lagadia Arkadias" p_group="Confederal Group of the European United Left - Nordic Green Left" m_state="GR">
      <p sl="el">Signor Presidente, signor Commissario, all’inizio dell’anno, alla domanda se la Grecia avesse presentato una domanda al fine di mobilitare il Fondo europeo di adeguamento alla globalizzazione, la risposta fu negativa. Tale risposta mise la Grecia in subbuglio, a causa della situazione economica e sociale del paese.</p>
      <p sl="el">La mia domanda è molto semplice: sei mesi dopo, il mio paese ha presentato una richiesta di mobilitazione del Fondo europeo di adeguamento alla globalizzazione, al fine di sostenere i lavoratori colpiti dalla crisi finanziaria? In caso di risposta affermativa, e se dispone delle informazioni, le chiederei di comunicarmi se la domanda è stata approvata. In caso di risposta negativa, invece, può spiegare il motivo per cui la Grecia non ha presentato alcuna domanda?</p>
    </intervention>
    <intervention id="2-409-000" speaker_id="28116" name="Marian HARKIN" is_mep="True" mode="spoken" nationality="Ireland" birth_date="26-11-1953" birth_place="Sligo" p_group="Group of the Alliance of Liberals and Democrats for Europe" m_state="IE">
      <p sl="en">Signor Presidente, era prevista successivamente una mia interrogazione per il Commissario, alla quale però non credo arriveremo questa sera. Vorrei chiedere il suo parere sulla fusione tra Fondo sociale europeo e FEAG, cui ha fatto riferimento senza però sbilanciarsi. Se potesse, quindi farlo, mi farebbe piacere conoscere la sua opinione. Inoltre, se ci fosse una fusione, ritiene che ne conseguirebbe un aumento degli stanziamenti di bilancio per il Fondo sociale?</p>
      <p sl="en">In conclusione vorrei conoscere anche le tempistiche. Lei ha parlato della difficoltà con la Commissione e l’autorità di bilancio: non sarebbe opportuno incoraggiare gli Stati membri a iniziare ad adottare le misure oggetto della domanda al FEAG subito dopo averla presentata, così da garantire per lo meno che i lavoratori non stiano ad aspettare la mobilitazione del Fondo?</p>
    </intervention>
    <intervention id="2-410-000" speaker_id="photo_generic" name="László Andor" is_mep="True" mode="spoken">
      <p sl="en">membro della Commissione. – Signor Presidente, mi fa piacere che la discussione confermi gli obiettivi della Commissione in quest’esercizio teso a rendere il FEAG nella prossima prospettiva finanziaria uno strumento più forte ed efficace a sostegno dei lavoratori licenziati. Tale obiettivo è anche sostenuto dal fatto che, nel prossimo futuro, il consolidamento fiscale rimarrà in agenda nella maggior parte degli Stati membri, per i quali sarà estremamente utile uno strumento forte, rapido ed efficace a livello europeo a sostegno dei lavoratori che improvvisamente si trovano senza un’occupazione.</p>
      <p sl="en">Come ho fatto notare, alcune questioni restano aperte, come la relazione tra FEAG e FSE. Il Fondo sociale europeo, come sapete, è caratterizzato da una gestione condivisa, sistema che non ritengo sia compatibile con gli obiettivi del FEAG. Indipendentemente dal formato finale che individueremo, ritengo che la questione della gestione sarà molto importante nell’influenzare le decisioni finali. Non si tratta di dare un nome, ma della necessità di mantenere un fondo separato e di dedicare un’attenzione particolare alle tempistiche.</p>
      <p sl="en">Ovviamente, già fin d’ora, e probabilmente anche in futuro, per diversi Stati membri sarà possibile finanziare programmi attraverso fondi provenienti dal FEAG o dal FSE e disporranno di un certo margine d’azione. È molto importante, tuttavia, che il FEAG resti a disposizione di tutti gli Stati membri, per rispondere a eventuali crisi occupazionali improvvise.</p>
      <p sl="en">La seconda domanda riguardava il problema della definizione di ammissibilità nella normativa attuale. Si tratta di un’altra questione che stiamo analizzando al fine di creare maggiore chiarezza, ma al momento stiamo semplicemente lavorando all’estensione del regolamento temporaneo fino alla fine della prospettiva finanziaria in corso. Mi riferisco, in questo contesto, alle regole introdotte in risposta alla crisi per incrementare l’efficacia del FEAG nel far fronte all’impatto della crisi sui lavoratori.</p>
    </intervention>
    <intervention id="2-411-000" speaker_id="28114" name="Liam AYLWARD" is_mep="True" mode="spoken" nationality="Ireland" birth_date="27-09-1952" birth_place="Kilkenny" p_group="Group of the Alliance of Liberals and Democrats for Europe" m_state="IE">
      <p sl="en">Signor Presidente, potrebbe indicare quante altre interrogazioni è disposto ad ascoltare in questa sessione?</p>
    </intervention>
    <intervention id="2-412-000" speaker_id="1405" is_mep="True" mode="spoken" role="Presidente" name="Edward MCMILLAN-SCOTT" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="unknown">Onorevole Aylward, prima che arrivasse avevo detto che avevamo 20 minuti a disposizione per ciascun Commissario, il che significa che probabilmente concluderemo con l’interrogazione n. 15 dell’onorevole Blinkevičiūtė, ma temo che non riusciremo ad arrivare alla sua. Forse può rivolgere una domanda complementare a un’altra interrogazione?</p>
    </intervention>
    <intervention id="2-414-000" speaker_id="photo_generic" name="László Andor" is_mep="True" mode="spoken">
      <p sl="en">membro della Commissione. – Signor Presidente, la Commissione riconosce che la crisi greca comporta elevati costi sociali per alcuni gruppi della popolazione del paese, ma tale costo deriva principalmente dagli squilibri finanziari, dalla competitività in calo e dalle difficoltà finanziarie: le stesse difficoltà che il memorandum cerca di risolvere e non inasprire.</p>
      <p sl="en">Secondo alcuni, dal momento che il memorandum contiene tali aspetti, non è in linea con il principio di sussidiarietà sancito dal trattato sul funzionamento dell’Unione europea. Non credo che ciò sia vero. Le misure nel memorandum sono state elaborate in stretta cooperazione con il governo greco e sostenute dal Parlamento greco, il che dimostra il rispetto del principio di sussidiarietà.</p>
      <p sl="en">La Carta dei diritti fondamentali dell’Unione europea conferma il mio parere. L’articolo 28 della Carta stipula che, conformemente alle leggi e alle pratiche comunitarie e nazionali, i lavoratori o le loro organizzazioni hanno il diritto di negoziare e stipulare accordi collettivi al livello appropriato e, in caso di conflitto di interessi, di avviare un’azione collettiva per difendere i propri interessi, incluse azioni di sciopero. Ciononostante, l’articolo 51 della Carta afferma che le sue disposizioni sono destinate alle istituzioni, gli organi, gli uffici e le agenzie dell’UE, nel rispetto del principio di sussidiarietà, come pure agli Stati membri esclusivamente nell'attuazione del diritto dell'Unione.</p>
      <p sl="en">Non vi è alcuna legislazione UE specifica che disciplini quali contratti collettivi prevalgano se sono stipulati a livelli diversi, né vi é alcuna legislazione UE specifica che disciplini la possibilità di ampliare gli accordi collettivi conclusi a livello di impresa tramite un intervento statale. Tali questioni, pertanto, ricadono esclusivamente nelle competenze del diritto nazionale, nel rispetto degli obblighi internazionali della Grecia, incluse le convenzioni pertinenti dell’Organizzazione internazionale del lavoro.</p>
      <p sl="en">Ritengo di aver risposto all’interrogazione in modo soddisfacente. Credo anche di avervi convinti che le misure fiscali, finanziarie e strutturali del memorandum sono vitali se la Grecia intende superare la crisi. Spero di aver dissipato i timori che alcuni di voi potrebbero nutrire circa il mancato rispetto del principio di sussidiarietà.</p>
    </intervention>
    <intervention id="2-415-000" speaker_id="26851" name="Nikolaos CHOUNTIS" is_mep="True" mode="spoken" nationality="Greece" birth_date="17-09-1953" birth_place="Lagadia Arkadias" p_group="Confederal Group of the European United Left - Nordic Green Left" m_state="GR">
      <p sl="el">Signor Presidente, signor Commissario, mi dispiace, ma ancora una volta non ha fornito una risposta chiara. Ha dato all’incirca la stessa risposta alle mie interrogazioni scritte. Se la Commissione effettivamente riconosce che il sistema di contratti collettivi sia una questione di legislazione nazionale, allora violate o meno il ruolo conferitovi dai trattati, nel momento in cui esortate ad abolire fondamentalmente tale sistema? La sua interpretazione non è accettata dai sindacati europei, che hanno presentato un esposto per violazione dei trattati nei confronti della Commissione.</p>
      <p sl="el">La mia domanda è la seguente: chi richiede l’abolizione dei contratti collettivi? Lei? Il Fondo monetario internazionale? I creditori di Grecia, Portogallo e Irlanda? La invito a darmi una risposta chiara.</p>
    </intervention>
    <intervention id="2-416-000" speaker_id="photo_generic" name="László Andor" is_mep="True" mode="spoken">
      <p sl="en">membro della Commissione. – … gran parte delle decisioni istituzionali incluse quelle relative alla determinazione dei salari nei diversi Stati membri. Queste situazioni d’emergenza sono state gestite attraverso politiche elaborate congiuntamente da UE, FMI, BCE e i governi degli Stati membri interessati.</p>
      <p sl="en">Effettivamente restano ancora in sospeso delle questioni, alcune delle quali sollevate dal cosiddetto patto Euro Plus. Recentemente abbiamo tenuto una serie di discussioni sul nesso tra dialogo sociale e governance economica con le parti sociali, inclusa la Confederazione europea dei sindacati (CES). La discussione è tuttora in corso. Non sto dicendo che tutte le domande abbiano trovato risposta e proprio per questo motivo ho assunto l’iniziativa di organizzare una conferenza sui salari e la loro determinazione nell’UE. La conferenza, che si terrà a settembre, vedrà il coinvolgimento delle parti sociali e di altri portatori d’interesse. Continueremo la discussione e spero riusciremo ad individuare le giuste risposte.</p>
    </intervention>
    <intervention id="2-417-000" speaker_id="1405" is_mep="True" mode="spoken" role="Presidente" name="Edward MCMILLAN-SCOTT" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="unknown">Annuncio l’interrogazione n. 15 dell’onorevole Vilija Blinkeviciute (H-000203/11)</p>
      <p sl="unknown">Oggetto: Revisione del regolamento (CEE) n. 1612/68 relativo alla libera circolazione dei lavoratori all'interno della Comunità</p>
      <p sl="unknown">Il quadro di riferimento per la libera circolazione dei lavoratori è stabilito dal regolamento (CEE) n. 1612/68 del Consiglio relativo alla libera circolazione dei lavoratori all'interno della Comunità, più volte rivisto.</p>
      <p sl="unknown">Il Parlamento europeo prepara attualmente una relazione sulla promozione della mobilità professionale nell'UE. Il rappresentante della Commissione che ha partecipato alla riunione della commissione per le libertà civili, la giustizia e gli affari interni, ha dichiarato il 19 aprile u.s., che la Commissione si appresterebbe a rivedere questo regolamento al fine di migliorarlo.</p>
      <p sl="unknown">Può la Commissione far sapere quando dovrebbe iniziare il processo di revisione in questione?</p>
    </intervention>
    <intervention id="2-418-000" speaker_id="photo_generic" name="László Andor" is_mep="True" mode="spoken">
      <p sl="en">membro della Commissione. – Signor Presidente, la libera circolazione dei lavoratori è un principio fondamentale dell’Unione europea. Insieme alla libera circolazione di beni, servizi e capitali costituisce un pilastro del mercato unico e nel corso degli ultimi 50 anni ha contribuito all’integrazione europea.</p>
      <p sl="en">Ha anche una dimensione sociale significativa, nella misura in cui incoraggia l’integrazione sociale, economica e culturale dei lavoratori comunitari migranti e dei loro familiari nello Stato membro ospitante. L’insieme del diritto UE in materia di libera circolazione dei lavoratori fornisce ai cittadini degli Stati membri il diritto di spostarsi liberamente all’interno dell’Unione a fini lavorativi e tutela i diritti sociali dei lavoratori e dei loro familiari.</p>
      <p sl="en">Come sapete, il 1 maggio 2011 è stata una data importante per l’UE. Ha segnato la fine delle limitazioni al diritto al lavoro dei cittadini degli otto Stati membri che hanno aderito nel 2004, che possono ora lavorare liberamente in qualsiasi Stato membro.</p>
      <p sl="en">La Commissione spera che gli Stati membri che continuano ad applicare misure transitorie nei confronti dei lavoratori della Romania e della Bulgaria liberalizzino il mercato del lavoro alla scadenza della seconda fase, il 31 dicembre 2011.</p>
      <p sl="en">La fine dei regimi transitori significherà che più cittadini dell’UE potranno beneficiare di una delle libertà fondamentali dell’Unione europea e lavorare liberamente in un altro Stato membro. Ciò porterà grandi opportunità sia per le persone, che possono spostarsi dove c’è occupazione, sia per l’economia.</p>
      <p sl="en">So che la mobilità e la libertà di circolazione dei lavoratori rappresentano anche aspetti importanti per quest’Aula. La Commissione si compiace della relazione di iniziativa sulla promozione della mobilità dei lavoratori all’interno dell’Unione europea e segue con grande interesse la discussione in seno alle commissioni parlamentari.</p>
      <p sl="en">Siamo, tuttavia, consapevoli che, nonostante l’ampio corpus legislativo dell’UE in materia di libera circolazione dei lavoratori, la maggior parte dei cittadini dell’Unione europea ritenga vi siano ancora troppi ostacoli all’occupazione in un altro Stato membro. La situazione è stata ribadita recentemente in diverse occasioni. La relazione Monti del 9 maggio 2010, “Una nuova strategia per il mercato unico”, rileva che, mentre la libertà di circolazione dei lavoratori è un successo dal punto di vista giuridico, è la meno usata delle quattro libertà previste dal mercato unico.</p>
      <p sl="en">Affrontare questi problemi richiede un approccio di ampio respiro, accompagnato da un’efficace applicazione del principio della libera circolazione. L’applicabilità del suddetto principio, sancito dal diritto dell’UE, è particolarmente rilevante nei casi di discriminazione sulla base della nazionalità, poiché gli individui coinvolti devono disporre di un meccanismo adeguato per garantire che i loro diritti siano adeguatamente protetti.</p>
      <p sl="en">I servizi della Commissione stanno al momento valutando la legislazione UE in materia di libera circolazione dei lavoratori, e in particolare il regolamento (CEE) n. 1612/68 e stanno considerando le opzioni per migliorare l’applicazione del diritto comunitario sulla libertà di circolazione, inclusa, ove necessario, la presentazione di un’iniziativa nel 2012.</p>
      <p sl="en">La relazione del Parlamento sulla mobilità dei lavoratori giunge, pertanto, al momento opportuno e contribuirà senza dubbio alla discussione sull’applicazione del diritto dell’UE in materia di libera circolazione dei lavoratori e sulla scelta di ogni azione futura a riguardo.</p>
    </intervention>
    <intervention id="2-419-000" speaker_id="96681" name="Vilija BLINKEVIČIŪTĖ" is_mep="True" mode="spoken" nationality="Lithuania" birth_date="03-03-1960" birth_place="Linkuva" m_state="LT">
      <p sl="lt">Signor Presidente, signor Commissario, la ringrazio per la risposta. Attendiamo con interesse la revisione del regolamento che la Commissione presenterà il prossimo anno, ma desidererei sapere se lei ritiene che la Commissione debba valutare le conseguenze negative della libera circolazione dei lavoratori, oltre a quelle positive. Si è assistito, per esempio, a un esodo da alcuni paesi dell’Unione europea di lavoratori qualificati con una formazione elevata , sui quali gli Stati membri avevano investito considerevolmente. Si tratta di lavoratori che si sono trasferiti in altri paesi dell’Unione europea. Non ritiene che dovremmo istituire un fondo, affinché sia possibile rimborsare gli Stati membri per le perdite subite di lavoratori formati e qualificati?</p>
    </intervention>
    <intervention id="2-420-000" speaker_id="photo_generic" name="László Andor" is_mep="True" mode="spoken">
      <p sl="en">membro della Commissione. – Signor Presidente, la domanda è estremamente attuale. Recentemente, nell’ambito del 1 maggio, abbiamo tenuto numerose discussioni. Ho affrontato la questione con i ministri dell’Istruzione dei paesi Visegrad e degli Stati baltici. Abbiamo analizzato in quali ambiti la libera circolazione possa creare una certa tensione, in particolare quando riguarda alcune professioni per le quali non si instaura un fenomeno circolare, ma piuttosto unidirezionale.</p>
      <p sl="en">Se si rilevano tendenze di questo tipo, spetta in primo luogo ai governi degli Stati membri elaborare le giuste strategie relative a formazione, remunerazione e opportunità di carriera per migliorare la valorizzazione di chi ha intrapreso la professione medica, ad esempio, ambito su cui si sono particolarmente concentrate le discussioni.</p>
      <p sl="en">Continueremo a monitorare il problema e a discuterne con i governi degli Stati membri interessati, come ho fatto finora.</p>
    </intervention>
    <intervention id="2-421-000" speaker_id="1405" is_mep="True" mode="spoken" role="Presidente" name="Edward MCMILLAN-SCOTT" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="unknown">Annuncio l’interrogazione n. 19 dell’onorevole Martin (H-000208/11)</p>
      <p sl="unknown">Oggetto: Ridistribuzione di risorse del Fondo regionale e del Fondo di coesione</p>
      <p sl="unknown">La Commissione è disposta a ridistribuire almeno il 10per cento degli attuali 51 miliardi di euro annuali destinati al Fondo regionale e di coesione come finanziamento rapido alle nuove reti elettriche nel settore delle energie rinnovabili?</p>
    </intervention>
    <intervention id="2-422-000" speaker_id="photo_generic" name="Johannes Hahn" is_mep="True" mode="spoken">
      <p sl="de">membro della Commissione. – Signor Presidente, onorevole Martin, la ringrazio per la sua interrogazione. È importante rilevare che, per il periodo di finanziamento in corso, 2007-2013, le risorse della linea relativa ai fondi strutturali sono già state destinate e approvate dalle regioni e dagli Stati membri nell’ambito del quadro costituito da più di 400 programmi operativi.</p>
      <p sl="de">Durante il processo generale all’inizio di un periodo di finanziamento vengono determinati i programmi per il periodo in corso e stabiliti quali finanziamenti mettere a disposizione dei singoli programmi. Conformemente al principio degli oneri condivisi o della gestione condivisa, sono gli Stati membri e/o le regioni a essere responsabili dell’esecuzione dei programmi a livello locale. Sono anche competenti e responsabili per la selezione e l’esecuzione dei progetti e, infine, del monitoraggio, per lo meno a livello iniziale.</p>
      <p sl="de">Già all’inizio del periodo in corso la tematica dell’efficienza energetica e della promozione delle fonti rinnovabili di energia era un punto importante. Si tratta di una delle priorità della politica regionale, perseguita anche tramite proposte ad hoc in molti dei circa 400 programmi cui ho fatto riferimento in precedenza.</p>
      <p sl="de">Sulla base di quest’accordo siglato con le regioni e gli Stati membri, nell’attuale periodo si prevede un bilancio di 9,2 miliardi di euro a favore di una politica energetica sostenibile, ponendo l’enfasi principalmente sulle energie rinnovabili e il miglioramento dell’efficienza energetica. Con una decisione del Parlamento e del Consiglio del 2009, abbiamo anche creato la possibilità di utilizzare fino al 4 per cento delle risorse del Fondo europeo di sviluppo regionale per misure che migliorano l’efficienza energetica degli edifici residenziali. Da allora, circa metà degli Stati membri ha utilizzato questa possibilità e la Francia è stata particolarmente esemplare nel ricorrere e applicare quest’opzione.</p>
    </intervention>
    <intervention id="2-423-000" speaker_id="4238" name="Hans-Peter MARTIN" is_mep="True" mode="spoken" nationality="Austria" birth_date="11-08-1957" birth_place="Bregenz" p_group="Non" m_state="AT">
      <p sl="de">Signor Presidente, signor Commissario, non si irriti, siamo seri. Vorrei leggerle la mia interrogazione. Recita quanto segue: la Commissione è disposta a ridistribuire almeno il 10per cento degli attuali 51 miliardi di euro disponibili ogni anno come finanziamento rapido alle nuove reti elettriche?</p>
      <p sl="de">Lei ora ci ha dato molte informazioni, tutte corrette. L’unica cosa è che niente di quanto ha detto riguarda la questione in oggetto. Si tratta di mandare un segnale e dire, sì, abbiamo capito. Sì, stiamo traendo le conclusioni da Fukushima. Sì, prendiamo davvero sul serio il 2020. Per incoraggiare il cambiamento energetico, dobbiamo portare l’elettricità dal nord della Germania all’Austria. Mio padre era direttore della Voralberger Kraftwerke , la centrale elettrica della regione austriaca del Voralberg. Senza dubbio anche lei avrà esperienza nel settore. Per farlo sono necessarie linee elettriche.</p>
      <p sl="de">Ancora una volta, la mia domanda è la seguente: è pronto in prima persona ad avviare davvero questi finanziamenti rapidi, di cui tutti dicono abbiamo urgentemente bisogno, e non soltanto a eseguire quanto hanno deciso i suoi predecessori?</p>
    </intervention>
    <intervention id="2-424-000" speaker_id="photo_generic" name="Johannes Hahn" is_mep="True" mode="spoken">
      <p sl="de">membro della Commissione. – Signor Presidente, onorevole Martin, avevo letto la sua interrogazione con molta attenzione, motivo per cui le avevo anche fornito una risposta molto specifica basata sulle regole in vigore nel settore della politica regionale. L’essenza di queste regole consiste nell’esistenza di accordi negli Stati membri che non possono essere modificati unilateralmente né dalla Commissione né dalle regioni.</p>
      <p sl="de">Personalmente, vorrei che si utilizzassero le risorse già stanziate allo scopo e sarei soddisfatto se si procedesse così. Mi reco di conferenza in conferenza, di Stato membro in Stato membro, come un mulino di preghiere tibetano vivente, a incoraggiare l’utilizzo delle risorse già a disposizione. Poiché l’ampliamento delle energie rinnovabili costituisce effettivamente uno dei punti centrali della strategia Europa 2020, immagino che nel prossimo periodo vi sarà senza dubbio un bilancio più consistente per quest’area, così come nella rubrica dedicata alla politica regionale. Inoltre, in cooperazione con il Commissario Oettinger, vi saranno certamente investimenti nelle infrastrutture relative alle reti transeuropee nel settore della fornitura di energia. Se, oggi, le regioni cercano di ridistribuire delle risorse aggiuntive rispetto a quelle già a disposizione, siamo ovviamente molto aperti nei confronti dell’idea di accettare tale opportunità o, in ogni caso, dell’organizzazione di un serio dialogo a riguardo. Ancora una volta, tuttavia, devo ribadire che la Commissione non può modificare gli accordi in via unilaterale.</p>
    </intervention>
    <intervention id="2-425-000" speaker_id="1405" is_mep="True" mode="spoken" role="Presidente" name="Edward MCMILLAN-SCOTT" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="unknown">Annuncio l’interrogazione n. 20 dell’onorevole Jensen (H-000212/11)</p>
      <p sl="unknown">Oggetto: Raggiungimento degli obiettivi nei pagamenti dei fondi strutturali</p>
      <p sl="unknown">Alla fine di giugno 2011 la Commissione presenterà la proposta per il prossimo quadro di bilancio settennale (2014-2020). Per la politica regionale dell'Unione europea, ci sono stati problemi significativi di capacità di assorbimento dei singoli programmi. Inoltre, diversi programmi hanno mancato di poco il raggiungimento degli obiettivi.</p>
      <p sl="unknown">In che modo la Commissione inserirà nel prossimo periodo di programmazione la capacità di assorbimento di ciascun paese membro come uno dei criterî per l'assegnazione di finanziamenti a titolo dei fondi strutturali?</p>
      <p sl="unknown">Conviene la Commissione che si debba riconsiderare i pagamenti se una regione per anni ha beneficiato di fondi strutturali, senza che ciò abbia dato luogo al conseguimento degli obiettivi?</p>
      <p sl="unknown">La Commissione prenderà in considerazione un meccanismo di "tramonto" che fissi una scadenza per l'assegnazione di fondi strutturali per ciascuna regione destinataria? Conviene la Commissione che un tale meccanismo contribuirebbe a creare una politica di coesione più orientata ai risultati?</p>
      <p sl="unknown">Nella relazione annuale per il 2009 della Corte dei conti si trova la più alta incidenza di errori proprio nei pagamenti della politica di coesione dell'UE. Lo stesso si è verificato negli anni precedenti. Come intende la Commissione risolvere la questione?</p>
    </intervention>
    <intervention id="2-426-000" speaker_id="photo_generic" name="Johannes Hahn" is_mep="True" mode="spoken">
      <p sl="de">membro della Commissione. – Signor Presidente, onorevole Jensen, la ringrazio per l’interrogazione. Per quanto riguarda la capacità di assorbimento e la possibilità che diventi uno dei criteri per l’assegnazione di finanziamenti nel prossimo periodo, faccio subito riferimento alla regola esistente relativa al limite massimo di assegnazione di finanziamenti, il cosiddetto capping . Una norma stabilisce che sulla base di una determinata scala per ciascun Stato membro, per la politica strutturale può essere messa a disposizione soltanto una somma specifica misurata sul PIL totale dello Stato in questione. L’assegnazione annuale non deve superare tale limite massimo.</p>
      <p sl="de">Per il prossimo periodo valuteremo chiaramente se il livello del massimale attuale è giustificato e se sono necessarie correzioni per adattare al meglio, o garantire, la capacità di assorbimento.</p>
      <p sl="de">Per quanto riguarda il conseguimento degli obiettivi dei programmi, devo ricordarle la quinta relazione sulla coesione e la revisione del bilancio, nella quale è stato chiarito che va dedicata maggiore attenzione al risultato dei programmi. Per il prossimo periodo si prevedono in quest’ambito una serie di test e sistemi d’incentivi che la Commissione ha proposto nell’ambito del pacchetto legislativo per la politica di coesione dopo il 2014.</p>
      <p sl="de">Relativamente al tasso di errori, più volte, anche in quest’Aula, ho fatto riferimento ai problemi metodologici insiti nella revisione dei programmi pluriennali. Circa la metà del bilancio dell’UE si compone senza dubbio di risorse stanziate per attività pluriennali. La revisione della Corte dei conti per quanto riguarda l’esecuzione di bilancio prende sempre e solo in considerazione l’anno in corso e per questo motivo emergono problematiche metodologiche, dal momento che per la politica regionale vi sono tre livelli di audit, mente l’audit annuale della Corte dei conti si svolge già nell’ambito del primo livello, il che porta inevitabilmente a un tasso di errore più elevato qui rispetto alla fine del ciclo di programmazione, come siamo già stati in grado di dimostrare.</p>
      <p sl="de">In ogni caso il mio predecessore, Danuta Hübner, ha avviato in quest’ambito un piano d’azione con il Parlamento la cui efficacia è già comprovata e gli effetti sono visibili. Una delle misure, ciononostante, dava la facoltà alle direzioni generali di sospendere i pagamenti fino a sei mesi nei casi giustificati. A titolo esemplificativo, lo scorso anno si è fatto ricorso a tale strumento più di cinquanta volte. È poi stato possibile revocare tutte le sospensioni dei pagamenti prima della scadenza dei termini, dal momento che i problemi per cui era stata sollevata un’obiezione erano stati risolti.</p>
      <p sl="de">Per quanto riguarda l’incidenza di errori, ciononostante, vorrei anche chiedervi di non scordare che la politica regionale in questo contesto esercita, per così dire, una specie di funzione chiarificatrice, cioè controlla come vengono applicati nella pratica quotidiana alcuni elementi elaborati conformemente alla legge, in che misura sono efficaci e quali problemi emergono. La questione degli appalti pubblici è ripetutamente oggetto di discussione con gli Stati membri, le regioni e i beneficiari finali. Circa il 70 per cento degli errori vengono riscontrati in questo settore. Se riusciremo a semplificare il sistema – e a tale fine abbiamo avviato un’iniziativa con il Commissario Barnier – ridurremo anche l’incidenza degli errori pratici nel settore. Stiamo cercando di fare il nostro dovere e di fare passi in avanti in quest’ambito.</p>
    </intervention>
    <intervention id="2-427-000" speaker_id="4440" name="Anne E. JENSEN" is_mep="True" mode="spoken" nationality="Denmark" birth_date="17-08-1951" birth_place="Kalundborg" p_group="Group of the Alliance of Liberals and Democrats for Europe" m_state="DK">
      <p sl="da">Signor Presidente, vorrei ringraziare il Commissario Hahn per la sua eccellente risposta, che dimostra come stia affrontando il problema con serietà. Chiaramente, queste problematiche non sono state per niente risolte dalla crisi economica, che anzi rende difficile la ricerca di cofinanziamento per molti paesi. Sta la Commissione dedicando particolare attenzione a ciò che potrebbe significare per il prossimo periodo di programmazione? I finanziamenti dai fondi strutturali porteranno davvero allo sviluppo delle regioni interessate? Ne vediamo i risultati? Sta la Commissione valutando anche come si potrebbe agire per migliorare il monitoraggio degli obiettivi effettivi, gli obiettivi generali, relativi allo sviluppo, affinché essi non portino solo a progetti ma anche a un vero e proprio sviluppo?</p>
    </intervention>
    <intervention id="2-428-000" speaker_id="photo_generic" name="Johannes Hahn" is_mep="True" mode="spoken">
      <p sl="de">membro della Commissione. – Signor Presidente, onorevole Jensen, nel prossimo periodo di programmazione è nostro obiettivo esplicito far combaciare dal punto di vista tematico la politica strutturale con la strategia Europa 2020, nella misura in cui è interessata da essa. In quest’ambito, vi sono quindi obiettivi e priorità chiave che vanno perseguiti e attuati nel corso di un adattamento specifico nelle regioni. Spetterà poi alle regioni selezionare, come da un menù, alcune priorità facendole proprie, in particolare per quanto riguarda le regioni competitive.</p>
      <p sl="de">In seguito, le regioni, in un accordo di partenariato e investimento, stabiliranno e approveranno con la Commissione obiettivi molto realistici ma anche ambiziosi e quantificabili affinché, alla fine del periodo, sia possibile vedere chiaramente se gli obiettivi convenuti sono stati raggiunti o, eventualmente, superati. In caso di mancato raggiungimento , avremmo la possibilità di esaminarne congiuntamente le cause e se la mancanza vada attribuita a fattori interni o esterni. Su questa base, potremmo in seguito trarre conclusioni per la pianificazione dei programmi futuri e l’assegnazione di finanziamenti nel periodo successivo, il che rappresenta uno sviluppo molto pratico e di estrema qualità della politica regionale nel prossimo periodo finanziario.</p>
    </intervention>
    <intervention id="2-429-000" speaker_id="1405" is_mep="True" mode="spoken" role="Presidente" name="Edward MCMILLAN-SCOTT" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="unknown">Le interrogazioni che, per mancanza di tempo, non hanno ricevuto risposta, la riceveranno per iscritto (vedasi Allegato).</p>
      <p sl="unknown">Con questo si conclude il Tempo delle interrogazioni.</p>
    </intervention>
  </section>
  <section id="creitem27" title="17. Ordine del giorno della prossima seduta: vedasi processo verbale"/>
  <section id="creitem28" title="18. Chiusura della seduta"/>
</text>
