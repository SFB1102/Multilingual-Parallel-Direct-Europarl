<?xml version='1.0' encoding='utf-8'?>
<text id="20070131.IT" lang="it" date="2007-01-31" place="Bruxelles" edition="Edizione GU">
  <section id="creitem1" title="1. Ripresa della sessione">
    <intervention id="3-004" speaker_id="1253" is_mep="True" mode="spoken" role="Presidente">
      <p sl="unknown">Dichiaro ripresa la sessione del Parlamento europeo, interrotta giovedì 18 gennaio 2007.</p>
    </intervention>
  </section>
  <section id="creitem2" title="2. Seduta solenne – Romania">
    <intervention id="3-006" speaker_id="1253" is_mep="True" mode="spoken" role="Presidente">
      <p sl="unknown">Onorevoli deputati, vi porgo un caloroso benvenuto alla seduta solenne con il Presidente della Romania.</p>
      <p sl="unknown">Presidente Băsescu, le porgo un calorosissimo benvenuto al Parlamento europeo.</p>
      <p sl="ro">Din toată inima vă urez, domnule Preşedinte, bine aţi venit în Parlamentul European!</p>
      <a text="(Aplauze)"/>
      <p sl="de">E’ un onore darle il benvenuto in quest’Aula, Presidente Băsescu, non per la prima volta in assoluto, ma per la prima volta in qualità di Presidente di un nuovo Stato membro della nostra Unione europea; a nome dei cittadini che l’Assemblea rappresenta, desidero esprimere nuovamente la mia gioia per l’adesione del suo paese e della Bulgaria, processo con cui siete entrati a far parte della famiglia europea.</p>
      <p sl="de">Vorrei inoltre sottolineare ancora una volta la portata storica dell’allargamento dell’Unione europea che ha avuto luogo il 1° gennaio di quest’anno. Ci sono voluti più di sessant’anni perché il suo paese venisse riaccolto in un’Europa libera e perché il nostro continente venisse riunito.</p>
      <p sl="de">L’adesione di Romania e Bulgaria ha rappresentato un enorme progresso nel processo di riunificazione; entrambe tali adesioni potenzieranno la dimensione politica e culturale dell’integrazione europea ed arricchiranno sia il suo paese sia la stessa UE.</p>
      <p sl="de">Mi vengono in mente le parole del “Hora Unirii” cantato in occasione dell’unificazione dei due principati di Moldavia e Valacchia nel 1859, “L’isolamento annulla la forza, l’unione la moltiplica”. La canzone rumena in questione esprime molto bene l’obiettivo futuro dell’Unione europea, il potenziale e la forza che noi in Europa possiamo mettere insieme per regalare un futuro migliore al nostro continente e il benessere ai nostri cittadini.</p>
      <p sl="de">In tal senso l’adesione della Romania simboleggia l’idea di integrazione, cooperazione e solidarietà europee a vantaggio di tutti coloro che mettono in comune le forze alla ricerca della democrazia, della pace, dell’uguaglianza e della tolleranza.</p>
      <p sl="de">Vorrei inoltre congratularmi con la Romania e con i suoi cittadini soprattutto per i progressi che hanno realizzato e per gli sforzi che hanno sostenuto per rendere possibile l’adesione. Sono state attuate molte riforme in un lasso di tempo relativamente breve. Oggi è opportuno rendere omaggio a tali progressi e conquiste, ma vorrei anche aggiungere, signor Presidente, che tali riforme devono essere proseguite, e con una certa dose di determinazione.</p>
      <p sl="de">Il Parlamento europeo è orgoglioso e lieto di accogliere in quest’Aula 35 nuovi deputati e un Commissario rumeno. Ogni giorno incontriamo, in seno alla Commissione e al Consiglio, nuovi colleghi provenienti dal suo paese. Attendiamo inoltre con impazienza di accogliere in quest’Aula i parlamentari che il suo paese sceglierà con le prime elezioni europee del prossimo maggio.</p>
      <p sl="de">Dobbiamo apprendere tutti gli uni dagli altri, un tema su cui stiamo lavorando in quest’Assemblea. Insieme a Romania e Bulgaria proseguiremo i nostri sforzi mirati alla creazione di un’UE unita.</p>
      <p sl="ro">Bun venit României şi poporului român în Uniunea Europeană!</p>
      <a text="(Aplauze)"/>
    </intervention>
    <intervention id="3-010" speaker_id="photo_generic" name="Dl. Traian Băsescu" is_mep="True" mode="spoken">
      <p sl="ro">Preşedintele României. – Stimate domnule Preşedinte,</p>
      <p sl="ro">Onoraţi membri al Parlamentului European,</p>
      <p sl="ro">Excelenţele Voastre,</p>
      <p sl="ro">Doamnelor şi Domnilor,</p>
      <p sl="ro">Este o onoare pentru mine să fiu primul preşedinte al României care, după aderarea noastră la Uniunea Europeană se adresează acestui distins for parlamentar şi, prin dumneavoastră, tuturor cetăţenilor europeni. Privilegiul este cu atât mai mare cu cât este cunoscută activitatea remarcabilă a Parlamentului în slujba construcţiei europene.</p>
      <p sl="ro">Prin poziţia sa de promotor ferm şi implicat al procesului de extindere, forul parlamentar a transmis României încă de la început un mesaj de susţinere şi de parteneriat. Numeroşi membri ai Parlamentului ne-au devenit, de-a lungul timpului, cei mai apropiaţi prieteni şi pentru aceasta le mulţumesc.</p>
      <p sl="ro">Doresc să transmit şi pe această cale felicitările mele domnului Hans-Gert Pöttering, pentru alegerea sa în funcţia de Preşedinte al Parlamentului European şi să-i doresc mult succes în activitatea viitoare. De asemenea, felicit pe toţi cei dintre dvs. care aţi fost desemnaţi în structura de conducere a Parlamentului European şi vă doresc mult succes în îndeplinirea misiunii dumneavoastră.</p>
      <p sl="ro">În acelaşi timp, îi mulţumesc domnului Josep Borrell şi îl felicit pentru impresionanta sa activitate în calitate de preşedinte al Parlamentului European. Perioada mandatului domnului Borrell a coincis cu momentele importante ale parcursului nostru european şi pentru aceasta îi suntem recunoscători.</p>
      <p sl="ro">Urez, de asemenea, succes euro-parlamentarilor români care se află la început de drum. Datoria ce le revine în calitate de reprezentanţi ai cetăţenilor europeni este una pe cât de onorantă pe atât de dificilă. Sunt pe deplin încrezător în capacitatea parlamentarilor români de a răspunde aşa cum se cuvine aşteptărilor cetăţenilor europeni, din care fac parte acum şi cetăţenii României.</p>
      <p sl="ro">Doamnelor si domnilor,</p>
      <p sl="ro">Din momentul în care s-au putut exprima liber, după decembrie 1989, românii s-au pronunţat fără echivoc pentru revenirea în familia europeană. Mesajul principal al aderării noastre a fost : „Am revenit în Europa!“</p>
      <p sl="ro">Românii au văzut în Uniunea Europeană un model de cooperare care a reuşit să faciliteze împlinirea potenţialului fiecărui cetăţean european.</p>
      <p sl="ro">Aderarea României la Uniunea Europeană coincide cu apropierea unui moment aniversar de referinţă pentru construcţia comunitară. Este vorba de marcarea, la 25 martie, a unei jumătăţi de secol de acţiune solidară în jurul unor idealuri comune : pace, libertate, toleranţă, pluralism, respect faţă de lege, unitate în diversitate, prosperitate economică, coeziune socială. Toate aceste valori definesc Uniunea Europeană şi i-au dat permanent forţa de a merge mai departe.</p>
      <p sl="ro">Într-o lume în plină globalizare, Uniunea trebuie să fie mai puternică, mai eficientă, iar resursele de care va avea nevoie pentru aceasta trebuie să vină tocmai din solidaritate, din forţa politică, economică şi socială a noastră, a statelor care o compunem. Cu fiecare nou stat, Uniunea devine mai puternică, mai dinamică, mai bogată. Din această perspectivă, o Uniune de 27 de state membre nu poate fi decât un câştig atât pentru noii veniţi, cât şi pentru Uniune în ansamblu.</p>
      <p sl="ro">Distinşi membri ai Parlamentului European,</p>
      <p sl="ro">Chiar dacă am devenit un stat membru al Uniunii Europene, înţelegem din experienţa proprie a procesului de pregătire internă că aderarea nu este sinonimă cu integrarea propriu-zisă. Aş putea spune chiar că adevărata provocare acum începe. Ni s-a deschis o nouă perspectivă, depinde de noi să o valorificăm şi să o transformăm într-un succes atât pentru România, cât şi pentru proiectul european.</p>
      <p sl="ro">Vă asigur, că după 1 ianuarie 2007 nu am căzut în capcana relaxării si suntem conştienţi că procesul real al integrării noastre abia acum începe. Este un efort pe termen lung, ce trebuie făcut la noi acasă, nu numai de către instituţiile statului, dar şi de fiecare român în parte.</p>
      <p sl="ro">Integrarea noastră trebuie să vină, în primul rând, din capacitatea de a genera creştere economică, din instituţii eficiente, o justiţie credibilă, independentă şi capabilă să facă dreptate oamenilor, funcţionari necorupţi, infrastructură la standarde europene, un mediu curat. Pe scurt, un standard de viaţă pentru cetăţenii români compatibil cu cel al cetăţenilor europeni.</p>
      <p sl="ro">În mod egal, integrarea României trebuie să vină şi din capacitatea noastră de a fi solidari cu interesul general al Uniunii. De asemenea, integrarea României înseamnă capacitatea noastră de a armoniza interesul naţional cu interesul general al Uniunii, dar şi din capacitatea de ne-a aduce aportul real la competitivitatea, securitatea şi coeziunea internă a Uniunii Europene.</p>
      <p sl="ro">Dacă ne raportăm la punctul de plecare, începutul anilor `90, rezultatele sunt importante. În România de astăzi judecătorii sunt independenţi, iar miniştrii sunt responsabili pentru actele lor în exerciţiul funcţiei. Situaţia copiilor instituţionalizaţi sau a celor cu deficienţe s-a ameliorat considerabil.</p>
      <p sl="ro">S-a făcut un efort important în integrarea romilor, problemă care încă nu este rezolvată la parametri satisfăcători. România are astăzi cele mai dure legislaţii pentru declaraţiile de avere şi de interese pentru cei aflaţi în funcţii publice; în România s-a eliminat practica reeşalonării datoriilor companiilor, s-a introdus transparenţa în acordarea fondurilor publice şi s-au întărit sancţiunile penale pentru evaziune fiscală.</p>
      <p sl="ro">Cu toate acestea, România mai are mult pentru a recupera decalajul care o desparte de statele membre avansate, chiar şi faţă de actuala medie europeană. Venitul mediu pe economie este de numai 328 de euro. Infrastructura de transport este mult rămasă în urmă. Dezvoltarea rurală şi eliminarea agriculturii de subzistenţă constituie încă o mare provocare. Procentul populaţiei ocupate în agricultură este încă foarte ridicat.</p>
      <p sl="ro">Clasa de mijloc este insuficient de puternică pentru a deveni un motor puternic al societăţii. Şi lista nu se sfârşeşte aici.</p>
      <p sl="ro">Întrebarea dumneavoastră firească ar putea să fie: Ce garanţii există că România va continua reformele începute şi că va elimina aceste deficienţe? Garanţia constă în însuşi sprijinul populaţiei României şi voinţa politică a liderilor. Nu uitaţi că niciun alt obiectiv politic, altul decât aderarea la Uniunea Europeană, nu a reuşit să unească cu aceeaşi forţă în jurul lui întreaga societate românească şi să coalizeze întreg spectrul politic, ridicându-se deasupra oricăror interese de partid sau a intereselor individuale. Contez pe aceeaşi mobilizare şi pentru procesul integrării propriu-zise. Personal, în limitele prerogativelor mele constituţionale, vă asigur că acest obiectiv se va realiza. Avem această datorie politică şi morală în primul rând faţă de cetăţenii României.</p>
      <p sl="ro">Vom continua acest efort cu românii şi pentru români. Vom găsi mai mult timp şi mai multă răbdare pentru a dezbate la noi acasă implicaţiile directe ale acestui efort asupra vieţii cotidiene a cetăţenilor noştri. Îi vom familiariza mai bine cu instituţiile şi temele europene. Le vom vorbi despre avantaje dar, în acelaşi timp, va trebui să le explicăm şi situaţii care par greu de explicat. De exemplu, de ce românii nu pot avea acces pe piaţa muncii din unele state membre, chiar dacă cei mai mulţi dintre ei sunt muncitori cinstiţi.</p>
      <p sl="ro">Şi pentru că mă adresez de la cea mai înaltă tribună a democraţiei europene, aş dori să vă mărturisesc o preocupare personală pe această temă: Uniunea a reuşit să depăşească, în mod formal si instituţional, vechile diviziuni est-vest. Este o realizare istorică, o realizare a acestui secol. La nivelul cetăţenilor din unele state membre însă, persistă un deficit de cunoaştere şi ezitări în acceptarea est-europenilor ca parteneri deplini şi membri ai aceleiaşi familii. Nu doresc să generalizez, dar fenomenul există şi are efecte asupra Uniunii în ansamblu.</p>
      <p sl="ro">Noi, oamenii politici, aleşi direct de cetăţeni, avem datoria să promovăm, împreună, căi de a îmbunătăţi cunoaşterea reciprocă între cetăţenii noştri. Rezultatul va spori coeziunea internă a Uniunii, va diminua tendinţele ultra-naţionaliste sau extremiste şi va consolida Uniunea noastră de 27 de state membre. Să învăţăm din experienţa politicienilor din acele state membre care au plătit un preţ politic important pentru că nu au acordat locul cuvenit comunicării cu cetăţenii lor şi că au lăsat loc pentru îndoieli şi neînţelegeri faţă de unele evoluţii europene. Şi aici avem nevoie de sprijinul dvs. Avem nevoie de voinţa dvs. de a înţelege că naţiunile noastre, ale est-europenilor, au motive de mândrie, au oameni de excepţie, au adesea o istorie europeană bogată, au plusuri pe care le oferă Uniunii în ansamblul ei.</p>
      <p sl="ro">Doamnelor şi domnilor,</p>
      <p sl="ro">Avem convingerea că asigurarea coeziunii interne a Uniunii Europene reprezintă o premisă esenţială inclusiv pentru dotarea Uniunii cu capacitatea de a juca un rol extern corespunzător potenţialului său. Astfel, vom putea răspunde sfidărilor actuale la adresa securităţii în sens larg, fie că este vorba de securitatea energetică, migraţie ilegală, sau focarele de conflicte şi instabilitate din zonele învecinate.</p>
      <p sl="ro">România va contribui la afirmarea tot mai puternică a Uniunii Europene ca actor global. Mai ales acolo unde poate aduce o reală valoare adăugată. Şi aici, am în vedere: relaţiile cu Balcanii de Vest şi vecinătatea estică a Uniunii Europene.</p>
      <p sl="ro">În Balcanii de Vest, anul 2007 va reprezenta într-un fel „anul adevărului”. Este anul în care comunitatea internaţională va trebui să demonstreze că poate propune o soluţie viabilă pentru provincia Kosovo. Sunteţi desigur la curent cu rezervele pe care le avem faţă de impunerea din afară a unei soluţii. Cred că problemele sensibile din Balcani – Kosovo, perspectivele Bosniei şi Herţegovinei, ale Republicii Muntenegru, angajarea Serbiei pe orbita europeană, dar şi combaterea criminalităţii sau a puseurilor extremiste – îşi vor găsi rezolvarea numai într-o abordare unitară, la nivel regional.</p>
      <p sl="ro">Dificultăţile din aria Balcanilor de Vest pretind o soluţie integrată, inclusiv asigurarea unei perspective europene clare.</p>
      <p sl="ro">Perspectiva europeană oferită Republicii Moldova trebuie să fie similară cu cea pentru Balcanii de Vest. România intenţionează să explice, să susţină şi să găsească sprijin în interiorul Uniunii Europene pentru ca Republica Moldova să revină în Europa, acolo de unde a plecat în 1940 fără voinţa ei. Şi populaţia României şi populaţia Republicii Moldova au aceeaşi istorie, vorbesc aceeaşi limbă, au aceeaşi cultură, aceleaşi tradiţii şi aceleaşi aspiraţii europene. Cu siguranţă, este o obligaţie morală şi politică a României şi a românilor să lupte pentru ca familiile noastre de la est de Prut să revină acasă, în Europa.</p>
      <p sl="ro">O altă zonă care concentrează tot mai mult atenţia noastră este bazinul Mării Negre, ţinând cont că acesta nu este doar o zonă de mare perspectivă, dar şi una cu multiple riscuri şi provocări. Cred că suntem cu toţii convinşi că zona extinsă a Mării Negre oferă multe dintre răspunsurile posibile la marile întrebări legate de securitatea energetică europeană şi globală.</p>
      <p sl="ro">Vrem să dotăm regiunea cu instrumente şi mecanisme pentru controlul traficului ilicit de orice natură, pentru combaterea terorismului şi a proliferării armelor de distrugere în masă. Ne dorim ca 2007 să aducă progrese reale în soluţionarea diverselor conflicte îngheţate din regiune şi suntem deschişi la dialog cu orice partener care poate contribui la aceasta.</p>
      <p sl="ro">Vom susţine implicarea Uniunii Europene în procesele de soluţionare a conflictelor îngheţate, inclusiv sub umbrela Politicii Europene de Securitate şi Apărare. Sperăm ca, împreună cu statele vecine, să transformăm această regiune într-un model de coexistenţă paşnică.</p>
      <p sl="ro">România îşi propune să fie şi în continuare un contributor activ la consolidarea securităţii internaţionale. Vom rămâne angajaţi în proiectele promovate de Uniune în cadrul Politicii Europene de Securitate şi Apărare. În acelaşi timp, ne pronunţăm pentru un parteneriat transatlantic solid şi pentru consolidarea cooperării NATO şi Uniunea Europeană. Nu putem concepe Europa si America de Nord decât ca entităţi puternice care au obiective şi valori comune.</p>
      <p sl="ro">Stimaţi membri ai Parlamentului European,</p>
      <p sl="ro">Aşa cum am mai spus, am înţeles că integrarea deplină în Uniunea Europeană nu înseamnă numai avantaje pentru noi şi că implică, deopotrivă, responsabilităţi şi solidaritate. Şi pentru că sunt întrebat adesea care este valoarea adăugată pe care România o aduce Uniunii Europene, permiteţi-mi să mă refer la câteva aspecte: pentru o Uniune preocupată de creşterea economică şi a competitivităţii ei globale, oferim, între noile state membre, a doua piaţă ca mărime după Polonia şi importante oportunităţi pentru investiţii. România a intrat în al şaptelea an consecutiv de creştere economică, cu o rată de 8,4% pentru 2006, superioară cu mult mediei de creştere economică a Uniunii. Acest lucru ne dă încrederea că ne aflăm pe drumul cel bun, chiar dacă unele reforme mai trebuie continuate şi consolidate. Investiţiile străine directe în 2006 în România s-au cifrat la 8,5 miliarde euro, iar în cei 17 ani de reforme transformările dramatice care au avut loc au permis ca românii care au îmbrăţişat schimbarea să se apropie de standardele pentru intrarea în Uniunea Europeană. Un alt argument este că românii sunt un popor creştin, de origine latină, cu o puternică cultură europeană, un popor care a ştiut să-şi păstreze tradiţiile şi obiceiurile.</p>
      <p sl="ro">Suntem un stat cu importante conexiuni atât în sud-estul Europei, cât şi la est de graniţa externă a Uniunii. Marea Neagră se învecinează direct cu Uniunea Europeană. Este un câştig geostrategic, dar şi o garanţie suplimentară, pe care o dă România, pentru securizarea spaţiului european. Încă de la intrarea în NATO, România a devenit un furnizor de securitate şi nu un consumator de securitate.</p>
      <p sl="ro">Venim cu o tradiţie politică şi socială importantă de toleranţă şi diversitate, de protecţie a minorităţilor naţionale, de respectare şi de participare a acestora la viaţa politică, socială şi culturală a ţării. Această experienţă ne-a pregătit pentru cultura dialogului şi a parteneriatului, care sunt eminamente parte a solidarităţii în cadrul Uniunii cu 27 de membri.</p>
      <p sl="ro">Nu în ultimul rând, România aduce un suflu nou, revigorant, de susţinere a obiectivelor politice ale agendei europene într-o perioadă în care starea de spirit este relativ sceptică. În prezent, 67% dintre români declară că au încredere în Uniunea Europeană.</p>
      <p sl="ro">În plus, prin faptul că procesul de aderare a fost mai lung şi poate mai dificil, noi reprezentăm exemplul clar că se poate reuşi, în pofida oricăror dificultăţi. Că orice naţiune interesată să promoveze reforme va reuşi dacă persistă şi este consecventă idealurilor sale.</p>
      <p sl="ro">Cultura României este una europeană prin definiţie, prin natură şi prin esenţă, iar valorile europene s-au regăsit mereu în cultura românilor. Ca o recunoaştere a acestui fapt, oraşul Sibiu, alături de Luxemburg Marea Regiune, este acum Capitală Europeană culturală pentru anul 2007. Îmi face plăcere să vă invit să vizitaţi Sibiul şi vă aşteptăm pentru a celebra împreună acest an talentul, imaginaţia, diversitatea noastră şi capacitatea românilor de a trăi împreună cu minorităţile.</p>
      <p sl="ro">Doamnelor şi domnilor,</p>
      <p sl="ro">Ne-am impus ca în anul 2007 să conturăm profilul României de membru al Uniunii Europene, membru responsabil şi eficient, pe deplin cuplat la marile teme de dezbatere ale agendei europene. Din această perspectivă, permiteţi-mi să vă împărtăşesc doar câteva gânduri legate de viziunea noastră privind construcţia europeană din care acum facem parte.</p>
      <p sl="ro">În plan intern european, ne vom alătura efortului de consolidare a uniunii politice, cu instituţii puternice şi eficace, capabile de a promova, în continuare, procesul de integrare europeană.</p>
      <p sl="ro">În opinia noastră, într-o astfel de configuraţie instituţională, Comisia Europeană garantează apărarea interesului comun şi asigură respectarea regulilor convenite împreună.</p>
      <p sl="ro">Parlamentul European acţionează ca principal promotor, la nivel european, al intereselor cetăţeanului, precum şi ca un stimulent pentru consacrarea unei identităţi europene.</p>
      <p sl="ro">Dorim, totodată, o Uniune dotată cu mecanisme democratice sensibile la evoluţiile în plan intern şi internaţional, care să ofere răspunsuri aşteptate cetăţenilor europeni. Am în vedere: asigurarea spaţiului de libertate şi securitate, securitatea energetică, combaterea imigraţiei ilegale.</p>
      <p sl="ro">Un rol important în diminuarea deficitului de imagine al Uniunii Europene în ochii propriilor ei cetăţeni îl au parlamentele naţionale, cel puţin aşa vedem noi rolul Parlamentului României. Contribuţia acestora ar putea să fie axată pe consolidarea dimensiunii de comunicare şi explicare a iniţiativelor şi activităţilor Uniunii Europene. Este firesc ca cetăţenii să fie asociaţi, printr-o informare sistematică, axată în primul rând pe răspunsul la preocupările pe care le au. Din această perspectivă, parlamentele naţionale pot fi un actor important în asocierea cât mai strânsă a cetăţenilor noştri la rezolvarea provocărilor cu care se confruntă Europa, iar cooperarea între Parlamentul European şi parlamentele naţionale este o necesitate, întrucât aceste instituţii asigură, împreună, nucleul legitimităţii şi reprezentativităţii Uniunii Europene.</p>
      <p sl="ro">Stimaţi membri ai Parlamentului European,</p>
      <p sl="ro">Pentru că aderarea noastră a coincis cu preluarea mandatului Preşedinţiei germane, daţi-mi voie ca în încheiere să mă refer doar la trei dintre priorităţile anunţate: Tratatul Constituţional, securitatea rutelor energetice şi politica de vecinătate.</p>
      <p sl="ro">În ceea ce priveşte Tratatul Constituţional, doresc să asigur preşedinţia germană că va avea în România un susţinător al demersului său de revigorare a Tratatului şi de avansare a unei soluţii consensuale. (Aplauze) Avem nevoie de un tratat solid, capabil să consolideze legitimitatea acţiunii politice la nivel comunitar. Credem că deblocarea crizei constituţionale este esenţială pentru a da Europei capacitatea de a decide şi acţiona după definitivarea unui val de extindere fără precedent.</p>
      <p sl="ro">Avansarea Europei presupune ameliorarea legitimităţii democratice, a eficienţei şi transparenţei instituţionale a Uniunii. Doar în acest mod vom putea răspunde aspiraţiilor cetăţenilor noştri.</p>
      <p sl="ro">Am fost printre primii susţinători ai acordării unei atenţii mai mari dosarului energetic, înţelegând aici, alături de relaţiile cu statele producătoare, şi diversificarea, liberalizarea, conlucrarea între actorii politici şi actorii economici, investiţiile în cercetare şi dezvoltare. Soluţia la nivel european continuăm să o vedem printr-o politică energetică comună a Uniunii Europene, menită să sprijine eficienţa energetică, diversificarea resurselor şi a rutelor de transport şi liberalizarea sectorului pe tot lanţul, de la furnizor la utilizator. Ştim că un astfel de proiect nu va fi uşor de implementat. Dificultatea nu îl face, însă, mai puţin necesar.</p>
      <p sl="ro">După cum ştiţi, din punctul nostru de vedere, există o regiune cheie în politica energetică a Uniunii Europene: Marea Neagră. Cred că suntem cu toţii convinşi că zona extinsă a Mării Negre oferă multe dintre răspunsurile posibile la marile întrebări legate de securitatea energetică europeană şi globală.</p>
      <p sl="ro">În Politica Europeană de Vecinătate avem deja un vehicul important pentru propagarea valorilor şi standardelor în zonele răsăritene, de aceea trebuie să acţionăm pentru a-i da mai multă consistenţă. Salutăm şi sprijinim intenţia actualei preşedinţii de a porni pe această cale.</p>
      <p sl="ro">Doamnelor şi domnilor,</p>
      <p sl="ro">Aderarea României la Uniunea Europeană marchează nu doar un nou început, ci un nou stadiu istoric, definit prin depăşirea tarelor trecutului şi orientarea către viitor. România este conştientă că, de acum înainte, acţiunile ei practice şi obiectivele strategice vor beneficia de un instrumentar mai puternic şi mai nuanţat. Suntem hotărâţi să utilizăm acest instrumentar extins cu o deplină responsabilitate. Vom rămâne fideli principiilor şi valorilor fundamentale, ne vom asuma cu luciditate noul profil de stat membru al Uniunii Europene şi vom încerca să fructificăm interesul naţional în cel mai bun spirit de solidaritate comunitară.</p>
      <p sl="ro">Vă mulţumesc.</p>
      <a text="(Aplauze)"/>
    </intervention>
    <intervention id="3-011" speaker_id="1253" is_mep="True" mode="spoken" role="Presidente">
      <p sl="unknown">Presidente Băsescu, onorevoli deputati, vorrei ringraziarla a nome di tutti i presenti, signor Presidente. Vorrei esprimere all’Assemblea la mia soddisfazione per le bellissime parole con cui il Presidente ha iniziato il suo discorso: “Noi, in Romania, possiamo di nuovo parlare liberamente”, ed è la libertà di parola che rende possibile la libertà d’azione.</p>
      <p sl="unknown">Il vostro impegno nei confronti delle riforme in Romania costituisce una buona base su cui il vostro paese può costruire un futuro solido, e il vostro impegno per le riforme e la solidarietà nell’Unione europea conferisce il miglior avvio possibile ai progressi che condividiamo come Comunità di europei.</p>
      <p sl="unknown">Il vostro paese, la Romania, è una nazione con una grande storia alle spalle, cui auguro un futuro radioso, mentre a lei personalmente porgo i migliori auguri; vi esorto a collaborare per un’Unione europea forte, democratica e trasparente. La ringrazio moltissimo, Presidente Băsescu.</p>
      <a text="(Applausi)"/>
    </intervention>
  </section>
  <section id="creitem3" title="3. Dichiarazione della Presidenza">
    <intervention id="3-013" speaker_id="1253" is_mep="True" mode="spoken" role="Presidente">
      <p sl="unknown">Onorevoli deputati, la possibilità di esprimersi liberamente non va data per scontata. Sono certo che sarete tutti al corrente del terribile omicidio commesso il 19 gennaio ai danni del giornalista turco armeno Hrant Dink, che negli ultimi anni aveva frequentemente richiamato l’attenzione su di sé per gli appelli alla revisione critica della storia degli armeni sotto il dominio ottomano, suscitando l’ostilità di molti nazionalisti e diventando oggetto di svariate cause promosse dal sistema giudiziario turco per le sue dichiarazioni scritte e orali.</p>
      <p sl="unknown">A nome di questa Assemblea desidero esprimere l’indignazione suscitata da questo crimine. Riconosciamo con soddisfazione che il governo turco nel suo complesso ha espresso sentimenti simili, e che la sua determinazione ha già decretato l’arresto di uno di quelli che hanno ammesso di aver compiuto tale gesto.</p>
      <p sl="unknown">Il presunto omicida – che ha soltanto 17 anni – è evidentemente mosso, tra le altre cose, da sentimenti nazionalisti e dal profondo disprezzo per l’opinione altrui.</p>
      <p sl="unknown">Stando ai resoconti dei mezzi di comunicazione, alle esequie di Hrant Dink hanno partecipato migliaia di persone, tra cui l’onorevole Joost Lagendijk, che mi ha rappresentato nella sua veste di presidente della delegazione della commissione parlamentare congiunta UE-Turchia, e l’onorevole Hélène Flautre, presidente della sottocommissione per i diritti umani.</p>
      <p sl="unknown">L’immensa solidarietà manifestata dal popolo turco e dai mezzi di comunicazione ci fa sperare che una tale disgrazia induca il governo turco a non procrastinare ulteriormente l’introduzione di altre riforme nel settore del diritto penale al fine di tutelare la libertà di opinione.</p>
      <p sl="unknown">Vi chiedo ora di seguire la medesima procedura adottata in occasione dell’uccisione della grande giornalista russa Anna Politkovskaja e di alzarvi in piedi per rendere omaggio a Hrant Dink in un momento di silenziosa commemorazione.</p>
      <a text="(Il Parlamento, in piedi, osserva un minuto di silenzio)"/>
    </intervention>
  </section>
  <section id="creitem4" title="4. Approvazione del processo verbale della seduta precedente: vedasi processo verbale"/>
  <section id="creitem5" title="5. Composizione del Parlamento: vedasi processo verbale"/>
  <section id="creitem6" title="6. Richiesta di difesa dell’immunità parlamentare: vedasi processo verbale"/>
  <section id="creitem7" title="7. Nomine in seno alle commissioni (proposta della Conferenza dei presidenti): vedasi processo verbale"/>
  <section id="creitem8" title="8. Presentazione di documenti: vedasi processo verbale"/>
  <section id="creitem9" title="9. Trasmissione di testi di accordo da parte del Consiglio: vedasi processo verbale"/>
  <section id="creitem10" title="10. Seguito dato alle risoluzioni del Parlamento: vedasi processo verbale"/>
  <section id="creitem11" title="11. Interrogazioni orali e dichiarazioni scritte (presentazione): vedasi processo verbale"/>
  <section id="creitem12" title="12. Dichiarazioni scritte (articolo 116): vedasi processo verbale"/>
  <section id="creitem13" title="13. Ordine del giorno: vedasi processo verbale"/>
  <section id="creitem14" title="14. Benvenuto">
    <intervention id="3-025" speaker_id="4308" is_mep="True" mode="spoken" role="Presidente">
      <p sl="unknown">Ho il piacere di dare il benvenuto al presidente della commissione per le relazioni esterne del senato messicano, presente in tribuna d’onore.</p>
      <p sl="unknown">Benvenuto, Senatore. Le auguriamo che la sua visita al Parlamento europeo sia lieta e fruttuosa.</p>
    </intervention>
  </section>
  <section id="creitem15" title="15. Moratoria sulla pena di morte (discussione)">
    <intervention id="3-027" speaker_id="4308" is_mep="True" mode="spoken" role="Presidente">
      <p sl="unknown">L’ordine del giorno reca le dichiarazioni del Consiglio e della Commissione sulla moratoria sulla pena di morte.</p>
    </intervention>
    <intervention id="3-028" speaker_id="photo_generic" name="Günter Gloser" is_mep="True" mode="spoken">
      <p sl="de">Presidente in carica del Consiglio. – Signor Presidente, onorevoli deputati, il tema di cui vi parlerò oggi è sicuramente uno degli elementi fondamentali della politica dell’Unione europea nel campo dei diritti umani, e le numerose proposte di risoluzione presentate dai diversi gruppi rappresentati in quest’Assemblea dimostrano quanto il tema sia sentito.</p>
      <p sl="de">Prendendo a riferimento le linee guida della politica dell’Unione verso i paesi terzi e sulla pena di morte approvate nel 1998 dal Consiglio dei ministri, l’Unione europea sta conducendo una campagna di portata mondiale per l’abolizione generalizzata della pena di morte. Da alcuni anni l’applicazione di moratorie è una componente essenziale di tale campagna, anche se non come obiettivo principale, bensì come traguardo intermedio sulla strada verso l’effettiva e definitiva abolizione della pena di morte.</p>
      <p sl="de">L’Unione europea porterà avanti la sua politica di protezione dei diritti umani anche sotto la Presidenza tedesca e pertanto insisterà con decisione affinché siano proclamate moratorie della pena capitale e la stessa sia abolita definitivamente.</p>
      <p sl="de">Ciò significa che, da un lato, continueremo a promuovere la discussione della questione di principio – non solo a livello di contatti bilaterali ma anche in sedi multilaterali, in particolare presso le Nazioni Unite – e, dall’altro, continueremo ad avere un approccio attivo verso i paesi che si trovano a un punto di svolta – quelli in cui si avvertono tendenze positive o negative sul tema della pena di morte – e ad esercitare pressioni nei loro confronti con interventi molto mirati in un gran numero di casi singoli urgenti.</p>
      <p sl="de">So che il Parlamento europeo è sempre stato un convinto fautore di questa politica, e sono lieto di poter dire che, insieme, abbiamo già ottenuto molti risultati. Il fatto che all’incirca nei due terzi dei paesi del mondo la pena capitale sia stata abolita per legge o rimanga lettera morta va ascritto al forte e attivo impegno di tutti i sostenitori della campagna contro la pena di morte, alla quale, e mi fa piacere sottolinearlo, ha positivamente contribuito anche la partecipazione attenta alle attività del Consiglio d’Europa. 33 paesi hanno già ratificato il 13o protocollo aggiuntivo della Convenzione europea dei diritti umani, il cui scopo è l’abolizione della pena di morte anche in tempo di guerra.</p>
      <p sl="de">Devo però ricordare che ci sono ancora troppi paesi – 66, per la precisione – che eseguono tuttora sentenze capitali, mentre si registrano alcune deplorevoli inversioni di tendenza in merito all’osservanza delle moratorie. Per tale motivo è molto importante non lesinare gli sforzi e continuare a proporre le nostre argomentazioni per l’abolizione della pena di morte presso forum internazionali e in altre sedi.</p>
      <p sl="de">L’Unione europea ha presentato risoluzioni in tal senso alla Commissione per i diritti umani dal 1999 fino allo scioglimento della stessa, nel 2005, dimostrando, in tutto quel periodo, di essere in grado di assicurare maggioranze stabili a favore delle sue risoluzioni. Dopo lo scioglimento della Commissione, abbiamo dovuto cercare nuove strade per portare avanti la discussione sull’abolizione della pena di morte, anche se va detto che, non essendoci risposte facili, le nostre azioni devono essere molto ben ponderate se vogliamo evitare – e questa è una priorità – di fare marcia indietro rispetto a posizioni già acquisite.</p>
      <p sl="de">Su questa linea c’è stato finora un convinto consenso all’interno dell’Unione europea; fino ad oggi, però, ci siamo peritati di proporre una risoluzione all’Assemblea generale delle Nazioni Unite, considerato che permane il forte rischio che venga respinta.</p>
      <p sl="de">Invece, il 19 dicembre, su iniziativa dell’Unione europea e per la prima volta in assoluto, è stata sottoposta all’Assemblea generale dell’ONU una dichiarazione unilaterale sulla pena di morte che – è importante rilevarlo – ha ottenuto l’appoggio di 85 paesi di tutti i continenti. Per quanto incoraggiante, questo risultato conferma tuttavia che al momento attuale non sussiste ancora la certezza assoluta che una risoluzione dell’Unione europea possa essere approvata dall’Assemblea generale.</p>
      <p sl="de">Stando così le cose, quale dev’essere il nostro prossimo passo? Tutti gli Stati membri dell’UE sono ben consapevoli della nostra intenzione di continuare a promuovere attivamente la campagna contro la pena capitale, alle Nazioni Unite e in altre sedi. Nel contempo, però, vorrei chiarire che si tratta di una materia tuttora molto difficile da affrontare e che pertanto qualsiasi campagna contro la pena di morte andrà a buon fine soltanto se l’Unione europea si muoverà un passo alla volta e dopo attenta riflessione.</p>
      <p sl="de">Anche in futuro dobbiamo continuare ad agire tenendo bene a mente la necessità di evitare quanto più possibile che una nuova iniziativa dell’Unione fallisca, perché una sconfitta dell’UE significherebbe una vittoria di coloro che sono favorevoli alla pena di morte e, di conseguenza, un passo indietro nella lotta contro questa punizione disumana – un’evenienza che vogliamo e dobbiamo evitare a ogni costo. Credo che troveremo anche sostenitori per la nostra causa. Per tale motivo, alcune delle principali organizzazioni non governative impegnate in questa campagna, tra cui Amnesty International , consigliano di non precipitare gli eventi e ci ricordano che continuare a insistere affinché la questione sia discussa all’Assemblea generale delle Nazioni Unite potrebbe rivelarsi controproducente per l’Unione europea.</p>
      <p sl="de">Al Consiglio “Affari generali” del 22 gennaio è stato quindi convenuto che elaboreremo innanzi tutto un approccio ben ponderato che ci metta gradualmente in condizione di esporre le nostre perplessità alle Nazioni Unite in maniera più efficace. Pertanto, agli ambasciatori a New York e Ginevra è stato conferito mandato di compiere sollecitamente tutti i passi possibili per arrivare a una discussione a livello di Nazioni Unite.</p>
      <p sl="de">Sarà inoltre necessario esaminare, sulla base dell’esperienza e delle attuali valutazioni delle ONG competenti, le altre misure da prendere per portare avanti la lotta contro la pena di morte in seno alle Nazioni Unite.</p>
      <p sl="de">In tal modo, nel mese di febbraio il Presidente in carica del Consiglio sarà in grado di avanzare proposte ai partner dell’UE sulle azioni future. Ritengo che questo sia un primo, importante passo e mi auguro che troveremo altri soggetti disponibili ad appoggiare il nostro impegno.</p>
      <a text="(Applausi)"/>
    </intervention>
    <intervention id="3-029" speaker_id="photo_generic" name="Benita Ferrero-Waldner" is_mep="True" mode="spoken">
      <p sl="en">Membro della Commissione. – Signor Presidente, colgo anch’io con piacere questa occasione di scambio d’opinioni sul tema della pena di morte e sui modi per promuovere l’abolizione universale di una pratica tanto odiosa.</p>
      <p sl="en">Come sapete, l’abolizione della pena di morte a livello mondiale costituisce un obiettivo primario della politica estera dell’Unione europea nel campo dei diritti umani. Personalmente sono impegnata affinché l’Unione continui a svolgere un ruolo guida, come si è detto poc’anzi, in questo sforzo globale. Poiché tutti i presenti condividono l’obiettivo ultimo della nostra azione, ovvero l’abolizione universale, vorrei proporvi alcune riflessioni sul processo di abolizione e sugli strumenti per raggiungere tale obiettivo comune.</p>
      <p sl="en">Innanzi tutto non dobbiamo dimenticare che l’abolizione della pena di morte nel continente europeo è stata un processo lento, spesso tortuoso e protratto nel tempo, che, nella maggior parte dei nostri Stati membri, si è sviluppato grazie alla combinazione di una forte leadership politica e un livello avanzato e maturo della tutela dei diritti umani, dello Stato di diritto e delle istituzioni democratiche. Con alcune notevoli eccezioni, tra cui gli Stati Uniti d’America e il Giappone, la mappa globale dei paesi abolizionisti coincide quasi completamente con quella dei paesi a pluralismo democratico. Leadership lungimiranti e coraggio politico sono fattori essenziali per abolire la pena di morte. Questo impegno deve spesso essere sostenuto da una discussione nazionale aperta e dinamica, onde garantire che la decisione politica finale di abolire la pena di morte in un paese sia anche una decisione definitiva.</p>
      <p sl="en">Nelle Filippine e, in certa misura, anche in Kirghizistan, la recente abolizione della pena di morte è stata, per l’appunto, il risultato sia di un notevole coraggio da parte della leadership politica sia di un’approfondita discussione a livello nazionale, che ha visto un’ampia partecipazione di esponenti della società civile – come è stato ricordato – e delle istituzioni. Anche negli USA ci sono segnali incoraggianti in alcuni Stati, ad esempio nel New Jersey e nel Maryland.</p>
      <p sl="en">D’altro canto, però, non si può escludere che un paese reintroduca la pena di morte, come abbiamo visto purtroppo in Bahrein e come si teme avvenga anche in Perù. Inoltre, in molti altri paesi i nostri appelli per l’abolizione della pena di morte sono finora caduti nel vuoto.</p>
      <p sl="en">L’esecuzione di Saddam Hussein e dei suoi accoliti ha infiammato nuovamente la discussione sulla pena di morte. Le terribili immagini della sua fine disdicevole hanno turbato persino alcuni sostenitori della pena di morte. Non dobbiamo però dimenticare che ogni anno vengono giustiziate migliaia di persone che per la maggior parte sono senz’altro di gran lunga migliori di Saddam, se non addirittura innocenti. La loro morte dovrebbe scandalizzarci ancora di più!</p>
      <p sl="en">Se è evidente che l’abolizione della pena di morte in qualsiasi paese è, per citare Robert Badinter, “una vittoria dell’umanità su se stessa”, occorre continuare a valutare con realismo l’influenza che entità esterne, come l’Unione europea, possono esercitare su questo processo, perché esso rimane prima di tutto e più di tutto un processo interno.</p>
      <p sl="en">Con questo non intendo dire che l’Unione europea starà a guardare; al contrario, è stata e resterà in prima fila nella campagna internazionale contro la pena di morte – specialmente in seno alle Nazioni Unite, come ricordato. Lo scorso dicembre l’Unione europea ha presentato all’Assemblea generale delle Nazioni Unite una dichiarazione sulla pena di morte che ha ottenuto un consenso record : 85 paesi. In conformità delle nostre linee guida sulla pena di morte, l’Unione europea è intervenuta più volte in singoli casi di condanna alla pena capitale, anche in paesi quali gli Stati Uniti d’America, l’Iran e l’Indonesia, e continuerà a farlo anche in futuro. L’Unione europea è, peraltro, la principale finanziatrice dei progetti abolizionisti gestiti dalla società civile e negli scorsi dieci anni ha speso oltre 15 milioni di euro per sostenerli in tutto il mondo.</p>
      <p sl="en">Tradizionalmente, il Parlamento europeo e gli esponenti della società civile hanno svolto un ruolo essenziale sia appoggiando l’impegno in senso abolizionista dell’Unione europea sia stimolando la discussione sui modi per rafforzare la nostra politica. E’ fondamentale ascoltare con attenzione ciò che questi interlocutori hanno da dire quando si parla di possibili iniziative in diverse sedi internazionali, come sta facendo il Consiglio.</p>
      <p sl="en">Ne è una prova la recentissima proposta di una moratoria universale sulla pena di morte avanzata dall’Italia all’Assemblea generale delle Nazioni Unite. Senza anticipare l’esito finale di questo processo di riflessione, vorrei sottoporvi tre considerazioni dei promotori dell’abolizione in merito alla moratoria, che reputo un utile contributo alla discussione odierna.</p>
      <p sl="en">Pur rappresentando un elemento chiave della strategia dell’UE per l’abolizione universale, la moratoria non è, secondo il giudizio delle più importanti ONG, una panacea. Esse ritengono che la moratoria sia, per sua natura, fragile e reversibile e che debba essere accompagnata da un’abolizione in forza di legge. Al riguardo, le ONG citano il caso del Kirghizistan, dove la moratoria regolarmente applicata sulle esecuzioni capitali non ha impedito un aumento del numero di prigionieri condannati a morte. Penso che abbiamo bisogno di moratorie efficaci.</p>
      <p sl="en">La seconda osservazione di alcune ONG è che la moratoria è solo uno degli strumenti di abolizione della pena di morte, assieme ad altri. Concordo sul fatto che, in tale contesto, dobbiamo ricorrere anche a strumenti quali la promozione del secondo protocollo opzionale sull’abolizione, aiuti per l’assistenza legale ai condannati a morte e altri strumenti ancora. Dovremmo quindi evitare che l’attuale discussione sulla moratoria metta in secondo piano il fatto che l’abolizione è un processo con molti risvolti.</p>
      <p sl="en">Infine, nel riportare la discussione in seno all’Assemblea generale delle Nazioni Unite, dobbiamo stare attenti ai possibili risultati. E’ cruciale che l’esito sia positivo. Dobbiamo tuttavia essere consapevoli del rischio rappresentato da un risultato ambiguo o addirittura controproducente – cui ha fatto riferimento la Presidenza del Consiglio –, viste le divisioni a livello internazionale su questo tema. Un eventuale fallimento dei nostri sforzi avrebbe conseguenze negative difficilmente emendabili. Pertanto, prima di compiere le nostre mosse dobbiamo valutare attentamente la situazione e i possibili scenari.</p>
      <p sl="en">In conclusione, vorrei sottolineare l’importanza di mantenere un approccio comune, a livello di Unione europea, alla questione dell’abolizione universale della pena di morte. La Commissione non lesinerà gli sforzi per collaborare a tal fine con la Presidenza del Consiglio e con il Parlamento.</p>
    </intervention>
    <intervention id="3-030" speaker_id="2002" name="José Ignacio Salafranca Sánchez-Neyra" is_mep="True" mode="spoken">
      <p sl="es">a nome del gruppo PPE-DE. – Credo che le parole del Commissario Ferrero-Waldner indichino con chiarezza il modello di Europa che vogliamo perseguire: un’Europa di valori.</p>
      <p sl="es">Se dovessi sintetizzare in un’immagine come è stato il sogno europeo nel corso degli anni, non avrei alcun dubbio nel dire, signora Presidente, che l’idea dell’Europa rappresenta un costante invito alla pace, alla comprensione, all’armonia e alla solidarietà, e che, oltre a quella che è una concezione legittima dell’Europa nel senso di un’Europa delle prospettive finanziarie, un’Europa nei suoi aspetti più tangibili, un’Europa del bilancio in pareggio e dei contribuenti netti, vi è anche, io credo, una concezione dell’Europa a un livello più elevato, ovvero l’Europa dei valori.</p>
      <p sl="es">E’ esattamente in tale contesto, e in linea con questa visione di un’Europa dei valori, che la nostra iniziativa mira a realizzare una moratoria universale dell’applicazione della pena di morte.</p>
      <p sl="es">Deve trattarsi di una moratoria di validità universale perché i diritti fondamentali e, in particolare, il diritto alla vita non devono essere affermati in una sola regione, in un solo paese o continente, bensì devono avere chiaramente un carattere universale e globale.</p>
      <p sl="es">Possiamo quindi prendere atto con piacere del fatto che nel 2005 e 2006 tutta una serie di paesi, tra cui Liberia, Messico, Filippine e Moldova, hanno deciso formalmente di abolire la pena di morte. Credo che dobbiamo continuare a lavorare senza posa per far sì che i 70 paesi che tuttora la applicano si uniscano agli altri 128 che non vi fanno più ricorso.</p>
      <p sl="es">Signora Presidente, vorrei dire che, se l’Unione europea vuole conservare la leadership morale ed etica che sta esercitando da qualche tempo, deve assolutamente impegnarsi per garantire che la democrazia, lo Stato di diritto e il rispetto dei diritti fondamentali, in special modo del diritto alla vita, prevalgano in tutte le regioni del mondo, quest’anno e negli anni a venire.</p>
    </intervention>
    <intervention id="3-032" speaker_id="1065" name="Pasqualina Napoletano" is_mep="True" mode="spoken">
      <p sl="it">a nome del gruppo PSE . – Signor Presidente, onorevoli colleghi, la risoluzione che voteremo domani e il dibattito di questa sera collocano il Parlamento europeo in quel movimento mondiale che si sta rivolgendo all’Assemblea generale delle Nazioni Unite, affinché sia possibile l’adozione di una risoluzione per una moratoria universale, che è una delle prime tappe verso l’abolizione generalizzata della pena di morte dagli ordinamenti di tutti i paesi.</p>
      <p sl="it">Vorremmo che il Consiglio dei ministri, così come è stato detto, si impegnasse attivamente per questo obiettivo; la Presidenza è molto impegnata e ci auguriamo che questo punto rimanga tra le priorità del semestre. Analogo impegno è venuto dal Consiglio d’Europa e dalla Commissione europea.</p>
      <p sl="it">Dalle sue parole, la signora Ferrero-Waldner non mi pareva tuttavia molto convinta del fatto che, come primo passo, occorra passare attraverso la moratoria. Io, invece, insisterei su questo punto e chiederei alla signora Ferrero-Waldner: “Senza questo passaggio l’abolizione sarebbe più vicina?” Io credo di no: potrebbe quindi trattarsi di un primo passo, anche perché l’Unione potrebbe far valere, nelle relazioni internazionali, le vaste relazioni di cui gode nella politica di vicinato, negli accordi di associazione, nel partenariato strategico e, a mio avviso, anche i partiti politici europei potrebbero adoperarsi nelle sedi internazionali affinché le loro organizzazioni lavorino sui paesi aderenti.</p>
      <p sl="it">Io credo che l’obiettivo sia la messa al bando della pena di morte dagli ordinamenti di tutti gli Stati, il che tra l’altro contribuirebbe a far sì che le Nazioni Unite godano del prestigio di un’istituzione garante di diritti universalmente riconosciuti.</p>
    </intervention>
    <intervention id="3-033" speaker_id="1002" name="Marco Pannella" is_mep="True" mode="spoken">
      <p sl="it">a nome del gruppo ALDE . – Signora Presidente, onorevoli colleghi, io mi atterrò ad una dichiarazione e ad una nota diffuse dalla Presidenza tedesca questa mattina. In questa nota, testualmente, “la Presidenza tedesca si appella ai governi interessati perché introducano una moratoria sulla pena di morte con effetto immediato”. Leggo la nota della Presidenza tedesca. E’ proprio questa la nostra posizione.</p>
      <p sl="it">Credevo di conoscere anche una dichiarazione del Presidente Barroso di totale appoggio all’iniziativa italiana, intesa a formulare, nell’attuale Assemblea generale dell’ONU, una proposta di moratoria, che sarà sicuramente vincente: già nel 1999 vi era una maggioranza assoluta per una risoluzione che non fu presentata.</p>
      <p sl="it">Non comprendo pertanto – o meglio, comprendo fin troppo bene – come, di fronte all’entusiasmo che stiamo riscontrando in queste ore in tutto il mondo per un’iniziativa che è la nostra iniziativa – quella del Parlamento europeo, quella dei presidenti dei nostri gruppi, quella che era stata preannunciata, già a Strasburgo, da Graham Watson e da altri colleghi in modo molto preciso – sia possibile tergiversare, nel momento in cui la Francia sta accentuando, in maniera incredibile, l’abolizione, con il cambiamento della sua Costituzione; nel momento in cui anche il Ruanda lo sta facendo; nel momento in cui appena ieri lo ha fatto il Kirghizistan. Dappertutto vengono rese dichiarazioni – dalla Siria, dal Libano – a sostegno di questa nostra posizione. Io penso che domani il Parlamento europeo, come ha già fatto il Consiglio d’Europa, prenderà la guida di questo movimento.</p>
      <p sl="it">Nel concludere il mio intervento, signor Presidente, vorrei ricordare che sessant’anni fa c’era un asse Roma-Berlino. Io avevo dieci anni e lo ricordo bene. Oggi il caso vuole che, grazie alla concomitanza della Presidenza tedesca, l’iniziativa italiana e le recentissime iniziative francesi, emerga una realtà nuova. Io credo che abbia una rilevanza storica il fatto che Berlino e Roma oggi, in qualche misura, si esprimano in una posizione netta, senza ipocrisie e senza paura di vincere, perché qui c’è troppa gente che ha paura di vincere, non di perdere.</p>
    </intervention>
    <intervention id="3-034" speaker_id="4385" name="Hélène Flautre" is_mep="True" mode="spoken">
      <p sl="fr">a nome del gruppo Verts/ALE. – Signora Presidente, la settimana scorsa, durante la discussione sulla vicenda degli operatori sanitari dell’ospedale di Bengasi, abbiamo espresso la nostra assoluta opposizione alla pena di morte in qualsiasi circostanza. Ora è importante ribadire questo principio, sancito dall’articolo 2 della Carta dei diritti fondamentali.</p>
      <p sl="fr">L’Unione ha sempre propugnato l’abolizione della pena capitale, al punto da inserirla tra i requisiti per l’adesione e tra i principi chiave della sua politica estera; inoltre, nel 1998 ha approvato linee guida sulla pena di morte e finanzia regolarmente progetti della società civile nell’ambito dell’Iniziativa europea per la democrazia e i diritti umani. Questo impegno ha dato buoni frutti: il numero delle esecuzioni negli Stati Uniti è diminuito, mentre in paesi come Messico, Liberia, Filippine e Moldova la pena di morte è stata abolita.</p>
      <p sl="fr">Ma ci sono anche cattive notizie: alcuni Stati degli USA hanno esteso l’applicazione della pena di morte ad altri reati oltre a quello di omicidio; a Singapore, la pena capitale continua a essere comminata a chiunque abbia con sé 15 grammi di eroina; la Cina detiene tuttora il record assoluto di sentenze capitali eseguite. Vi sono, poi, paesi come Iraq e Afghanistan dove la pena di morte è stata reintrodotta, e stava per accadere lo stesso anche in Perù, con il pretesto della lotta contro il terrorismo, ma fortunatamente non è successo.</p>
      <p sl="fr">Di fronte a queste tendenze negative e in vista del congresso del mondo in via di sviluppo sulla pena di morte, l’Unione deve tenere alta la guardia. L’orientamento dell’opinione pubblica internazionale a favore di una moratoria universale della pena di morte va affrontato nel quadro di una politica abolizionistica. Garantire la ratifica del secondo protocollo della Convenzione internazionale per i diritti civili e politici, che prevede l’abolizione della pena di morte, dovrebbe essere pertanto una delle priorità dell’Unione. E’ essenziale che Francia, Lettonia e Polonia, che non hanno ancora ratificato il protocollo, lo facciano quanto prima.</p>
    </intervention>
    <intervention id="3-035" speaker_id="4453" name="Luisa Morgantini" is_mep="True" mode="spoken">
      <p sl="it">a nome del gruppo GUE/NGL . – Signor Presidente, onorevoli colleghi, “nessuno può essere condannato alla pena di morte né giustiziato; nessuno può essere allontanato, espulso ed estradato verso uno Stato in cui esiste un rischio serio di essere sottoposto alla pena di morte, alla tortura, ad altre pene o a trattamenti inumani e degradanti”. Questo è quanto prevede la Carta dei diritti fondamentali dell’Unione europea e questo è ciò che mi rende, anzi, io credo, ci rende orgogliosi di essere parte dell’Unione europea. E’ la difesa della dignità umana, è capire che nessuno può essere padrone della vita di un altro e che non ci deve essere vendetta ma giustizia. E questo deve valere per tutti i tribunali, compresi quelli militari.</p>
      <p sl="it">Troppi paesi hanno ancora la pena di morte e tra essi grandi paesi come la Cina, ma anche la più grande potenza militare e democratica, gli Stati Uniti d’America, che non hanno ancora saputo uscire dalla loro cultura da Far West .</p>
      <p sl="it">Mi auguro che il Congresso contro la pena di morte a Parigi, al quale parteciperemo come Parlamento, possa rappresentare un passo ulteriore, a partire dalla moratoria, per bandire, insieme alla povertà, la pena di morte dal mondo. Mi auguro altresì che la gente che sfilerà per la strade di Parigi sia un monito per tutti coloro che anche in Europa pensano di reintrodurre la pena di morte. E’ la strada che comunque ci porta affinché l’ONU possa approvare completamente la moratoria.</p>
    </intervention>
    <intervention id="3-036" speaker_id="24029" name="Koenraad Dillen" is_mep="True" mode="spoken">
      <p sl="nl">a nome del gruppo ITS. – Signora Presidente, i paesi nei quali esiste ancora la pena di morte non meritano di far parte del consorzio civile, siano essi paesi islamici, dove vige ancora la lapidazione delle adultere, l’America di Bush, l’India, che è la democrazia più grande del mondo, o un paese comunista come la Cina. Non ho pertanto alcuna esitazione nel dare il mio appoggio alla richiesta di una moratoria universale. Un errore giudiziario e la vita di un innocente sono motivo sufficiente per considerare la pena capitale una barbarie. Consentitemi, però, di aggiungere due considerazioni.</p>
      <p sl="nl">Il rispetto della vita non dovrebbe impedire a uno Stato costituzionale di condannare chi commette crimini gravi a pene detentive di 30 anni effettive e non riducibili oppure all’ergastolo. Questa condizione deve e, di fatto, può favorire il raggiungimento di un consenso popolare sull’abolizione della pena di morte. Tale consenso non ci sarà se i nostri cittadini, sempre più spesso posti di fronte al crimine nelle sue forme più brutali, non aggiungeranno la loro voce alla richiesta di un’abolizione universale della pena capitale.</p>
      <p sl="nl">Inoltre, alcuni oppositori della pena capitale dovrebbero dar prova di una certa coerenza. Per esempio, durante una recente visita amichevole in Cina, che è uno Stato monopartitico, la candidata socialista alle elezioni presidenziali francesi ha lodato l’efficienza del sistema giudiziario cinese, un’efficienza che i familiari delle migliaia di persone condannate a morte ogni anno conoscono molto bene perché sono loro a dover pagare la pallottola che ha ucciso il congiunto condannato a morte. Ma Ségolène Royal non si è curata affatto di loro, consapevole che non le avrebbero procurato nuovi contratti, perché la cosa più importante è tutelare gli interessi commerciali delle grandi imprese in Cina, e purché ciò avvenga, ecco che taluni oppositori europei alla pena capitale ammutoliscono di colpo. Se l’Europa vuole conservare la sua credibilità, deve esercitare pressioni su paesi come la Cina, qualunque sia il prezzo che dovrà pagare in termini politici o commerciali.</p>
    </intervention>
    <intervention id="3-037" speaker_id="28427" name="Alessandro Battilocchio" is_mep="True" mode="spoken">
      <p sl="it">Signor Presidente, onorevoli colleghi, parlo a nome del nuovo PSI. L’esecuzione di Saddam ha riportato in primo piano la discussione sulla pena di morte, un dibattito assolutamente opportuno anche se non va utilizzato a fini strumentali e soprattutto non deve rappresentare un argomento da sollevare a corrente alternata. Questa è in primis una battaglia di civiltà e progresso.</p>
      <p sl="it">Non siamo infatti solo in presenza di un’imprescindibile garanzia per l’individuo, di una richiesta di rafforzamento ulteriore della sfera di inviolabilità del singolo, ma ci troviamo di fronte ad una necessità storica e universale, un punto di approdo e di incontro globale per la civiltà del XXI secolo.</p>
      <p sl="it">E’ stato detto, ed io condivido, che dopo l’abolizione della schiavitù nei secoli scorsi e l’interdizione della tortura, il diritto a non essere uccisi, a seguito di una misura giudiziaria, deve essere un altro comune denominatore, una nuova ed irriducibile dimensione dell’essere umano che fa di tutti noi una comunità. Oggi, da questo Parlamento, parte un primo e chiaro messaggio in questa direzione.</p>
    </intervention>
    <intervention id="3-038" speaker_id="28118" name="Simon Coveney" is_mep="True" mode="spoken">
      <p sl="en">Signor Presidente, voglio esprimere il mio sostegno alle forti richieste giunte oggi dal Parlamento europeo – e alla campagna in atto al di fuori dell’Aula – per una moratoria universale delle esecuzioni capitali, da imporre senza condizioni attraverso una risoluzione dell’Assemblea generale delle Nazioni Unite.</p>
      <p sl="en">Per molti anni l’Unione ha mantenuto come pilastro principale della sua politica estera e per i diritti umani l’obiettivo di porre fine al ricorso alla pena di morte a livello globale, conseguendo anche qualche risultato, soprattutto nell’ambito della strategia di prossimità. L’iniziativa odierna costituisce un ambizioso tentativo di elevare il profilo della discussione sulla pena di morte portandola in seno alle Nazioni Unite e di dare uno scossone ai 66 paesi, cui si è già accennato, che continuano a comminare la pena di morte. E’ importante rilevare che l’impegno a favore di una moratoria sulla pena capitale dovrebbe essere sempre collegato all’obiettivo finale di una sua abolizione in via legislativa, come osservato da alcuni degli oratori precedenti.</p>
      <p sl="en">Il primo passo da compiere nella pratica è chiedere una moratoria, continuando tuttavia a cercare di promuovere l’abolizione ovunque possibile. Considerando quello che, in una prospettiva politica, possiamo fare qui in seno all’Unione europea, solleciterei il Consiglio a rivedere e aggiornare le linee guida sulla pena di morte, che risalgono al 1998, in modo da tener conto di nuovi elementi e strategie elaborati nel frattempo. Il terzo Congresso mondiale sulla pena di morte, che si terrà a breve a Parigi, potrebbe essere una buona occasione in tal senso.</p>
      <p sl="en">A tutt’oggi, la politica attiva dell’Unione sul tema della pena di morte ha prodotto alcuni risultati positivi. In proposito, va accolto con favore e giustamente apprezzato il successo ottenuto dall’Unione grazie alle sue decise proteste contro le recenti proposte del Perù di introdurre la pena di morte anche in quel paese, in violazione della costituzione peruviana e della Convenzione americana sui diritti umani. La posizione assunta dall’UE ha concretamente influenzato il congresso peruviano nella sua decisione di respingere la relativa proposta di legge. L’Unione ha così dimostrato che è in grado di esercitare pressioni di importanza decisiva sulle politiche nazionali in materia di pena di morte, e non dovrebbe aver timore di farlo.</p>
    </intervention>
    <intervention id="3-039" speaker_id="4334" name="Elena Valenciano Martínez-Orozco" is_mep="True" mode="spoken">
      <p sl="es">Signora Presidente, ieri il ventiquattrenne Robert Wilson è stato condannato a morte da una giuria di New York. Si tratta della prima condanna capitale inflitta in quello Stato da 50 anni a questa parte.</p>
      <p sl="es">Questo è un ulteriore tragico esempio dell’attuale minaccia ai valori universali che oggi noi tutti vogliamo difendere in quest’Aula, nonostante i significativi progressi compiuti in paesi quali Liberia, Messico, Filippine e Moldova.</p>
      <p sl="es">Dobbiamo però continuare la nostra lotta per poter garantire che altri paesi, come la Cina, dove ci sono ogni anno circa 2 000 esecuzioni ufficiali – 8 000 secondo dati ufficiosi –, aderiscano alla moratoria universale e sospendano le esecuzioni.</p>
      <p sl="es">Dobbiamo sostenere la società civile iraniana, che si sta mobilitando contro la pena di morte. L’Iran è tra i paesi con il numero più elevato di esecuzioni capitali: nel 2006 sono state 177. Inoltre, l’Iran ha violato la moratoria delle lapidazioni e sei donne sono state condannate a morte per lapidazione.</p>
      <p sl="es">In particolare, vogliamo lanciare un appello agli Stati Uniti, un paese le cui decisioni hanno profonde ripercussioni sulla politica mondiale, affinché appoggi l’iniziativa italiana di una moratoria universale della pena di morte che sarà approvata dall’Assemblea generale delle Nazioni Unite – anche, mi auguro, con il sostegno del Parlamento europeo.</p>
      <p sl="es">Come già rilevato dagli oratori precedenti, la moratoria è il primo, fondamentale passo verso l’abolizione. Questa è probabilmente una delle sfide più importanti che l’umanità si trova ad affrontare all’inizio del nuovo secolo.</p>
    </intervention>
    <intervention id="3-040" speaker_id="4529" name="Sarah Ludford" is_mep="True" mode="spoken">
      <p sl="en">Signora Presidente, in tutto il mondo 20 000 persone, rinchiuse nel braccio della morte, sono in attesa di essere uccise dai loro stessi governi. E’ triste constatare che oltre 3 000 di esse si trovano negli Stati Uniti. Ho citato esplicitamente quel paese non perché sia il peggiore – il peggiore è la Cina, con l’80 per cento delle esecuzioni capitali –, bensì perché nei confronti degli americani nutriamo aspettative, che potrebbero essere coronate da un cambiamento di atteggiamento. Alcuni segnali che vanno in quella direzione ci sono già: dal 1999 a oggi il numero di condanne capitali eseguite nei vari Stati degli USA è diminuito notevolmente, passando da 277 nel 1999 a 128 nel 2005. Dodici Stati hanno abolito la pena di morte, senza contare il Texas, dove ci sono state solo un terzo delle 1 100 condanne a morte eseguite negli Stati Uniti negli ultimi 30 anni.</p>
      <p sl="en">Credo che la Commissione e la Presidenza del Consiglio debbano svolgere un ruolo più attivo e più fermo a favore di una moratoria e un’abolizione universale da applicare sulla base di una risoluzione dell’Assemblea generale delle Nazioni Unite. Come ha dimostrato in alcuni altri campi della politica per i diritti umani, ad esempio nel caso delle consegne straordinarie e degli abusi compiuti nella guerra contro il terrorismo, l’Unione europea non sempre mette in pratica i propri principi in maniera così efficiente come vorrebbe il Parlamento europeo.</p>
    </intervention>
    <intervention id="3-041" speaker_id="28514" name="Kyriacos Triantaphyllides" is_mep="True" mode="spoken">
      <p sl="el">Signora Presidente, ad oggi tutti gli Stati membri dell’Unione hanno ratificato il sesto protocollo della Convenzione europea dei diritti umani riguardante l’abolizione della pena di morte. Nutriamo altresì la speranza che essa sarà abolita sia per legge sia nella pratica in tutti i paesi del mondo – in tempo di guerra come in tempo di pace –, con il risultato di un maggiore e più forte rispetto dei diritti umani e della dignità umana, come sottolineato oggi dal Consiglio e dalla Commissione.</p>
      <p sl="el">Consentitemi tuttavia di chiedervi se vi siete dati la pena di pensare ai diritti umani e alla dignità umana del dittatore Saddam Hussein e dei suoi compagni di detenzione, che sono stati dati in pasto ai guardoni di tutto il mondo. E’ questo il ruolo dell’Unione europea in quanto fattore globale di stabilità?</p>
      <p sl="el">Come commentate le dichiarazioni del ministro degli Esteri britannico Becket, la quale ha affermato che Hussein ha semplicemente avuto quello che si meritava e che giustizia è stata fatta?</p>
      <p sl="el">Cosa dovrebbero mai pensare i cittadini europei quando leggono le dichiarazioni di condanna del Consiglio, da un lato, e, dall’altro, ascoltano i commenti irridenti dei ministri? Dobbiamo uniformare i nostri comportamenti perché, a ben guardare, ci stiamo prendendo in giro da soli.</p>
    </intervention>
    <intervention id="3-042" speaker_id="28512" name="Jim Allister" is_mep="True" mode="spoken">
      <p sl="en">Signora Presidente, devo dire che l’arroganza di questa Unione europea non conosce limiti. Non paga di ordinare agli Stati membri di non ricorrere al deterrente ultimo – la pena di morte –, vuole ora imporre tale volontà anche al resto del mondo.</p>
      <p sl="en">Per quanto orribile sia il destino delle infermiere bulgare in Libia, e per quanto sia dovere di quest’Assemblea protestare vigorosamente contro la loro situazione, ciò non giustifica la nostra richiesta di una messa al bando universale della pena di morte. E’ senz’altro intollerabile che qualcuno possa essere incarcerato per sbaglio, però nessuna persona ragionevole chiede, per questo motivo, che l’istituto della carcerazione sia abolito tout court . No, personalmente ritengo che, laddove ci sia un sistema giudiziario equo, trasparente, rispettoso dei diritti umani, con procedure di appello affidabili, uno Stato nazionale sovrano abbia tutto il diritto di applicare la pena di morte per crimini capitali, soprattutto se questa è la volontà democraticamente espressa dal suo popolo. E’ lui, non noi, ad avere il diritto di scegliere ciò che reputa sia meglio per sé.</p>
    </intervention>
    <intervention id="3-043" speaker_id="988" name="Carlo Casini" is_mep="True" mode="spoken">
      <p sl="it">Signor Presidente, sono lieto di intervenire perché vengo, tra altro, dalla Toscana dove per la prima volta nella storia, il 30 novembre 1786, fu abolita la pena capitale e sono ancora commosso nel ricordo che nel 1987, insieme ad Amnesty International e al Movimento per la vita italiano, ottenni la commutazione della pena capitale negli Stati Uniti di Paula Cooper, una nera sedicenne che poi è venuta a ringraziarmi.</p>
      <p sl="it">Mi piace anche ricordare che, come deputato italiano, presentai ed ottenni l’abolizione, con legge, della pena di morte nel codice militare di guerra, ragion per cui ho riflettuto molto sull’argomento. Interpreto ottimisticamente la storia umana che, nonostante tutto, è un faticoso cammino verso il bene, sospinto dal crescente emergere di un decisivo valore: la dignità di ogni essere umano. Questa dignità è talmente grande da non essere graduabile e perciò determina l’eguaglianza di tutti quale che sia la condizione della vita umana. Essa è anche indistruttibile: nemmeno le mani di un criminale possono cancellarne le tracce sul volto dell’uomo stesso che ha commesso il delitto.</p>
      <p sl="it">La vita e la dignità non sono a disposizione di nessuno, né dei singoli Stati. Questa è la vera ragione per cui va abolita la pena di morte. Tutte le altre ragioni pratiche, che pur ben conosco, possono incontrare obiezioni ma questa no. L’Europa che intende costruire la sua identità, non tanto sulla concorrenza e sul mercato, ma sulla dignità e sui diritti umani non può tacere.</p>
      <p sl="it">In questo momento non voglio parlare di incoerenze. Verrà il tempo in cui la dignità umana e il conseguente diritto alla vita estenderanno la loro forza persuasiva anche in altre aree della vita umana, dove oggi sono offuscati, purtroppo, anche all’interno della nostra Unione, nelle aree più emblematiche della povertà e dell’emarginabilità umana, quali sono il nascere e il morire.</p>
    </intervention>
    <intervention id="3-044" speaker_id="28411" name="Ignasi Guardans Cambó" is_mep="True" mode="spoken">
      <p sl="es">Signora Presidente, se l’Europa dice no alla pena di morte non è per manifestare una sua superiorità morale, né per impartire lezioni a chicchessia, né perché è spinta da un senso di ampollosità collettiva. Lo fa per essere coerente con la sua fondamentale convinzione che la dignità umana vada rispettata e con la pluriennale esperienza della totale inutilità della pena capitale, nonché per il timore del grave e perfettamente documentato rischio che possa essere eseguita per sbaglio, sia pure in un unico, specifico caso – e, purtroppo, di casi del genere ce ne sono stati parecchi.</p>
      <p sl="es">L’Europa deve impegnarsi a fare ciò che è possibile senza perdere di vista il fine ultimo del suo agire. E’ possibile, ad esempio, chiedere coraggiosamente una moratoria a tutto il mondo, a cominciare dai nostri partner più stretti e senza dimenticare – tengo a ribadirlo – il fine ultimo, ovvero l’abolizione universale della pena di morte.</p>
      <p sl="es">Certo, non si deve ricorrere alla pena di morte, però questo principio deve valere sia nel caso di Saddam Hussein che in quello della persona che è stata condannata alla pena capitale negli Stati Uniti, senza aver avuto una vera e propria difesa durante il processo, per un crimine commesso quando era minorenne.</p>
      <p sl="es">Signora Commissario, dobbiamo protestare contro quella condanna tanto vigorosamente quanto contro la condanna di Saddam Hussein, perché non dobbiamo avere due pesi e due misure. Se ci siamo impegnati nella battaglia contro la pena di morte, i prigionieri sconosciuti al grande pubblico e praticamente privi del diritto alla difesa meritano il nostro sostegno più ancora che un criminale come Saddam Hussein.</p>
    </intervention>
    <intervention id="3-045" speaker_id="28299" name="Bogusław Sonik" is_mep="True" mode="spoken">
      <p sl="pl">Signora Presidente, la discussione politica, religiosa e giuridica sull’applicazione o meno della pena di morte è in corso ormai da decenni ed è destinata a continuare anche in futuro. Già ai suoi tempi, il famoso scrittore Albert Camus si espresse contro la pena di morte, e l’ex ministro francese della Giustizia Robert Badinter condusse per molti anni una battaglia legale a livello europeo. Di norma, nei dibattiti infuocati di questo tipo vengono addotte forti motivazioni di carattere etico, e non mancano i richiami al diritto inalienabile alla vita. Si citano terrificanti dati statistici sul numero di condanne eseguite in paesi come la Cina o l’India, e la più grande democrazia del mondo, gli Stati Uniti d’America, viene messa sul banco degli imputati. I cattolici contrari alla pena di morte e quelli favorevoli escogitano argomentazioni del tutto contraddittorie partendo dalle stesse fonti, cioè i Vangeli, il catechismo e le encicliche papali. E’ molto difficile spiegare alle famiglie e ai parenti di chi è stato ucciso crudelmente – spesso si tratta di bambini – che la pena di morte non dovrebbe essere comminata ai responsabili di simili crimini. In circostanze del genere, sono i sentimenti a prevalere, i quali spingono le persone a desiderare un esito completamente diverso.</p>
      <p sl="pl">Vengo da un paese che ha sofferto prima sotto il giogo ferreo del regime totalitario nazista di Hitler e poi sotto il comunismo sovietico. Desidero precisare che il ricorso alla pena di morte è un elemento chiave di tutte le dittature, nessuna esclusa. Guardando alla storia del mio paese, la Polonia, vedo che nel periodo cui ho testé accennato ha perso intere legioni dei suoi figli e delle sue figlie migliori, uccisi in forza di sentenze pronunciate da tribunali fantoccio del regime comunista. Avendo preso in considerazione sia le argomentazioni a favore sia quelle contrarie alla pena di morte, devo dire che la sua abolizione è fondamentale per tenere a freno i folli fanatici pronti a sfruttare il sistema giudiziario per eliminare i loro oppositori. Il massimo che i concittadini di quegli eroi uccisi possono fare a distanza di anni, dopo aver riconquistato la libertà, è erigere monumenti in loro onore.</p>
      <p sl="pl">Questo è quanto ho imparato dalla storia delle generazioni dei miei genitori e dei miei nonni, e anche della mia generazione. Solo una delle 1 500 sentenze capitali eseguite in Polonia durante il periodo stalinista ha riguardato un criminale comune. Il prezzo da pagare per mettere un freno ai dittatori di qualsiasi tendenza politica può essere quello che i criminali meritevoli di questa condanna senza appello, invece di essere giustiziati, debbano trascorrere il resto della loro vita in prigione, senza la possibilità di essere rilasciati sulla parola. In tal caso, credo sia un prezzo che vale la pena pagare, per quanto doloroso possa essere farlo.</p>
    </intervention>
    <intervention id="3-046" speaker_id="28279" name="Justas Vincas Paleckis" is_mep="True" mode="spoken">
      <p sl="lt">“La pena di morte è il modo più offensivo di uccidere, perché ha l’approvazione della comunità”. Queste parole di George Bernard Shaw, pronunciate quasi un secolo fa, sono ora condivise da un numero crescente di persone e dalla maggioranza dei paesi. Purtroppo, ci sono ancora 68 Stati che ignorano il diritto naturale dell’uomo alla vita. La pena di morte viene comminata più spesso non soltanto in Asia ma anche negli Stati Uniti. L’esecuzione capitale di Saddam Hussein è diventata, oserei dire, una dimostrazione di impotenza. Adesso ci troviamo di fronte all’opportunità straordinaria di lavorare a fianco del governo italiano per abolire la pena di morte in tutti i paesi del mondo. L’opposizione alla pena capitale è uno dei valori unificanti dei paesi comunitari, e per tale motivo la voce dell’Unione ha il suo peso. L’Assemblea generale delle Nazioni Unite sosterrà, mi auguro, la proposta di moratoria dell’applicazione della pena capitale, con l’obiettivo ultimo di abolirla. Nel contempo è fondamentale condannare le dichiarazioni di taluni rappresentanti ufficiali dei nuovi Stati membri dell’UE sulla possibilità di legittimare la pena di morte. L’opinione pubblica mondiale va guidata in direzione dell’Europa.</p>
    </intervention>
    <intervention id="3-047" speaker_id="23717" name="Genowefa Grabowska" is_mep="True" mode="spoken">
      <p sl="pl">Signora Presidente, l’articolo 1 del sesto protocollo aggiuntivo della Convenzione europea per la salvaguardia dei diritti dell’uomo e delle libertà fondamentali così recita: “La pena di morte è abolita. Nessuno può essere condannato a tale pena né giustiziato”. Su quel protocollo, redatto già nel 1983, si fondano il pensiero e le azioni degli Stati membri dell’Unione; esso riflette inoltre la posizione assunta dalla maggior parte dei paesi aderenti al Consiglio d’Europa. Sostanzialmente, questi sono gli standard europei per la tutela dei diritti umani. La questione se l’abolizione della pena capitale abbia rilevanza solo per l’Europa è retorica: la risposta è, naturalmente, no. Tutti hanno una sola vita da vivere e quella vita merita di essere protetta. Dobbiamo perciò sostenere una moratoria della pena di morte proclamata dalle Nazioni Unite. Sappiamo bene che la pena capitale è radicata in una cultura fondata sulla vendetta e sulla punizione, dalla quale l’umanità deve affrancarsi. E’ molto semplice cancellare la pena di morte dai codici penali: è sufficiente la volontà in tal senso del legislatore; sarà invece molto più difficile rinunciarvi in termini emotivi, riconoscere che è una punizione eticamente scorretta e bandirla per sempre dalla coscienza umana. Dobbiamo tuttavia essere consapevoli del fatto che, se falliremo in questo intento, dovremo continuare a chiederci se, nel XXI secolo, l’uomo possa continuare a uccidere i propri simili nel nome della legge.</p>
    </intervention>
    <intervention id="3-048" speaker_id="28392" name="Józef Pinior" is_mep="True" mode="spoken">
      <p sl="pl">Signora Presidente, l’Unione europea chiede fermamente la messa al bando delle esecuzioni capitali fin dal 1998. Nell’ottobre 2003 il Parlamento europeo ha approvato una risoluzione in cui si invitano le Istituzioni europee e gli Stati membri dell’UE a esercitare pressioni sull’Assemblea generale delle Nazioni Unite affinché proclami una moratoria delle esecuzioni capitali. Le Istituzioni europee e gli Stati membri dell’Unione devono garantire che il tema della pena di morte sarà affrontato nuovamente dall’Assemblea generale delle Nazioni Unite attualmente in corso. A nome dell’Unione europea, gli Stati membri devono adoperarsi per presentare una proposta di risoluzione riguardante una moratoria generale dell’esecuzione della pena di morte, nell’ottica della sua abolizione, e per raccogliere intorno a tale proposta il massimo sostegno possibile tra i paesi aderenti alle Nazioni Unite. Le Istituzioni europee e gli Stati membri dell’Unione devono fare tutto quanto in loro potere perché si arrivi il prima possibile a una votazione con esito favorevole da parte dell’attuale Assemblea generale delle Nazioni Unite.</p>
    </intervention>
    <intervention id="3-049" speaker_id="28580" name="Panagiotis Beglitis" is_mep="True" mode="spoken">
      <p sl="el">Signora Presidente, l’ampio consenso tra i partiti politici emerso dalla discussione odierna conferma il fatto che il Parlamento europeo è in grado di fungere da garante della civiltà democratica europea e da difensore dei diritti umani, della dignità umana e del diritto alla vita.</p>
      <p sl="el">E’ dimostrato che la pena di morte non solo non previene il crimine, ma alimenta altresì l’odio e la violenza. Il mondo civilizzato non può rispondere alla barbarie di un atto criminale con la barbarie della morte.</p>
      <p sl="el">Accogliamo con favore l’iniziativa del governo italiano, guidato dal Presidente Prodi, e l’appoggio alla stessa da parte del Presidente dell’Internazionale socialista Georgos Papandreu. Tutti gli Stati membri dell’Unione europea devono senz’altro ratificare il protocollo opzionale delle Nazioni Unite, il 13o protocollo della Convenzione europea dei diritti umani. Voglio aggiungere, tuttavia, che gli Stati membri dovrebbero inserirvi una disposizione per abolire la pena di morte nell’ambito del rispettivo ordinamento costituzionale.</p>
      <p sl="el">In conclusione, vi esorto a non trascurare il fatto che nella società europea vi è attualmente un’ampia percentuale di cittadini favorevoli alla pena di morte; pertanto, insieme con la Commissione europea, dobbiamo lavorare anche in tale direzione, attraverso programmi di consultazione democratica, al fine di convincere anche quella parte della società europea.</p>
    </intervention>
    <intervention id="3-050" speaker_id="photo_generic" name="Günter Gloser" is_mep="True" mode="spoken">
      <p sl="de">Presidente in carica del Consiglio. – Signora Presidente, signora Commissario, dalla discussione è emerso in tutta evidenza il grande consenso su quello che è uno degli obiettivi fondamentali della politica dell’Unione europea nel campo dei diritti umani. Durante la discussione è stata ricordata spesso l’iniziativa italiana, sulla quale non deve esservi alcun fraintendimento: quando parliamo di quella iniziativa, non discutiamo della sua opportunità né dei suoi obiettivi, bensì di come, dove e, naturalmente, quando attuarla – in altri termini, della procedura da seguire piuttosto che della sostanza dell’iniziativa stessa.</p>
      <p sl="de">Signora Commissario, lei lo ha già detto molto chiaramente. All’Assemblea generale del 19 dicembre scorso è stata letta una dichiarazione unilaterale che ha ottenuto l’appoggio di 85 Stati. Per quanto incoraggiante sia stato quel risultato, dobbiamo d’altro canto prendere in considerazione e tenere a mente un dubbio, ovvero se il nostro obiettivo possa essere raggiunto, dato che finora la dichiarazione ha ricevuto il sostegno di soli 21 dei 47 membri del nuovo Consiglio dei diritti umani di Ginevra. Sarò franco: non abbiamo ancora la maggioranza.</p>
      <p sl="de">La situazione nella terza commissione delle Nazioni Unite è simile. Come ho detto nel precedente intervento, ci sono ora vari fronti sui quali dobbiamo prendere l’iniziativa. Anche il Consiglio “Affari generali e relazioni esterne” ha elaborato una strategia volta a raggiungere l’obiettivo cui voi tutti, nei vostri discorsi, avete fatto riferimento. Anche se al momento non sappiamo quando saremo in grado di realizzarlo, vi posso nondimeno garantire che vi appoggeremo nei vostri sforzi: su questo punto noi, la Commissione e la Presidenza, siamo d’accordo, perché anche noi ci stiamo impegnando per cancellare la pena capitale dalla faccia della Terra.</p>
    </intervention>
    <intervention id="3-051" speaker_id="photo_generic" name="Benita Ferrero-Waldner" is_mep="True" mode="spoken">
      <p sl="en">Membro della Commissione. – Signora Presidente, concordo con quanto testé affermato dal Presidente in carica del Consiglio. Penso che vi sia un diffuso consenso tanto in quest’Aula quanto tra tutte le Istituzioni europee sulla sostanza della discussione odierna e sugli obiettivi che vogliamo raggiungere; talvolta, però, dobbiamo valutare con attenzione quale sia, dal punto di vista tattico, il passo più opportuno da compiere.</p>
      <p sl="en">Voglio precisare che la Commissione è senza dubbio favorevole all’introduzione di una moratoria quale importante passo intermedio verso la completa abolizione della pena di morte, e naturalmente appoggia l’iniziativa italiana e la proposta di risoluzione del Parlamento europeo. Dobbiamo tuttavia analizzare la valenza tattica di tali iniziative – è questa la posta in gioco. Come possiamo garantire che l’iniziativa programmata nell’ambito dell’Assemblea generale delle Nazioni Unite vada a buon fine? Dobbiamo preoccuparci di prepararla molto bene, contattando tutti i membri dell’ONU e fissando un calendario adeguato per il lancio di questa iniziativa per una moratoria universale.</p>
      <p sl="en">Siamo inoltre molto attivi non solo in seno alle Nazioni Unite, ma anche a livello bilaterale in vari paesi, tra cui Cina e Perù. Ad esempio, ho scritto al Presidente peruviano per manifestare la nostra profonda preoccupazione, e mi auguro che sia ancora possibile annullare la decisione di quel paese.</p>
      <p sl="en">Ringrazio il Parlamento europeo perché anch’esso ha colto le opportunità a sua disposizione. Lo ha fatto in passato e forse può farlo ancora di più in futuro dialogando con le diverse delegazioni. Come dicevo prima, molto spesso si tratta di una questione interna dei singoli paesi, e quanto più il Parlamento europeo riesce a dialogare con i parlamenti nazionali, tanto maggiore sarà l’influenza che potremo esercitare.</p>
    </intervention>
    <intervention id="3-052" speaker_id="4482" is_mep="True" mode="spoken" role="Presidente">
      <p sl="unknown">A conclusione della discussione, comunico di aver ricevuto sei proposte di risoluzione ai sensi dell’articolo 103, paragrafo 2, del Regolamento.</p>
      <p sl="unknown">La discussione è chiusa.</p>
      <p sl="unknown">La votazione si svolgerà giovedì, alle 23.30.</p>
    </intervention>
  </section>
  <section id="creitem16" title="16. Cambiamento climatico (discussione)">
    <intervention id="3-054" speaker_id="4482" is_mep="True" mode="spoken" role="Presidente">
      <p sl="unknown">L’ordine del giorno reca le dichiarazioni del Consiglio e della Commissione sul cambiamento climatico.</p>
    </intervention>
    <intervention id="3-055" speaker_id="photo_generic" name="Stavros Dimas" is_mep="True" mode="spoken">
      <p sl="el">Μembro della Commissione . – Signora Presidente, vorrei innanzi tutto congratularmi con lei per la sua elezione a Vicepresidente del Parlamento; sono certo che saprà soddisfare tutte le esigenze e le aspettative degli onorevoli deputati che l’hanno sostenuta con il loro voto.</p>
      <p sl="en">Signor Presidente, mai prima d’ora i cambiamenti climatici hanno occupato un posto così prominente nell’agenda politica. Il messaggio della scienza è chiaro: sono in atto cambiamenti climatici. I cittadini si attendono una leadership dell’Unione europea in questo ambito. Il rapporto Stern e la comunicazione della Commissione sul periodo post-2012 espongono gli argomenti economici a favore di un’azione. I rischi derivanti dai cambiamenti climatici superano di gran lunga i costi di un intervento. A seguito di vari fenomeni naturali, in particolare l’inverno mite di quest’anno, è in corso un vivace dibattito sulle minacce del cambiamento climatico. L’Unione europea deve utilizzare questo slancio politico per agire. E’ ora di prendere decisioni sul modo in cui indirizzare l’Europa e il mondo verso un futuro energetico sicuro, a basse emissioni di carbonio.</p>
      <p sl="en">L’urgenza e l’entità della sfida dei cambiamenti climatici impongono all’Europa di continuare a ridurre le emissioni di gas serra e persuadere i suoi partner nel mondo a fare altrettanto. L’Unione europea si è posta l’obiettivo di limitare il surriscaldamento globale a 2 gradi Celsius al di sopra dei livelli preindustriali. Il pacchetto sui cambiamenti climatici e sull’energia, che la Commissione ha presentato il 10 gennaio, fornisce la matrice per una strategia dell’Unione europea volta a realizzare questo obiettivo. Si delineano gli elementi di base di un accordo internazionale sul clima post-2012 e si trasmette un chiaro segnale sul livello di ambizione necessario. Ciò incoraggerà l’avvio di negoziati per un accordo post-2012. La forza di questo pacchetto pienamente integrato sta nel dimostrare che l’ulteriore riduzione delle emissioni di gas serra nell’Unione europea va di pari passo con il rafforzamento della nostra competitività e della sicurezza del nostro approvvigionamento energetico. La credibilità del pacchetto è inoltre evidenziata da un insieme di proposte strategiche concrete, da adottare nel 2007 o nel periodo successivo.</p>
      <p sl="en">Abbiamo ottenuto l’approvazione dei nostri obiettivi, che sono molto importanti. Vorrei solo ricordare che, circa un anno fa, non si parlava nemmeno di obiettivi. Non si pensava nemmeno a impegni unilaterali. Circa 15 mesi fa, il Consiglio europeo ha usato il termine “esplorare” quando ha assegnato il mandato alla Commissione: il mandato era infatti esplorare ipotesi di riduzione comprese tra il 15 e il 30 per cento, insieme con altri paesi sviluppati. Ora possiamo negoziare un obiettivo e chiediamo al Consiglio europeo di affidarci il mandato di negoziare l’obiettivo del 30 per cento con altri paesi sviluppati. Proponiamo inoltre l’impegno unilaterale, a prescindere dall’accordo e fino a che tale accordo non sarà raggiunto, di ridurre le emissioni del 20 per cento, il che ci permetterà di conseguire gli altri obiettivi fissati in termini di efficienza energetica, emissioni di biossido di carbonio e sicurezza energetica.</p>
      <p sl="en">Per conseguire questi obiettivi, sono necessarie anche altre misure specifiche. Riguardo alle decisioni che stiamo adottando sui piani nazionali di assegnazione, vorrei segnalare che, se avessimo accettato i piani nazionali proposti, il sistema di scambio di emissioni – che è lo strumento più importante per la lotta contro i cambiamenti climatici – sarebbe già crollato.</p>
      <p sl="en">Abbiamo previsto riduzioni anche in settori specifici: l’aviazione è stata inclusa nel sistema di scambio delle quote dell’Unione europea e contribuirà in modo equo all’abbattimento delle emissioni; anche le autovetture dovranno dare un equo contributo alla riduzione delle emissioni, che ora sono in aumento. Come sapete, il settore dei trasporti sta incrementando in misura considerevole le emissioni di biossido di carbonio nell’Unione europea e, pertanto, deve procedere anch’esso a una riduzione. L’industria automobilistica dovrà introdurre i miglioramenti necessari nella tecnologia automobilistica per raggiungere il traguardo cui il Consiglio europeo mi ha chiesto di puntare nel giugno scorso: 120 grammi al chilometro entro il 2012.</p>
      <a text="(Applausi)"/>
      <p sl="en">Sono molto lieto di annunciarvi che oggi abbiamo adottato la direttiva sulla qualità dei carburanti. In tal modo, si elevano i requisiti relativi ai carburanti per garantire che producano meno emissioni di biossido di carbonio, siano più puliti e meno nocivi per l’ambiente, per la salute e per la lotta ai cambiamenti climatici. Entro il 2020 risparmieremo 500 milioni di tonnellate di biossido di carbonio. La decisione di oggi è stata quindi molto importante ed è indipendente dalla proposta relativa alle autovetture, che sarà pronta la prossima settimana, come ha annunciato oggi il Presidente.</p>
      <p sl="en">E’ necessario adottare un insieme di altre misure, altrimenti le nostre rimarranno soltanto parole. Se dichiariamo che intendiamo ridurre le emissioni entro il 2020 o il 2050, poi proponiamo le misure specifiche necessarie per conseguire l’obiettivo e tutti dicono “non siamo responsabili; siamo un caso speciale; sono altri a dover fare riduzioni”, non conseguiremo mai i nostri obiettivi. Dobbiamo essere determinati nella lotta contro i cambiamenti climatici. A tal fine, non solo la Commissione, non solo il Consiglio – e vi ringrazio molto per il sostegno che ci avete fornito finora – ma anche le autorità nazionali, non solo ministri e governi: tutte le autorità devono assumersi la responsabilità di affrontare i cambiamenti climatici.</p>
      <p sl="en">La Commissione propone che i paesi industrializzati – compresa l’Unione europea – adottino un obiettivo di riduzione media delle emissioni del 30 per cento entro il 2020, rispetto ai livelli del 1990. Inoltre, la Commissione ha presentato diverse possibilità di coinvolgere i paesi in via di sviluppo nell’ottica di limitare l’aumento delle loro emissioni e infine ridurle dopo il 2020. I nuovi obiettivi per i paesi industrializzati e gli strumenti per coinvolgere i paesi in via di sviluppo dovrebbero far parte di un nuovo accordo, che darà seguito al primo periodo di impegni del protocollo di Kyoto nel 2013.</p>
      <p sl="en">Raggiungere questo nuovo accordo non sarà facile e richiederà la leadership risoluta dell’Unione europea. La Commissione ha proposto che l’Unione dia prova di tale leadership assumendo l’impegno chiaro e indipendente di conseguire, come ho già detto, una riduzione di almeno il 20 per cento delle emissioni di gas serra entro il 2020, rispetto ai livelli del 1990. Questo impegno indipendente ci aiuterà a sbloccare la situazione di stallo nei negoziati internazionali sul clima. Esso sostiene la nostra ferma intenzione di raggiungere un accordo internazionale che permetta di ottenere una riduzione del 30 per cento nei paesi industrializzati e trasmetta un forte messaggio ai nostri partner . E’ fattibile, è finanziariamente accessibile ed è redditizio intraprendere azioni ambiziose. E’ ora di passare dalle parole all’azione. Un impegno unilaterale indipendente è anche essenziale per realizzare i nostri obiettivi di competitività, di efficienza e di sicurezza energetica. Esso garantisce continuità al mercato del carbonio e offre incentivi per effettuare investimenti in tecnologie a basse emissioni di carbonio per il periodo post-2012.</p>
      <p sl="en">Sotto la guida dell’Unione europea, le discussioni nel quadro delle Nazioni Unite sono ormai sempre più orientate verso i temi rilevanti per un accordo sull’azione post-2012. Benché alla Conferenza sul clima svoltasi a Nairobi a novembre non siano state prese decisioni da prima pagina, di fatto si è compiuto un passo avanti in termini di preparazione del terreno per un futuro accordo. Per esempio, a Nairobi è stato raggiunto un consenso tra le parti del Protocollo di Kyoto su un piano di lavoro globale, da completare entro il 2008 o 2009, relativo a nuovi impegni dei paesi industrializzati per il periodo post-2012. Si è giunti a un accordo a lungo ricercato sullo svolgimento di un riesame completo del Protocollo di Kyoto nel 2008 e su una serie di decisioni importanti relative a meccanismi di sviluppo pulito e strategie di adattamento. Questi ultimi aiuteranno i paesi in via di sviluppo ad adattarsi ai cambiamenti climatici e incoraggeranno nuovi progetti relativi alle tecnologie pulite in Africa e in altre regioni povere.</p>
      <p sl="en">Esiste tuttavia un ampio divario tra le parole e l’impegno ad agire. Per raggiungere un accordo entro i prossimi due o tre anni, la comunità internazionale deve dimostrare molta più volontà politica. I negoziati e gli impegni per i paesi industrializzati e altri contributi da parte dei paesi in via di sviluppo hanno bisogno di un impulso energico. Questo è lo scopo preciso dell’obiettivo del 30 per cento proposto e dell’impegno indipendente di ridurre le emissioni del 20 per cento.</p>
      <p sl="en">Mi aspetto che il Consiglio di primavera trasmetta un forte segnale sulla necessità di un intervento risoluto sui cambiamenti climatici e sul legame cruciale presente tra politica energetica e cambiamenti climatici, vale a dire la politica sul clima. Mi attendo inoltre che il Consiglio europeo sostenga gli obiettivi che ho appena descritto.</p>
      <p sl="en">Mi auguro che il Parlamento europeo trasmetta un analogo messaggio di sostegno alla strategia proposta dalla Commissione. Abbiamo bisogno di questo sostegno per rafforzare lo slancio politico alla base degli sforzi volti a conseguire l’obiettivo dei 2 gradi ed è necessario che l’Unione europea pratichi ciò che predica per riuscire a persuadere altri paesi a fare altrettanto, tra cui gli Stati Uniti, che sono i principali responsabili delle emissioni nel mondo e offrono ai paesi in rapido sviluppo, come la Cina, l’India e altre economie emergenti del Sudest asiatico e del Sud America, un argomento dietro cui nascondersi e affermare: “se gli Stati Uniti, che sono i principali responsabili delle emissioni, non prendono provvedimenti, perché dovremmo prenderli noi?”. Dobbiamo quindi dimostrare che pratichiamo ciò che predichiamo e persuaderli a partecipare a un accordo internazionale, perché i cambiamenti climatici costituiscono una minaccia globale e richiedono una risposta globale.</p>
      <a text="(Applausi)"/>
    </intervention>
    <intervention id="3-057" speaker_id="photo_generic" name="Sigmar Gabriel" is_mep="True" mode="spoken">
      <p sl="de">Presidente in carica del Consiglio . – Signora Presidente, signor Commissario Dimas, onorevoli deputati, vi ringrazio per aver offerto alla nuova Presidenza la possibilità di fare alcune osservazioni sul tema dei cambiamenti climatici.</p>
      <p sl="de">Innanzi tutto vorrei dire che, nell’ambito dei preparativi per l’ultima conferenza sui cambiamenti climatici, in seno al Consiglio siamo giunti a posizioni comuni con la Commissione e il Parlamento per quanto riguarda gli aspetti essenziali, le strategie e le risposte da dare a questa sfida globale. Ritengo che, nei prossimi anni, potremo avere successo nei negoziati, attualmente difficoltosi, soltanto se l’Unione europea continuerà a parlare con una voce sola e cercherà di mantenere il suo ruolo guida nei negoziati internazionali sui cambiamenti climatici. A mio parere, il successo degli ultimi anni si deve al fatto che l’Unione europea ha già accettato questo ruolo guida. Il Commissario Dimas ha appena osservato, a ragione, che l’Unione europea, oltre a definire importanti obiettivi per la politica sul clima, di fatto deve stabilire fino a che punto sia disposta a concretizzare tali obiettivi tramite iniziative proprie e prassi politica a livello di Unione europea e di Stati membri.</p>
      <p sl="de">Dobbiamo rispondere a due sfide veramente enormi per l’umanità. La prima grande sfida è in che modo si possa garantire al mondo – e alla sua popolazione in crescita – un sufficiente approvvigionamento di energia. Sul nostro pianeta vivono oggi 6,5 miliardi di persone e, a un certo punto, la popolazione mondiale supererà i 9 miliardi. Attualmente, 1,4 miliardi di persone vivono in regioni industrializzate e, nei prossimi anni e decenni, la popolazione dei paesi industrializzati sul pianeta raggiungerà i 4 miliardi.</p>
      <p sl="de">Se nei prossimi 50 anni vorremo consumare energia e materie prime allo stesso modo in cui lo abbiamo fatto negli ultimi 50, avremo bisogno di due pianeti per rifornire l’umanità di risorse sufficienti. Per compiere progressi nei negoziati internazionali sulla protezione del clima, il primo interrogativo cui dobbiamo rispondere è quindi come garantire un approvvigionamento energetico sicuro, non solo per noi, ma anche per i paesi in via di sviluppo e i paesi emergenti, che cercano di promuovere la crescita economica al fine di migliorare le condizioni di vita delle loro popolazioni.</p>
      <p sl="de">Se gli europei e le altre nazioni industrializzate non riescono a offrire risposte tecnologiche che permettano a questi paesi di conseguire la crescita economica, la sicurezza sociale e la prosperità per le loro popolazioni, senza al tempo stesso alterare il clima, essi non si uniranno ai nostri sforzi volti a contrastare i cambiamenti climatici.</p>
      <p sl="de">La prima sfida consiste quindi nel rispondere alla prima domanda che ci viene sempre rivolta dai paesi in via di sviluppo nei negoziati internazionali sul clima, ovvero: “Come possiamo rifornire circa 2 miliardi di persone che oggi non hanno accesso all’elettricità, vivono nella miseria più nera e hanno bisogno di energia per migliorare le loro condizioni di vita?” In che modo garantiamo la fornitura di energia a questa fascia della popolazione mondiale – costituita da due miliardi di persone – senza provocare al tempo stesso alterazioni del clima?</p>
      <p sl="de">La sfida per le regioni tecnologicamente avanzate, come l’Europa, consiste quindi nell’individuare le tecnologie che in futuro permetteranno di realizzare la crescita economica, senza provocare un’alterazione del clima e un continuo aumento delle emissioni di CO2. Sono le regioni ad alta tecnologia come l’Europa a dover fornire la risposta.</p>
      <p sl="de">La seconda sfida per l’umanità, che è collegata alla prima, consiste nel limitare i cambiamenti climatici e il surriscaldamento globale. Questa settimana riceveremo gli ultimi dati dal Gruppo intergovernativo sui cambiamenti climatici, i cui membri sono attualmente riuniti a Parigi per uno scambio di informazioni. E’ già chiaro che apprenderemo che tutti gli scenari minacciosi riferiti al riscaldamento globale hanno grandi probabilità di trovare conferma o di rivelarsi persino peggiori del previsto. Ciò significa che non riusciremo a mantenere il riscaldamento globale inferiore a 2 gradi, se non faremo più di quanto abbiamo fatto finora per contribuire a ridurre le emissioni di CO2 e di altri gas serra.</p>
      <p sl="de">Le conseguenze sono già visibili. Nel mio paese, la Germania, l’ultimo ghiacciaio sarà completamente scomparso nel 2020. Alcuni mesi fa, abbiamo messo in servizio una nuova imbarcazione di salvataggio per le vittime di naufragi nel Mare del Nord. E’ lunga quasi 50 metri. Dieci o venti anni fa, una lunghezza compresa tra 20 e 30 metri sarebbe stata più che sufficiente. Questi sono i primi segni dei cambiamenti climatici in un paese che ne è colpito solo in modo relativamente modesto.</p>
      <p sl="de">Sappiamo che in Germania vi saranno più inondazioni, ma anche una maggiore siccità. Tuttavia, il nostro paese è relativamente ricco e sicuro. I problemi appaiono molto più seri quando parliamo con i nostri omologhi in Spagna e in Portogallo, paesi minacciati da una vera e propria desertificazione, da una siccità che condurrà a periodiche carenze idriche. La situazione diventa ancora più drammatica se osserviamo i danni che il riscaldamento globale sta già provocando in Africa.</p>
      <p sl="de">Nel continente africano i cambiamenti climatici già oggi creano più profughi dei conflitti armati e delle guerre civili. I flussi di profughi che osserviamo sulle coste nordafricane di fronte all’Europa sono solo un indizio di ciò che ci attende se non riusciremo ad arrestare il riscaldamento globale e la distruzione delle condizioni di vita in un continente come l’Africa.</p>
      <p sl="de">Tutto ciò ha inoltre molto a che fare con la giustizia. E’ un’ingiustizia inaudita che il continente africano, che non ha alcuna responsabilità dei cambiamenti climatici in atto, debba essere quello che più ne subisce le conseguenze. E’ uno sviluppo cui stiamo già assistendo.</p>
      <p sl="de">Immaginate una situazione mondiale in cui 4 miliardi di persone vivano in società industriali – di cui due terzi in Asia, tra l’altro – e il riscaldamento globale cominci ad avere un effetto sui ghiacciai dell’Himalaya, fonte del 40 per cento dell’acqua dolce in Asia. Immaginate gli scenari devastanti che si prospettano per il mondo allorché queste riserve di acqua dolce in Asia cominceranno a sparire. Non saremo più minacciati solo dalle guerre per il petrolio, ma anche da conflitti e guerre civili per il possesso delle riserve di acqua.</p>
      <p sl="de">Si tratta quindi di un pericolo reale per l’umanità. Dobbiamo però riuscire innanzi tutto a fare uscire queste discussioni sulle sfide per l’umanità dalla cerchia degli esperti e portarle all’attenzione dei leader mondiali. In futuro, non sarà più sufficiente riunire 189 ministri dell’Ambiente delle Nazioni Unite e 5 000 scienziati in una conferenza internazionale per discutere i cambiamenti climatici una volta all’anno; queste tematiche dovranno essere discusse anche dai capi di Stato e di governo, dall’Assemblea generale delle Nazioni Unite e dal Consiglio di sicurezza.</p>
      <p sl="de">Sono anche deputato al Bundestag tedesco, in altre parole, sono membro di un parlamento. Dobbiamo riuscire a porre queste tematiche al centro dei dibattiti parlamentari. Per essere sincero, devo dire che il numero di deputati presenti alle discussioni sui cambiamenti climatici in seno al Bundestag è probabilmente inferiore a quello dei deputati che vi assistono al Parlamento europeo.</p>
      <p sl="de">Dobbiamo anche adoperarci per garantire che tutto ciò che continuiamo a dire ai cittadini e a leggere ogni giorno, ovvero che questa è una delle più grandi sfide che l’umanità deve affrontare, ci induca effettivamente a porre tale sfida al centro della nostra azione politica e del nostro lavoro quotidiano.</p>
      <p sl="de">Sono convinto che la Commissione, con le sue proposte sulla gestione dell’energia e del cambiamento climatico, non solo riconosce la necessità di questo compito, ma si rende anche conto che le è stata offerta un’opportunità storica. Per la prima volta nella discussione sull’energia e sui cambiamenti climatici, la Commissione ha presentato una proposta che a mio avviso costituisce una risposta a un’esigenza epocale, in quanto coniuga i temi della sicurezza dell’approvvigionamento energetico e della gestione dei cambiamenti climatici. Non discutiamo più in sfere separate come garantire l’accesso all’energia, da un lato, e come proteggere il clima, dall’altro: è invece all’esame un pacchetto di proposte e di strumenti politici che trattano insieme entrambe le questioni.</p>
      <p sl="de">Per la prima volta, abbiamo la possibilità di decidere insieme e in modo coerente, a livello europeo, le questioni legate alla politica energetica e ai cambiamenti climatici. So che nelle prossime settimane e nei prossimi mesi si svolgeranno molte discussioni in seno alle commissioni, ai gruppi di lavoro e nei negoziati tra funzionari, e tutti voi lo sapete molto meglio di me, perché avete più esperienza di me in materia di processi decisionali europei.</p>
      <p sl="de">L’onorevole Schulz – e vale la pena di venire fin qui anche solo per avere la possibilità di intervenire dinanzi a lui, perché di solito i nostri ruoli sono invertiti – sa, o in ogni caso così mi ha riferito, che vi è sempre il rischio che la dinamica politica – quella che definisco l’opportunità storica – si perda nelle discussioni di dettaglio. A mio parere, nelle prossime settimane e nei prossimi mesi, parallelamente a tutte le necessarie discussioni di dettaglio, l’essenziale sarà evitare di perdere questa opportunità storica di riunire le politiche comunitarie in materia di energia e cambiamenti climatici e usarle per tracciare il percorso da seguire nel dibattito internazionale. Ritengo che questo sia il vero compito dei politici in seno alla Commissione, al Parlamento e al Consiglio europeo.</p>
      <p sl="de">E’ chiaro che tra i vari dettagli si dovranno anche risolvere conflitti legati agli interessi nazionali, come già risulta evidente nel caso dell’industria automobilistica, ma l’essenziale è cogliere questa opportunità storica e, a nome del Consiglio, fornirò un paio di esempi per evidenziare ciò che rivestirà particolare importanza al Vertice di primavera dei capi di Stato e di governo.</p>
      <p sl="de">In primo luogo, dobbiamo puntare verso obiettivi ambiziosi di protezione del clima nei negoziati internazionali. E’ assolutamente corretto che la Commissione si ponga, come obiettivo per i negoziati internazionali, una riduzione del 30 per cento delle emissioni di CO2 entro il 2020. Questa riduzione non è stata fissata in funzione di ciò che siamo certi di realizzare o di ciò che è fattibile sotto il profilo economico, ma esclusivamente in funzione della riduzione che dobbiamo ottenere entro il 2020 per contenere il riscaldamento globale al di sotto dei 2 gradi. Ritengo che questo aspetto debba avere un posto prominente nel dibattito politico quotidiano, perché spesso si presenta una grossa difficoltà nelle discussioni sui cambiamenti climatici.</p>
      <p sl="de">Negli anni ’70 e ’80, quando nel mio paese avevamo problemi con i rifiuti e le discariche, le sostanze inquinanti che fuoriuscivano dalle discariche erano visibili a tutti; se ne sentiva l’odore, se ne avvertiva la presenza ogni giorno. Per questo i politici che si occupavano delle questioni politiche quotidiane si riunirono e decisero che era necessario risanarle e depositarvi meno rifiuti.</p>
      <p sl="de">L’atmosfera è una discarica, che nessuno vede, della quale non si sente l’odore ogni giorno, e grazie al cielo le catastrofi non sono quotidiane. Il rischio che questa discarica invisibile non ci ricordi ogni giorno la necessità di agire è molto alto e, se dite ai cittadini, ai vostri elettori, che vogliamo limitare a 2 gradi l’aumento della temperatura sul nostro pianeta, molti vi guarderanno stupiti e diranno: “Due gradi? Non sono molti, e in realtà è piacevole che non faccia più così freddo nel Nord Europa”. In altre parole, è difficile comunicare che soli 2 o 3 gradi facciano la differenza tra le temperature attuali e quelle dell’era glaciale di migliaia di anni fa.</p>
      <p sl="de">Se poi dite loro che occorre fare tutto entro il 2100, perché per allora vi saranno molte persone sulla Terra, sentirete dire in seno ai nostri parlamenti e partiti: “Oh, ma il 2100 è talmente lontano! Se ne dovranno occupare i nostri successori”.</p>
      <p sl="de">Dev’essere chiaro che i cambiamenti climatici sono un fenomeno già in atto e che, in sostanza, saranno i nostri figli e i nostri nipoti a pagarne le conseguenze. Le persone della mia età attualmente attive in politica senza dubbio potranno vivere tutta la vita su questo pianeta, ma mia figlia di 18 anni pagherà un prezzo elevato se non useremo i prossimi 10-15 anni per produrre un cambiamento reale o arrestare del tutto il riscaldamento globale. Per proteggere il clima è necessaria una lunga frenata, che durerà 30 anni. Fra 30 anni raccoglieremo i frutti di ciò che faremo correttamente ora, ma saranno i nostri figli e nipoti a subire le conseguenze dei nostri errori.</p>
      <p sl="de">Per questo è importante fissare l’obiettivo di 2 gradi al Vertice di primavera dei capi di Stato e di governo, che porterà all’obiettivo internazionale di ridurre del 30 per cento le emissioni entro il 2020, per la protezione del clima.</p>
      <p sl="de">La Commissione ha affermato che, se non si raggiungerà un accordo multilaterale, o un accordo complementare a Kyoto, con Stati Uniti, Cina e India, l’Unione europea dovrà porsi un obiettivo unilaterale di almeno il 20 per cento. Alcuni rappresentanti politici lo considerano un passo indietro nella gestione dei cambiamenti climatici. A mio parere, è qualcosa di molto diverso. Il messaggio che trasmettiamo è che, anche nell’improbabile eventualità che non si riesca a concludere un accordo internazionale sui cambiamenti climatici cui aderiscano i paesi extraeuropei, nessuno nell’Unione europea dovrà pensare che sarà la fine della protezione del clima; al contrario, persino nel caso – che non ci attendiamo né desideriamo – di un fallimento dei negoziati internazionali sui cambiamenti climatici, sarà nostra premura far sì che nell’Unione europea si garantisca una maggiore protezione del clima e, anziché accontentarsi dell’8 per cento, si raggiunga almeno il 20 per cento.</p>
      <p sl="de">Vogliamo che all’accordo aderiscano anche i trasporti aerei, e ovviamente è necessario che sia attuato l’impegno volontario dell’industria automobilistica europea. Se l’industria automobilistica europea non assumerà l’impegno volontario di conseguire in media 120 grammi di CO2 al chilometro, la controversia politica non riguarderà l’eventuale necessità di elaborare una legislazione a livello europeo; mi sembra invece che, stando a quanto ho sentito negli ultimi giorni, la Commissione, il mio governo e la stragrande maggioranza del Consiglio e del Parlamento siano d’accordo sul fatto che sarà necessario adottare una legislazione europea per garantire tale contributo dell’industria automobilistica europea, un contributo di 120 grammi al chilometro.</p>
      <p sl="de">Ciò che dovremo stabilire è se ciò si possa ottenere tramite la sola tecnologia automobilistica o se ci si voglia avvalere, per esempio, dell’integrazione proporzionata dei biocarburanti quale mezzo per conseguire tale obiettivo. A mio parere, l’argomento di sicuro si presta alla discussione in seno al Parlamento, alla Commissione e al Consiglio, ma non devono esistere dubbi sul fatto che l’obiettivo ultimo è 120 grammi per l’intera industria automobilistica europea.</p>
      <p sl="de">In secondo luogo, dovremo far sì che tutti compiano progressi verso questo obiettivo, i veicoli grandi come quelli medi e piccoli, e dobbiamo anche promuovere un notevole sviluppo delle energie rinnovabili. Parlo a titolo personale e a nome del Consiglio e sono convinto che ci si debba attenere all’obiettivo generale di coprire il 20 per cento del fabbisogno di energia primaria dell’Unione con energie rinnovabili e dimostrare così che possiamo esercitare la leadership tecnologica. Questi obiettivi relativi ai cambiamenti climatici sono ambiziosi, ma offrono anche enormi prospettive per la crescita economica, l’occupazione e l’istruzione nell’Unione europea.</p>
      <p sl="de">Si pone, quindi, questo interrogativo: che cosa farà l’Europa quando la Cina diventerà il banco di lavoro, la Russia la pompa di benzina e il Brasile l’agricoltore del mondo? Che ne sarà dell’Europa? Ritengo che noi europei saremo gli ingegneri e i tecnici del mondo, quelli che raccolgono le sfide tecnologiche e offrono soluzioni su come affrontare le questioni legate all’energia e ai cambiamenti climatici, risposte tecnologiche che molti si attendono nei negoziati sui cambiamenti climatici e nella politica internazionale in materia di energia. L’Europa è la regione dell’innovazione e possiede tutto il necessario per fornire queste risposte. Ritengo che le proposte presentate dalla Commissione nel campo dell’efficienza energetica, degli obiettivi di protezione del clima e nel piano d’azione per l’energia ci forniscano tutti gli strumenti necessari per rispondere a questa sfida.</p>
      <a text="(Applausi)"/>
    </intervention>
    <intervention id="3-058" speaker_id="1927" name="Peter Liese" is_mep="True" mode="spoken">
      <p sl="de">a nome del gruppo PPE-DE . – Signora Presidente, signor Commissario, signor Presidente in carica del Consiglio, onorevoli colleghi, l’accesso all’energia e la gestione dei cambiamenti climatici costituiscono le due grandi sfide che l’umanità dovrà affrontare nel XXI secolo. Non l’ho detto io, ma il Presidente del Consiglio europeo, il Cancelliere Merkel, qui in Aula due settimane fa, ed è quindi logico che la Commissione e la Presidenza del Consiglio pongano la lotta contro i cambiamenti climatici al centro del loro programma di lavoro.</p>
      <p sl="de">Tuttavia, è altrettanto importante far seguire alle parole i fatti. Come emerge chiaramente dal rapporto Stern, i danni economici derivanti da cambiamenti climatici incontrollati si possono paragonare solo a quelli provocati dalla Seconda guerra mondiale. Nella mia circoscrizione elettorale ne abbiamo visto un esempio concreto, del quale la gente parla. Siamo infatti stati colpiti dall’uragano Kyrill , che è stato causa di gravissime perdite per migliaia di persone, in quanto la mia circoscrizione elettorale è stata l’epicentro del fenomeno. Sebbene non si possa attribuire un singolo uragano ai cambiamenti climatici, i ricercatori sono ormai certi che il numero crescente di fenomeni meteorologici estremi non possa più essere ignorato.</p>
      <p sl="de">Per questo motivo dobbiamo perseguire l’obiettivo di una riduzione del 30 per cento delle emissioni entro il 2020. Dobbiamo fare tutto il possibile a tal fine. Come molti colleghi deputati, ritengo che discutere in termini di 20 per cento sia stato come minimo fuorviante, perché si è data l’impressione che la cifra del 20 per cento non andasse presa troppo sul serio, mentre è proprio sul serio che deve essere presa.</p>
      <p sl="de">Ora abbiamo anche la possibilità di intervenire a livello internazionale, perché negli Stati Uniti, per esempio, il dibattito ha subito un cambiamento fondamentale in seguito a Katrina . Dopo ciò che è successo negli ultimi mesi, abbiamo una possibilità di gran lunga maggiore rispetto al passato di fare qualcosa al riguardo insieme agli Stati Uniti e quindi, realisticamente, nessuno deve dare per scontato che non otterremo risultati; anzi, dobbiamo fare tutto il possibile per raggiungere effettivamente un accordo internazionale.</p>
      <p sl="de">E’ bene che il Parlamento elabori una risposta alla dichiarazione della Commissione, ma è anche bene che non si voti già domani, perché la commissione per l’ambiente, la sanità pubblica e la sicurezza alimentare ha preparato una risoluzione molto ragionevole; nondimeno, dovremo ancora discuterne se a Strasburgo vorremo fornire una risposta assolutamente chiara, con l’accordo delle altre commissioni.</p>
      <p sl="de">Per esempio, a mio parere, nella risoluzione della commissione per l’ambiente, l’energia nucleare è trattata in modo inadeguato e non oggettivo. Questo non è l’approccio giusto ed esistono margini di miglioramento. Tuttavia, dobbiamo trasmettere un chiaro segnale a favore di un’azione più incisiva sui cambiamenti climatici. Secondo uno studio, questo è ciò che il 98 per cento dei cittadini si attende dai rappresentanti politici europei. Non dobbiamo deluderli.</p>
    </intervention>
    <intervention id="3-059" speaker_id="4425" name="Guido Sacconi" is_mep="True" mode="spoken">
      <p sl="it">a nome del gruppo PSE . – Signora Presidente, onorevoli colleghi, il collega Liese ha appena detto che ieri in commissione ambiente abbiamo adottato una risoluzione molto importante che entra in tutti i dettagli, come li ha chiamati il Ministro Gabriel, quindi io non li cito. Vedremo a Strasburgo di migliorare ancora tale risoluzione in vista del Vertice di primavera.</p>
      <p sl="it">Desidero appunto dedicare i pochi secondi a mia disposizione ad accogliere uno spunto dell’intervento del Ministro Gabriel che trovo molto giusto: e cioè che ci troviamo di fronte a una svolta storica. Io penso che quest’anno e il prossimo, 2007-2008, saranno in grado di dire effettivamente se riusciremo a compiere un’accelerazione e un salto di qualità politica su questo grande tema che si sta imponendo all’attenzione dell’opinione pubblica mondiale. La situazione sta cambiando, non solo per i dati nuovi che ci forniscono gli scienziati a Parigi, il panel , ecc., ma anche nel dibattito politico-internazionale: per esempio, oltre Atlantico sta maturando o può maturare una consapevolezza diversa.</p>
      <p sl="it">Allora io penso che, pur facendo la nostra parte ed essendo coerenti nella legislazione – emission trading , inclusione dell’aviazione, riduzione del CO2 per le autovetture e tutte le altre cose che sono in cantiere – sia necessario fare un grande salto di qualità politica, realizzando una forte alleanza fra le istituzioni europee per presentarsi più forti possibile al negoziato internazionale.</p>
      <p sl="it">Anche noi come Parlamento dovremmo forse fare meglio la nostra parte – ovviamente, prima di tutto, quella del legislatore – ma possiamo sostenere il negoziato di Commissione e Consiglio, proponendo magari una grande alleanza mondiale dei Parlamenti, per far diventare la lotta al riscaldamento climatico una vera priorità, come i cittadini richiedono.</p>
    </intervention>
    <intervention id="3-060" speaker_id="2155" name="Graham Watson" is_mep="True" mode="spoken">
      <p sl="en">a nome del gruppo ALDE . – Signora Presidente, il mio gruppo accoglie con favore l’attenzione che la Commissione sta dedicando alla politica energetica e ai cambiamenti climatici, la sua proposta sulla biomassa del dicembre 2005, le sue proposte sulla modalità stand-by delle apparecchiature elettroniche del settembre 2006, la sua politica energetica di questo mese e l’annuncio di oggi di una direttiva sulla qualità dei carburanti. Riteniamo che nell’insieme queste proposte rappresentino una politica ambiziosa, ma non irrealizzabile. Tale politica è essenziale se l’Unione e i suoi Stati membri vogliono essere all’altezza delle loro responsabilità nei confronti dei cittadini, garantire un approvvigionamento energetico sicuro e persuadere altri paesi a seguire il nostro esempio.</p>
      <p sl="en">Se avessimo ascoltato i moniti degli scienziati californiani alla fine degli anni ’70, probabilmente avremmo potuto prevenire il cambiamento climatico. Ora possiamo solo sperare di contenerlo. Per questo motivo, i democratici e i liberali deplorano le suppliche dei costruttori automobilistici tedeschi sulla Bild Zeitung e i tentativi di alcuni Commissari di indebolire gli obiettivi relativi alle emissioni.</p>
      <a text="(Applausi)"/>
      <p sl="en">Se i giapponesi possono costruire autovetture ibride, se i francesi e gli italiani possono produrre autovetture molto più efficienti, perché non possono farlo anche altri?</p>
      <p sl="en">Non cito spesso Konrad Adenauer in seno all’Assemblea – lo lascio fare ai colleghi di destra – ma Adenauer colse nel segno quando disse: “All’intelligenza Dio ha posto limiti, alla stupidità no”.</p>
      <a text="(Ilarità e applausi)"/>
      <p sl="en">Avremo successo solo se i cittadini riconosceranno che esiste un problema e cominceranno a modificare le loro abitudini. Abbiamo davvero bisogno di rasoi o di arricciacapelli elettrici? Abbiamo davvero bisogno di autovetture che passano da 0 a 100 km all’ora in meno di sei secondi, se ciò distruggerà il nostro pianeta in meno di sei decenni? Le case automobilistiche si fanno vanto di produrre automobili in grado di viaggiare a 240 km all’ora. Può anche essere, ma emettono 360 grammi di CO2 al chilometro. Porre fine a queste pratiche non significa colpire l’occupazione. Uno studio del governo belga dell’anno scorso indica che la riduzione delle emissioni di CO2 non incide sull’occupazione in generale, perché vi sono nuovi settori ad alta tecnologia che creano nuovi posti di lavoro.</p>
      <p sl="en">Non è solo per le questioni climatiche che è necessaria una nuova filosofia: dobbiamo nutrire una popolazione mondiale in rapida crescita ed elevare il tenore di vita fino al punto in cui la situazione demografica si stabilizza. Lo si può fare in vari modi: coltivando soia, per esempio, che offre lo stesso valore nutrizionale del manzo per meno dell’1 per cento dei fattori produttivi.</p>
      <p sl="en">La democrazia non può più essere esercitata attraverso la gestione delle crisi, affrontando i problemi seri solo quando si presenta una crisi. Quando sono a rischio i mezzi di sussistenza e la sostenibilità della vita stessa, è necessario adottare una strategia attiva e risoluta nella nostra politica, come quella proposta oggi dal Presidente in carica del Consiglio. Non è facile cambiare le abitudini delle persone. Nelle proposte della Commissione non si dà sufficiente risalto alla riduzione dei consumi energetici, ma è essenziale.</p>
      <p sl="en">H.G. Wells disse: “La storia umana diventa sempre più una gara tra la cultura e la catastrofe”. Se la Commissione comprende questa necessità, se sfida gli Stati membri anziché mostrarsi condiscendente, possiamo ancora sperare che l’Unione riesca a trovare maggiore sostegno tra i cittadini.</p>
      <a text="(Applausi)"/>
    </intervention>
    <intervention id="3-061" speaker_id="22861" name="Seán Ó Neachtain" is_mep="True" mode="spoken">
      <p sl="ga">a nome del gruppo UEN – A Uachtaráin, tá dualgas ar an Aontas Eorpach a bheith ina gceannródaithe agus dul i ngleic leis na fadhbanna a chothaíonn athrú aeráide. I measc na gcéimeanna a chaithfear a chur i bhfeidhm, tá siad seo a leanas: Úsáid Fuinnimh Inmharthana Inathnuaite a mhéadú san Eoraip; Laghdú 20% ar a laghad a dhéanamh ar sceitheadh CO2 san Eoraip; Barántas a thabhairt go mbeidh muide san Eoraip i bhfad níos éifeachtaí ó thaobh ídiú fuinnimh de. Tá muid ag cur an iomarca fuinnimh amú inár dtithe agus inár gcomhlachtaí ó lá go lá.</p>
      <p sl="ga">Caithfidh an tAontas Eorpach chuile fhóram idirnáisiúnta a úsáid chun a chinntiú go dtabharfaidh tíortha uile an domhain mhóir tacaíocht dár n-iarrachtaí. Caithfear ceannasaíocht a ghlacadh ar an bhfadhb seo láithreach. Tá seacht mBallstát is fiche san Aontas Eorpach anois, rud a thugann ról lárnach, tábhachtach dúinn inár gcath in aghaidh athrú aeráide. Tá deireadh le briathra, caithfear gníomhú. Agus mar fhocal scoir, tá ról againne uile san fhadhb seo a réiteach. Caithfidh muid athruithe nósmhaireachta a chur i bhfeidhm sa bhaile agus inár dtithe féin agus mar a deireann muid sa nGaeilge: 'Ní hé lá na gaoithe lá na scolb'. Tá brón orm faoin mbriseadh isteach sin a tharla níos túisce.</p>
    </intervention>
    <intervention id="3-062" speaker_id="28233" name="Rebecca Harms" is_mep="True" mode="spoken">
      <p sl="de">a nome del gruppo Verts/ALE . – Signora Presidente, signor Commissario, signor Ministro, onorevoli colleghi, non tutti avete ascoltato il formidabile discorso della Presidenza del Consiglio sui cambiamenti climatici, ma, come me, ne avete sentiti molti del genere e, poiché il Ministro Gabriel, mio ex collega ai tempi in cui facevamo politica a livello locale, ama parlare chiaro, vorrei solo dire che, se le parole potessero fermare i cambiamenti climatici, probabilmente avremmo già risolto il problema. Devo però dire al Ministro Gabriel e al Commissario che non dobbiamo valutare la situazione sulla base delle parole, ma solo ed esclusivamente sulla base dei fatti.</p>
      <p sl="de">La proposta della Commissione che accompagna il pacchetto sull’energia è problematica, e non solo a causa dell’obiettivo del 20 per cento e dei giochi di prestigio con l’obiettivo iniziale unilaterale del 20 per cento, poi seguito, forse, dal 30 per cento a livello internazionale. E’ problematica anche perché gli strumenti da incorporare nel pacchetto sull’energia sono tutti troppo deboli e dubito che siano veramente in grado di garantire una riduzione del 20 per cento delle emissioni di CO2.</p>
      <p sl="de">In questo pacchetto vi sono molti elementi sbagliati e pochi giusti, Ministro Gabriel. Per esempio, vi è troppo poco sull’efficienza energetica e sul risparmio energetico, troppo poco sulle energie rinnovabili, ma sin troppo sul carbone e sui combustibili fossili e un ottimismo nei riguardi dell’energia nucleare che oggi è assolutamente indifendibile, soprattutto alla luce del disastro economico che l’Areva sta provocando in Finlandia. La notizia che l’industria nucleare si sta distruggendo da sola con questo investimento sbagliato dovrebbe rallegrare tutti gli oppositori dell’energia nucleare.</p>
      <p sl="de">Agli elementi giusti e sbagliati, a mio parere, negli ultimi giorni si è anche aggiunto qualcosa che va oltre gli strumenti sbagliati, qualcosa di cui è responsabile la Presidenza del Consiglio tedesca. Il Commissario Dimas ha giustamente tentato di fissare obiettivi vincolanti per ridurre le emissioni di CO2 a un livello che l’industria automobilistica aveva annunciato in modo volontario, solo per vedere la Germania affondare questo giusto tentativo, e non nella prospettiva di fare qualcosa per i cambiamenti climatici o per il futuro dell’industria automobilistica, ma unicamente nell’ottica di proteggere il piccolo segmento delle grosse autovetture di lusso prodotte in Germania. Così, all’improvviso, non si tratta più di cambiamenti climatici, ma solo della Porsche !</p>
      <a text="(Il Presidente interrompe l’oratore)"/>
    </intervention>
    <intervention id="3-063" speaker_id="1018" name="Francis Wurtz" is_mep="True" mode="spoken">
      <p sl="fr">a nome del gruppo GUE/NGL . – Signora Presidente, sono lieto che questa discussione si svolga mentre è in corso la conferenza del Gruppo intergovernativo sui cambiamenti climatici a Parigi, della quale attendiamo le conclusioni. Al riguardo, signora Presidente, suggerirei di invitare a un’audizione pubblica in seno al Parlamento europeo il dottor Pachauri, presidente di tale gruppo, che riunisce i migliori scienziati del mondo che si occupano della questione. Ho avuto la possibilità di incontrarlo brevemente ieri a Parigi e sono convinto che le sue spiegazioni e le sue raccomandazioni sarebbero di grande utilità nella battaglia che ci attende se intendiamo contribuire a rispondere a questa sfida per la civiltà.</p>
      <p sl="fr">Qual è la situazione attuale? Da parte mia, direi che dobbiamo rivolgere ai nostri concittadini un messaggio lucido e incoraggiante, un messaggio composto da una brutta notizia e da due buone notizie. Quella brutta è la constatazione della situazione attuale. Nel mondo, la situazione è ulteriormente peggiorata in questi ultimi sei anni e nell’Unione europea siamo partiti male per rispettare i nostri impegni di Kyoto, già del tutto inadeguati. Se dovessimo proseguire a questi ritmi, arrecheremmo danni insostenibili al pianeta, non solo per le generazioni future, ma anche per quella dei nostri figli. Questa è la brutta notizia, ed è molto grave.</p>
      <p sl="fr">Passo ora alla prima buona notizia: è possibile invertire la tendenza.</p>
      <a text="(Rivolgendosi ai deputati che parlano e non lo ascoltano)"/>
      <p sl="fr">Onorevoli colleghi, se la questione del clima vi interessa solo davanti ai giornalisti, vi compatisco …</p>
      <a text="(Applausi)"/>
      <p sl="fr">… perché poco fa, durante gli interventi del Consiglio e della Commissione, vi ho contati: non erano presenti più di 50 deputati in Aula. Non venite in Aula solo per votare, senza sapere. Venite e partecipate alla discussione, o almeno mostrate rispetto per gli oratori che intervengono!</p>
      <a text="(Applausi)"/>
      <p sl="fr">Dopo aver annunciato la cattiva notizia, ecco la prima buona notizia che possiamo dare ai nostri concittadini: è possibile invertire la tendenza, ma bisogna ammettere che si tratta di una vera e propria rivoluzione. Gli obiettivi di riduzione delle emissioni sono noti: una riduzione del 50 per cento nel mondo, e quindi del 75 per cento nei nostri paesi, entro il 2050. A tal fine, non solo è necessario un incremento sostanziale della quota delle fonti di energia pulite, ma anche un nuovo rapporto con l’efficienza energetica, che comporta un vigoroso sviluppo delle reti ferroviarie e delle autostrade del mare, l’imposizione – come è già stato detto – di norme antinquinamento ambiziose ai costruttori automobilistici, nonostante le pressioni del Cancelliere Merkel, la costruzione diffusa di alloggi che permettano un maggiore risparmio energetico, la formazione all’uso di tecnologie che garantiscano una maggiore efficienza dei carburanti, scambi internazionali basati più sulla cooperazione che sulla concorrenza, investimenti massicci a lungo termine e l’assunzione del concetto di bene comune, in altre parole un insieme di importanti freni alla globalizzazione liberale.</p>
      <p sl="fr">Infine, la seconda buona notizia: l’enorme crescita di consapevolezza dell’opinione pubblica su queste tematiche, compreso negli Stati Uniti e nei paesi emergenti. E’ l’elemento fondamentale per vincere questa scommessa storica. Ma attenzione: dubito che i cittadini accetteranno una risposta maltusiana al problema che dobbiamo affrontare. Superare la filosofia economica produttivistica non significa frenare lo sviluppo sociale. La lotta contro i cambiamenti climatici non sarà una passeggiata.</p>
      <a text="(Applausi a sinistra e al centro)"/>
    </intervention>
    <intervention id="3-064" speaker_id="4482" is_mep="True" mode="spoken" role="Presidente">
      <p sl="unknown">Onorevole Wurtz, ho preso nota della sua proposta di organizzare uno scambio di pareri in seno al Parlamento con gli esperti che discutono la questione questa settimana a Parigi.</p>
      <p sl="unknown">La discussione è sospesa per il turno di votazioni e proseguirà dopo il voto.</p>
    </intervention>
    <intervention id="3-066" speaker_id="1911" name="Martin Schulz" is_mep="True" mode="spoken">
      <p sl="de">Signor Presidente, in questo momento non so a quale articolo del Regolamento mi devo richiamare, ma sono certo che lei ne troverà uno che giustifichi il mio intervento. Vorrei chiederle di segnalare, in veste di nuovo Presidente del Parlamento, alla commissione per la riforma, che dovrebbe occuparsi della riforma delle modalità di lavoro del Parlamento, che abbiamo bisogno di una procedura che garantisca agli oratori un trattamento più equo di quello attuale.</p>
      <p sl="de">Quando non si fa una pausa tra la discussione e il turno di votazioni, gli ultimi oratori nella lista si trovano nella situazione in cui si è appena trovato l’onorevole Wurtz, cioè devono fare l’impossibile per farsi sentire in Aula mentre entrano centinaia di deputati, nessuno dei quali ascolta ciò che si dice perché hanno tutti qualcosa di importante da dirsi. E’ semplicemente inaccettabile, e le chiedo di assicurare che sia prevista una sospensione tra la fine della discussione e l’inizio delle votazioni, onde evitare situazioni poco dignitose come quella cui abbiamo appena assistito, con il presidente di un gruppo che deve lottare per avere la parola, solo perché gli onorevoli colleghi non ascoltano. E’ semplicemente inammissibile!</p>
      <a text="(Applausi)"/>
    </intervention>
    <intervention id="3-067" speaker_id="1253" is_mep="True" mode="spoken" role="Presidente">
      <p sl="unknown">Onorevole Schulz, non so a quale articolo del Regolamento lei debba richiamarsi, ma quando ha ragione ha ragione, e non dubito che ne esista uno. In proposito, sono pienamente d’accordo con lei: è necessario prevedere una breve sospensione tra gli interventi e le votazioni.</p>
      <p sl="unknown">Onorevoli colleghi, è stata evidenziata la necessità di iniziare le votazioni all’ora prevista, ovvero alle 17.30, ma se altri deputati chiedono adesso la parola, ci allontaneremo sempre più dall’ora delle votazioni. Vi chiedo quindi di procedere subito al voto, sarà una procedura molto veloce. Interverrà poi il Ministro Gabriel, che ha ancora un paio di minuti a disposizione.</p>
    </intervention>
  </section>
  <section id="creitem17" title="17. Turno di votazioni"/>
  <section id="creitem18" title="17.1. Nomine nelle commissioni parlamentari (votazione): vedasi processo verbale"/>
  <section id="creitem19" title="18. Cambiamento climatico (seguito della discussione)">
    <intervention id="3-072" speaker_id="1983" is_mep="True" mode="spoken" role="Presidente">
      <p sl="unknown">L’ordine del giorno reca la discussione sul cambiamento climatico.</p>
    </intervention>
    <intervention id="3-073" speaker_id="1969" name="Johannes Blokland" is_mep="True" mode="spoken">
      <p sl="nl">a nome del gruppo IND/DEM. – Signor Presidente, riprovo. Innanzi tutto, vorrei esprimere le mie sincere congratulazioni al Commissario Dimas e al Presidente in carica del Consiglio, il Ministro Gabriel, per le loro proposte e i loro interventi appassionati. E’ soprattutto grazie alla campagna di Al Gore e al rapporto di Sir Nicholas Stern che il cambiamento climatico è sotto i riflettori in questi ultimi mesi. Ciò significa che è un buon momento per compiere progressi concreti. L’Europa deve realmente assumere un ruolo guida nel dibattito sui cambiamenti climatici e sulle misure da adottare. Ciò che conta ora è che le recenti proposte della Commissione siano adottate non solo dalla commissione per l’ambiente, la sanità pubblica e la sicurezza alimentare, ma anche dai capi di governo degli Stati membri. Il problema del clima è così vasto che sarà necessario mantenerlo all’ordine del giorno nei decenni a venire.</p>
      <p sl="nl">Poiché i cambiamenti climatici, e quindi il riscaldamento globale, non si possono semplicemente rallentare, soltanto le misure rigorose saranno efficaci. Ciò comporta necessariamente il passaggio a carburanti senza o a basse emissioni di carbonio. In termini concreti, ciò significa che dobbiamo dire addio ai combustibili fossili. Il Parlamento europeo ha già indicato che, entro il 2020, l’Europa dovrà conseguire una riduzione del 30 per cento delle emissioni di CO2. La Commissione ha invece proposto una riduzione del 20 per cento per disporre di margini di negoziazione ai fini di un accordo globale, che prevedrebbe poi una riduzione del 30 per cento delle emissioni in Europa. Vorrei che il Commissario Dimas ci spiegasse perché ritiene che questa tattica funzionerà.</p>
      <p sl="nl">Signor Presidente, vorrei chiederle un po’ di tempo in più, perché non mi sono potuto esprimere alla mia normale velocità.</p>
    </intervention>
    <intervention id="3-074" speaker_id="28457" name="Luca Romagnoli" is_mep="True" mode="spoken">
      <p sl="it">a nome del gruppo ITS . – Signor Presidente, gentili colleghi, è assai comune in quest’Aula e certamente nella sensibilità dell’opinione pubblica l’intento di combattere i cambiamenti climatici. Intanto, consentitemi una chiosa, utile a sottolineare l’onestà intellettuale che dobbiamo ai cittadini meno edotti in materia: ovvero quando parliamo di combattere i cambiamenti del clima è bene specificare che ci riferiamo solo a quella parte d’influsso che ha l’uomo e le sue attività sull’ambiente, parte che, come scientificamente dimostrato, è di gran lunga minore rispetto alle determinanti geofisiche e astronomiche.</p>
      <p sl="it">Certo, è utile una politica energetica che rispetti massimamente l’ambiente ma anche che assicuri l’approvvigionamento energetico essenziale al nostro sviluppo, che qui, con il massimo grado di indipendenza politica rispetto ai paesi extraeuropei, a tutt’oggi è lontana dal venire. Concordo ovviamente sugli obiettivi di abbattimento, come pure sugli sforzi per potenziare energie rinnovabili. Tutto giusto, certo, anche incentivare i veicoli meno inquinanti appare condivisibile. Ma non è che finirà come in Italia, ove la finanziaria 2007 favorisce chi può acquistare veicoli nuovi e condanna invece all’immobilità e a costi gravosi proprio i meno abbienti, che non possono permettersi il cambio di veicolo?</p>
      <p sl="it">Infine, colleghi, pur non essendo sinofobico – credetemi – ancora una volta chiedo: tutti i nostri sforzi unilaterali in materia di sostenibilità hanno senso quando la Cina e le tigri asiatiche dell’economia immettono in un anno nell’atmosfera quantità di gas clima-alteranti, pari a quanto producono in dieci anni i paesi dell’Unione?</p>
    </intervention>
    <intervention id="3-075" speaker_id="photo_generic" name="Sigmar Gabriel" is_mep="True" mode="spoken">
      <p sl="de">Presidente in carica del Consiglio . – Signor Presidente, ho chiesto di nuovo la parola per rispondere in termini chiari a un attacco rivolto alla Presidenza del Consiglio tedesca dall’onorevole Harms per quanto riguarda la posizione della Presidenza del Consiglio sulla partecipazione dell’industria automobilistica tedesca alla lotta contro i cambiamenti climatici.</p>
      <p sl="de">Innanzi tutto, onorevole Harms, la Presidenza del Consiglio non può ancora avere una posizione sulla questione, in quanto la Commissione non ha presentato una proposta, né vi è stata una delibera a livello di Consiglio. Supponendo che lei si riferisca alla posizione del governo federale tedesco, onorevole Harms, vi sono alcuni elementi di cui lei dovrebbe prendere atto, il primo dei quali è che la sua affermazione secondo cui il governo federale tedesco sarebbe contrario a una proposta legislativa e a una legislazione a livello europeo che fissi le emissioni di CO2 a 120 grammi al chilometro è assolutamente falsa. In seno al governo tedesco vi è accordo sul fatto che, se l’impegno volontario dell’industria automobilistica europea dovesse venire meno, sarà ovviamente necessario introdurre una legislazione europea che imponga il limite di 120 grammi al chilometro per le emissioni di CO2. In secondo luogo, il governo federale tedesco è però del parere che …</p>
      <a text="(Commenti)"/>
      <p sl="de">… se l’industria automobilistica europea si è prefissa questo obiettivo per il 2012, essa debba essere presa in parola. Anche su questo il governo tedesco non ha una posizione contraria.</p>
      <p sl="de">In secondo luogo, il governo federale tedesco è tuttavia persuaso che si debba conseguire insieme l’obiettivo di 120 grammi tramite due elementi, il primo dei quali è la tecnologia automobilistica e il secondo l’inclusione di alcuni biocarburanti.</p>
      <a text="(Commenti)"/>
      <p sl="de">Non so perché non dovrebbe funzionare. E’ un aspetto di cui dovremo discutere a tempo debito, ma il punto è questo: intendiamo permettere – e sinceramente preferirei che riuscissimo a condurre questa discussione con calma – che lo sviluppo della prima generazione di biocarburanti determini una maggiore concorrenza tra i prodotti alimentari, come è già avvenuto in Messico, dove il pane di granturco, l’alimento di base dei più poveri tra i poveri, ha subito un rincaro di circa il 60 per cento, o vogliamo investire nella seconda generazione di biocarburanti, i combustibili sintetici? Sì o no?</p>
      <p sl="de">Se questo è ciò che vogliamo, dobbiamo risvegliare l’interesse del mercato. Va da sé che l’industria automobilistica e l’industria petrolifera avranno interesse a sviluppare combustibili sintetici, per ovviare a questa concorrenza nel settore alimentare, se diamo loro la possibilità di conseguire in parte l’obiettivo di 120 grammi tenendo conto dei biocarburanti. Dobbiamo discutere dei contenuti di questa proposta, ma chiedo all’onorevole Harms di non agire come se il governo tedesco fosse contrario a un’eventuale proposta legislativa che imponga l’obiettivo di 120 grammi.</p>
      <p sl="de">In terzo luogo, mi auguro si sia d’accordo sulla necessità di conseguire questo obiettivo in termini di media calcolata per l’intera gamma di autovetture, in modo da ridurre i consumi e le emissioni di CO2 di tutte le auto, da quelle di lusso alle utilitarie, passando per quelle di media cilindrata. Se, tuttavia, l’impegno volontario dell’industria automobilistica europea dovesse essere imposto tramite la legislazione, ciò avverrà comunque nel modo previsto, cioè per tutte le classi di autoveicoli, in modo da ottenere una media di 120 grammi di CO2 al chilometro.</p>
      <p sl="de">La quarta osservazione, onorevole Harms, è che penso vi siano due cose che dobbiamo davvero evitare. Forse siamo d’accordo almeno su questo, se non altro, ed è anche la posizione del governo tedesco. E’ un errore far partecipare l’industria automobilistica al sistema europeo di scambio di diritti di emissione, in quanto la conseguenza sarebbe rendere tale sistema ancora più complesso, e lo è già sin troppo. E’ quindi ragionevole regolamentare il settore al di fuori del sistema di scambio di emissioni.</p>
      <p sl="de">Forse possiamo essere d’accordo anche sul fatto che la riduzione delle emissioni di CO2 è un compito futuro che non dobbiamo trasferire al settore privato affermando che esso, in definitiva, dipende dalle abitudini di guida dei singoli individui. E’ una sfida tecnologica cui vogliamo rispondere in modo tecnologico, cambiando la tecnologia automobilistica e tenendo conto in parte dello sviluppo dei biocarburanti sintetici e della loro integrazione.</p>
      <p sl="de">Se la questione che ha sollevato riguarda la posizione del governo tedesco, mi auguro di aver fornito una risposta esauriente. Se invece la sua domanda era rivolta alla Presidenza del Consiglio – e così l’ho intesa – le sarei grato se avesse la bontà di dare alla Presidenza la possibilità di condurre almeno un dibattito generale in seno al Consiglio “Ambiente”, cosa che potrà fare solo quando la Commissione presenterà una comunicazione in materia.</p>
      <p sl="de">Devo dire che, se la sua proposta deve essere interpretata come un invito a presentare tale comunicazione, al fine di poter condurre un dibattito generale, allora è una parte – di fatto l’unica parte – del suo intervento con cui concordo.</p>
      <a text="(Applausi)"/>
    </intervention>
    <intervention id="3-076" speaker_id="4382" name="Avril Doyle" is_mep="True" mode="spoken">
      <p sl="en">Signor Presidente, ho ascoltato con grande attenzione ciò che ha affermato il Ministro Gabriel, perché sulle prime pagine dei quotidiani irlandesi di oggi si legge: “La Germania si oppone ai limiti dell’Unione europea per le emissioni delle auto”. I quotidiani proseguono, rivelando che “il Cancelliere tedesco Angela Merkel si è impegnata a contrastare con il massimo vigore i piani volti a introdurre limiti generali per le emissioni di CO2 delle autovetture …”. I due minuti a mia disposizione non mi permettono di proseguire.</p>
      <p sl="en">Lei deve condurre una grande campagna di pubbliche relazioni, signor Ministro, se ciò che afferma è esatto, rispetto a ciò che dice la Presidente del Consiglio tedesca. Le chiedo quindi di risolvere la confusione presente tra voi, soprattutto perché, all’inizio della Presidenza tedesca, il Cancelliere Merkel ha pronunciato un discorso eccellente e molto incoraggiante su questo aspetto specifico, e ha garantito che la questione sarà in cima all’ordine del giorno al Vertice di marzo.</p>
      <p sl="en">Dobbiamo avere maggiore padronanza politica in questa discussione. Il vero problema – e lo dico, attraverso la Presidenza, sia al Commissario sia al Ministro – è che abbiamo delegato il compito ai nostri funzionari e ai nostri diplomatici. E’ vero, Nairobi è stato “un passo avanti” in termini di preparazione del terreno. E’ ciò che ha detto. Ma è stato un passo da bambino, un passo avanti tortuoso, ed è quindi difficile considerarlo un miglioramento rispetto a ciò che era stato deciso a Montreal.</p>
      <p sl="en">Non ha senso che migliaia di persone, provenienti da centinaia di paesi, si riuniscano una volta all’anno, disperdano carbonio e volino chissà dove per sedersi e discutere principalmente, a volte per due intere settimane, dei punti da iscrivere all’ordine del giorno e poi ripartano e si ritrovino un anno dopo a riprendere la discussione sull’ordine del giorno lasciata in sospeso 12 mesi prima! Se le nostre affermazioni e tutte le relazioni elaborate da economisti, ONG, ambientalisti e scienziati eminenti sono corrette – e lo sono, il 99 per cento della comunità è d’accordo sulla loro correttezza – dobbiamo assumere la massima responsabilità politica della risoluzione del problema, cioè a livello di vertice: non solo alle riunioni di vertice, ma anche alle conferenze e alle riunioni delle parti, a Nairobi e ovunque ci si riunisca. Dobbiamo portarlo ai piani superiori, a livello di primi ministri e capi di Stato, durante tutti i 12 mesi dell’anno, non solo alla riunione annuale della Convenzione delle Nazioni Unite sui cambiamenti climatici o alla riunione delle parti del protocollo di Kyoto.</p>
      <p sl="en">E’ necessario assumere la responsabilità politica al massimo livello. Prendete le redini e guidate il programma!</p>
    </intervention>
    <intervention id="3-077" speaker_id="4558" name="Dorette Corbey" is_mep="True" mode="spoken">
      <p sl="nl">Signor Presidente, signor Commissario, Ministro Gabriel, mi auguro si possa essere d’accordo sulla proposta di ridurre le emissioni di CO2 delle autovetture a 120 milligrammi e anche su una riduzione ancora maggiore per la seconda generazione di combustibili. Si devono assolutamente prendere provvedimenti, perché tantissime persone nutrono gravi preoccupazioni riguardo ai cambiamenti climatici. Domani le Nazioni Unite annunceranno che la Terra si sta riscaldando più rapidamente di quanto si fosse immaginato. L’Europa deve dar prova di leadership per risolvere il problema. Per questo motivo è importante adottare una posizione ferma sull’obiettivo del 30 per cento e non rassegnarsi ad accettare il 20 per cento, se il resto del mondo non si unirà ai nostri sforzi. Fare tutto questo assegnamento su altri paesi è assai deludente, anche se posso capirne la ragione. Innanzi tutto, abbiamo un dovere morale verso il resto del mondo: dal momento che abbiamo provocato i cambiamenti climatici, dobbiamo anche risolvere il problema. In secondo luogo, come si afferma nel rapporto Stern, è molto più economico adottare una politica rigorosa sul clima che sostenere i costi derivanti dall’adeguamento al riscaldamento globale. La politica sul clima offre ampie possibilità di innovazione e occupazione.</p>
    </intervention>
    <intervention id="3-078" speaker_id="4554" name="Chris Davies" is_mep="True" mode="spoken">
      <p sl="en">Signor Presidente, la Presidenza è partita con il piede giusto su questa problematica. Non ho alcun dubbio sull’impegno del Ministro e ho ascoltato con grande piacere le chiare parole del Cancelliere due settimane fa. Tuttavia, è evidente che la retorica deve trovare corrispondenza nella realtà, e qui la Germania ha un problema. Innanzi tutto, ha il problema del piano di assegnazione nazionale. Mi rendo conto della difficoltà dovuta a una differenza di interpretazione tra la Presidenza e la Commissione, ma di sicuro non aiuta che proprio voi, che occupate la poltrona che scotta, non abbiate un piano di assegnazione nazionale approvato. Le chiedo quindi di risolvere la questione, signor Ministro.</p>
      <p sl="en">Inoltre, come sappiamo, oggi è emersa la questione dell’industria automobilistica tedesca, presentata con grande retorica dai vari quotidiani. Sono qui adesso in una pausa di un’audizione, che ho il compito di presiedere, sulla riduzione delle emissioni di CO2 delle autovetture. Il chiaro messaggio di molti esperti intervenuti è che 120 grammi al chilometro è un obiettivo perfettamente realizzabile nel periodo di cinque anni di cui si parla, a un costo di mille euro: questa è la stima fornita da molti esperti. Si tratta inoltre di mille euro che i proprietari di autovetture possono recuperare rapidamente, grazie all’economia di carburante e ai risparmi alle pompe di benzina.</p>
      <p sl="en">Vi chiedo quante volte, nelle discussioni sull’ambiente, abbiamo sentito l’industria dire all’Unione europea e al Parlamento europeo: “è impossibile, sarà la fine del settore, avrà costi astronomici”? Ma tante volte abbiamo introdotto una legislazione e poi, in qualche modo, i problemi sono spariti, l’industria si è adeguata, siamo diventati più competitivi e la nostra posizione si è rafforzata in tutto il mondo. Temo si stia verificando di nuovo. L’industria esagera, come sempre.</p>
      <p sl="en">Discutiamo del modo in cui affrontare la questione dei cambiamenti climatici. Se esaminiamo il prezzo reale di un’automobile, che è notevolmente diminuito negli ultimi 20 o 30 anni, e diciamo che una riduzione del 25 per cento delle emissioni costerebbe mille euro in più, pur mantenendo il prezzo reale dell’automobile a un livello inferiore a quello di 30 anni fa, davvero non siamo in grado di sostenere questo prezzo? Come potremo guardare i nostri figli e dire loro che non siamo stati disposti a pagare poco di più per fare una differenza così grande?</p>
      <a text="(Applausi)"/>
    </intervention>
    <intervention id="3-079" speaker_id="4432" name="Claude Turmes" is_mep="True" mode="spoken">
      <p sl="de">Signor Presidente, a mio parere, un motivo per cui dovremmo ampliare la discussione sulle autovetture è che essa evidenzia l’abisso presente tra le parole e i fatti. Ministro Gabriel, la sua proposta di combinare l’integrazione dei biocarburanti con il requisito dell’efficienza delle autovetture crea confusione perché, anche se si vende un’auto che può essere alimentata con biocarburanti, non si può avere la certezza che il cliente poi li userà. Ciò significa che, con il sistema da lei proposto, non è affatto chiaro il modo in cui si debbano misurare le emissioni, e questo crea enormi problemi.</p>
      <p sl="de">Lei parla di emissioni di CO2 di 120 grammi al chilometro, ma in realtà vuole la stessa cosa che vogliono i costruttori automobilistici tedeschi, cioè 130 o 140 grammi. Questa sarebbe una mossa fatale non solo per l’Europa ma per il mondo intero, perché dobbiamo raggiungere un valore compreso tra 60 e 100 grammi al più tardi entro il 2020, e 120 grammi possono solo costituire una fase intermedia. La ringrazio anche per i chiarimenti che ha fornito. Mi auguro che il Cancelliere Merkel e il Ministro Glos siano dello stesso avviso, perché, stando alle notizie apparse sulla stampa negli ultimi giorni, non è affatto chiaro che lo siano. Non sono tedesco, ma per me la Germania è sempre stata uno dei paesi più all’avanguardia perché i cittadini tedeschi danno la massima priorità alla protezione dell’ambiente e alla lotta contro i cambiamenti climatici. Per una Presidenza tedesca che si propone di fare grandi cose sul fronte dei cambiamenti climatici è davvero una vergogna inciampare e cadere la prima volta che l’economia subisce una sia pur minima pressione.</p>
    </intervention>
    <intervention id="3-080" speaker_id="28586" name="Dimitrios Papadimoulis" is_mep="True" mode="spoken">
      <p sl="el">Signor Presidente, gli scienziati suonano il campanello di allarme da anni. Non si tratta di un pericolo futuro, ma di una minaccia attuale. Per questo le dichiarazioni ambiziose non sono sufficienti. Sono necessarie misure specifiche, con risultati concreti e quantificabili. Le autovetture forniscono un classico esempio: non appena le dichiarazioni generali si avvicinano a misure specifiche, le lobby reagiscono. A mio parere, la vita di tutti noi e dei nostri figli pesa e conta di più dell’industria automobilistica.</p>
      <p sl="el">Accogliamo con favore le misure specifiche, quali la riduzione delle emissioni di biossido di carbonio, il sostegno alle fonti di energia rinnovabili, ai combustibili ecologici e alle nuove tecnologie più pulite. Il Parlamento europeo chiede alla Commissione e al Consiglio di fissare obiettivi più ambiziosi e, ancora più importante, di conseguirli. Dobbiamo cambiare molte nostre abitudini di vita e di consumo. L’Unione europea deve porsi all’avanguardia e creare una grande alleanza globale. Il protocollo di Kyoto, che alcuni ancora si rifiutano di adottare, non è più sufficiente.</p>
    </intervention>
    <intervention id="3-081" speaker_id="28493" name="Derek Roland Clark" is_mep="True" mode="spoken">
      <p sl="en">Signor Presidente, sul tema in esame circolano mezze verità e dichiarazioni ambigue, che gettano dubbi sull’integrità della questione stessa e sollevano più interrogativi che risposte. Per esempio, perché, almeno al di fuori dell’Assemblea, si fa continuo riferimento alle emissioni di carbonio? Il carbonio è una sostanza solida nera; è nerofumo, grafite o diamanti. Si dovrebbe parlare di biossido di carbonio, che, tra l’altro, non è una sostanza inquinante, ma una componente naturale dell’atmosfera. Perché il direttore di un’agenzia ambientale britannica mi ha riferito che non sono stati in grado di collegare il riscaldamento globale ai cambiamenti climatici? Se il riscaldamento globale è dovuto al CO2 e all’effetto serra, e non a una variazione dell’attività solare, perché lo stesso direttore non è stato in grado di dirmi se l’effetto serra aumenta in modo proporzionale all’aumento di CO2 o aumenta enormemente con la stessa quantità di CO2, un aumento esponenziale o un aumento che tende a diminuire, il che significa una curva digradante e a un certo punto un effetto statico.</p>
      <p sl="en">Perché il rapporto Stern mostra un grafico simile a un bastone da hockey per il riscaldamento globale – un aumento costante per un periodo di 2000 anni – se di fatto le temperature nel XIV e nel XV secolo erano più elevate di adesso? Perché l’associazione Amici della Terra afferma che l’incenerimento dei rifiuti per generare elettricità produce più CO2 dei generatori tradizionali alimentati a gas, se di fatto i rifiuti sono in gran parte costituiti da biocombustibili e sono quindi neutri in termini di carbonio? Ignorano il fatto che i rifiuti messi in discarica producono metano, che è un gas serra 12 volte più potente del CO2.</p>
      <p sl="en">Infine, perché il Presidente della Commissione guida un’automobile che produce emissioni di CO2 a chilometro 1,6 volte superiori rispetto all’autovettura di media cilindrata che guido io?</p>
    </intervention>
    <intervention id="3-082" speaker_id="28359" name="Jana Bobošíková" is_mep="True" mode="spoken">
      <p sl="cs">Signor Presidente, diversi esperti sostengono che, a parte le congetture basate su emergenze a breve termine, non esistono prove scientifiche incontrovertibili del fatto che i gas serra derivanti dalla crescita industriale siano alla radice dei cambiamenti climatici. I cambiamenti climatici si verificano in milioni di anni e il clima ovviamente continuerà a cambiare. Non condivido quindi il parere che le persone possano cambiare la storia del pianeta con le abitudini quotidiane. Considero questo parere arrogante e antropocentrico.</p>
      <p sl="cs">Prendersi cura del pianeta ha poco a che fare con gli scambi di diritti di emissione, l’introduzione di norme più severe, l’adozione di nuove leggi o gli investimenti massicci nella riduzione delle emissioni prodotte dalle fonti di energia esistenti. Una linea di azione molto più ragionevole consiste nell’investire nello sviluppo di nuove fonti di energia e nell’energia nucleare. Sono fermamente convinta che l’atteggiamento miope, antinucleare, adottato oggi nei confronti del riscaldamento globale, con il pretesto della lotta ai gas serra, ci condurrà in un vicolo cieco, in cui sia i nostri redditi sia le nostre libertà saranno decurtati. Un atteggiamento del genere di sicuro non significa prendersi cura del pianeta nell’interesse dei nostri figli.</p>
    </intervention>
    <intervention id="3-083" speaker_id="2025" name="Françoise Grossetête" is_mep="True" mode="spoken">
      <p sl="fr">Signor Presidente, dobbiamo affrontare una sfida quadrupla: innanzi tutto, a livello di cambiamenti climatici e di volontà politica di farvi fronte; in secondo luogo, a livello di partecipazione internazionale alla lotta contro i cambiamenti climatici; in terzo luogo, a livello di innovazione necessaria per modificare i metodi di produzione e di impiego dell’energia; infine, a livello di adattamento dei paesi agli inevitabili effetti dei cambiamenti climatici.</p>
      <p sl="fr">Sono tentata di chiedere: che cosa aspetta l’Europa per aprire realmente il dibattito sull’energia nucleare? Intendo un dibattito serio, spassionato. Vi chiedo di non rinviarlo. L’alternativa delle energie rinnovabili è senza dubbio seducente, ma non abbiamo scelta, dobbiamo esaminare la situazione in modo realistico.</p>
      <p sl="fr">Prendiamo due esempi: l’energia eolica e i biocarburanti. La prima rappresenta lo 0,05 per cento del consumo mondiale di energia. A quale velocità dovremmo sviluppare l’energia eolica per ottenere una crescita del 2 per cento annuo del consumo globale di tale energia in un periodo di 30 anni? E’ semplicemente al di là della nostra portata. D’altro canto, i biocarburanti sono un modo interessante e mediatico di trattare un problema di politica agricola, ma le possibilità che offrono sono limitate dalle superfici agricole disponibili.</p>
      <p sl="fr">Commissario Dimas, lei dovrà convincere il suo collega, il Commissario Verheugen, a non frenare le nostre ambizioni. Ministro Gabriel, vi sono lotte in cui dovremo sostenere alcune industrie che, di fronte a questa minaccia globale, conducono azioni di retroguardia. Sono certa che i costruttori automobilistici tedeschi sapranno trovare risposte adeguate, che sono assolutamente necessarie.</p>
      <p sl="fr">Infine, che dire ai paesi terzi? Possiamo, per esempio, dire alla Cina che non ha il diritto di sviluppare la sua economia? Per non parlare dell’ipocrisia dell’Europa, che si autocompiace degli scambi di diritti di emissione.</p>
      <p sl="fr">Per concludere, coloro che indulgono al catastrofismo non fanno altro che destabilizzare l’opinione pubblica. Sono necessarie campagne di sensibilizzazione e informazione, non ha alcun senso diffondere timori. Non è costruttivo. Dobbiamo cercare di proporre soluzioni che funzionino. Ciò richiede uno sforzo da parte di tutti, e il tempo è la nostra unica priorità.</p>
    </intervention>
    <intervention id="3-084" speaker_id="2062" name="Riitta Myller" is_mep="True" mode="spoken">
      <p sl="fi">Signor Presidente, per molti i cambiamenti climatici sono diventati una realtà soltanto ora che ne sono stati valutati i costi. Secondo una stima, il costo dell’inazione potrebbe raggiungere il 20 per cento del PNL globale. Se adottiamo provvedimenti ora, tuttavia, e limitiamo il riscaldamento globale a 2 gradi, il costo si ridurrà a una frazione di tale cifra. Inoltre, gli investimenti nell’economia a basse emissioni creeranno un mercato globale per le tecnologie a efficienza energetica, per le quali si prevede una crescita di valore fino a 27 miliardi di euro entro il 2020.</p>
      <p sl="fi">Perché l’Europa partecipi a questo sviluppo tecnologico, l’Unione deve creare un mercato interno funzionante per le forme di energia rinnovabili a basse emissioni. Dobbiamo ricordare che l’energia nucleare non può essere la risposta al problema, soprattutto se vogliamo che l’Europa sia un’economia energetica autosufficiente.</p>
    </intervention>
    <intervention id="3-085" speaker_id="28262" name="Henrik Lax" is_mep="True" mode="spoken">
      <p sl="sv">Signor Presidente, non ripeterò ciò che è già stato affermato, voglio solo dire una cosa. Il Parlamento europeo deve avviare un dialogo diretto con il Congresso americano appena eletto. Invece di limitarci a seguire il dibattito americano sui media , è nostro compito agire.</p>
      <p sl="sv">L’equilibrio politico in seno al Congresso è cambiato e si potrebbe ora aprire una porta alla cooperazione necessaria per permettere un cambiamento. Il Congresso ora ha persino istituito una commissione speciale sui cambiamenti climatici. La forza deriva da un’azione congiunta dell’Unione europea e degli Stati Uniti. Soltanto insieme possiamo influenzare paesi come la Cina e l’India e persuaderli a partecipare a un sistema globale di scambio di diritti di emissione. Non si può permettere che prima inquinino a piacere il loro e il nostro ambiente, solo perché sono paesi in via di sviluppo, e poi, solo quando avranno conseguito un alto tenore di vita, assumano le loro responsabilità nei confronti dell’ambiente globale.</p>
      <p sl="sv">Propongo che il presidente della commissione per l’ambiente, la sanità pubblica e la sicurezza alimentare contatti immediatamente la commissione omologa del Congresso americano. Si dovrebbe organizzare una riunione congiunta delle due commissioni interessate già in primavera. L’obiettivo di questo dialogo è far sì che gli Stati Uniti e altri paesi che non partecipano al sistema di scambio di diritti di emissione vi aderiscano.</p>
      <p sl="sv">In veste di rappresentanti dei cittadini d’Europa, dobbiamo avere il coraggio di prendere il toro per le corna. E’ questo il motivo per cui siamo stati eletti.</p>
    </intervention>
    <intervention id="3-086" speaker_id="4524" name="Caroline Lucas" is_mep="True" mode="spoken">
      <p sl="en">Signor Presidente, vi è molta retorica in Aula oggi pomeriggio, soprattutto da parte del Consiglio, ma ciò che manca è il senso di urgenza e un impegno a favore di un’azione ambiziosa. E’ chiaro che l’Unione deve fare molto di più e dar prova reale di leadership .</p>
      <p sl="en">Ad ogni modo, nel minuto a mia disposizione vorrei chiederle, Commissario Dimas, di fare qualcosa di concreto. Si parla molto di ciò che è sbagliato oggi, ma non abbastanza di ciò che occorre fare, delle risposte.</p>
      <p sl="en">Desidero sollevare la questione delle quote personali di emissione di carbonio. E’ un regime che suscita crescente interesse in molti Stati membri, in base al quale a tutti gli individui sono assegnati pari diritti di emissione pro capite , diritti che sono poi ceduti, per esempio, quando si acquistano combustibili fossili o elettricità per uso personale. Ovviamente, tali diritti con il tempo diminuiscono.</p>
      <p sl="en">E’ un regime complementare al sistema di scambio di diritti di emissione, ma per molti versi è più equo di un maggiore prelievo fiscale, ha il vantaggio di essere soggetto a un limite massimo generale che diminuisce con il tempo e, aspetto fondamentale, impegna i cittadini a livello personale. Influenza le scelte individuali, perché uno dei più forti disincentivi all’azione individuale è la sensazione che il nostro vicino non faccia ciò che noi stiamo facendo. Di conseguenza, le chiedo di incaricare i suoi servizi di verificare che cosa si possa fare per incoraggiare la diffusione di regimi di questo tipo in tutta l’Unione europea.</p>
    </intervention>
    <intervention id="3-087" speaker_id="28974" name="Umberto Guidoni" is_mep="True" mode="spoken">
      <p sl="it">Signor Presidente, onorevoli colleghi, gli oltre 40 morti causati dalla tempesta Kyrill sono un triste presagio di quello che sarà il futuro prossimo venturo. Il riscaldamento globale e gli sconvolgimenti climatici connessi non sono un’invenzione dei movimenti ambientalisti: nel corso del XX secolo la temperatura media è aumentata di oltre mezzo grado e la causa va cercata nell’emissione di gas serra prodotta dall’attività dell’uomo. L’Unione europea è responsabile di circa il 14% di tali emissioni, la quota pro capite più alta del mondo. Per questo la lotta ai cambiamenti climatici, che richiede il contributo di tutti i paesi, deve vedere proprio le nazioni più avanzate all’avanguardia.</p>
      <p sl="it">L’UE deve dunque continuare a lavorare secondo lo spirito di Kyoto, che ha portato a scommettere sull’innovazione tecnologica. Negli ultimi anni, però, si sono fatti passi indietro, in particolare in campo energetico e le recenti proposte della Commissione non sono all’altezza delle aspettative. Benché lei stesso, Commissario Dimas, avesse chiesto un taglio delle emissioni del 30% rispetto ai livelli del 1990, si è raggiunto un accordo al ribasso per il 20% ed è mancata una strategia nei trasporti, sulle energie alternative e sulle tecnologie per l’idrogeno verde. Senza parlare dell’ambiguità sul nucleare …</p>
      <a text="(Il Presidente interrompe l’oratore)"/>
    </intervention>
    <intervention id="3-088" speaker_id="1969" name="Johannes Blokland" is_mep="True" mode="spoken">
      <p sl="nl">Signor Presidente, l’industria è destinata a prendere atto che saranno adottate misure drastiche. I diritti di emissione dovranno essere ridotti annualmente e si dovrà porre fine all’assegnazione gratuita di certificati di emissione. Inoltre, poiché sempre più settori dovranno rientrare nel sistema obbligatorio di scambio di diritti di emissione, è positivo che la Commissione intenda includervi il settore dell’aviazione. Sia i produttori sia i consumatori devono assumersi le loro responsabilità per quanto riguarda il clima, quindi dobbiamo farlo tutti.</p>
      <p sl="nl">Per concludere, non dobbiamo tentare di affrontare il problema del clima a livello unilaterale, perché le misure finirebbero per causare altri danni ambientali. La produzione e la combustione di biocarburanti devono essere rispettose dell’ambiente, ed è qui che è emerso il problema con l’olio di palma. In futuro si dovranno evitare errori madornali di questo tipo per l’ambiente.</p>
    </intervention>
    <intervention id="3-089" speaker_id="4238" name="Hans-Peter Martin" is_mep="True" mode="spoken">
      <p sl="de">Signor Commissario, Ministro Gabriel, anche io ho solo un minuto a disposizione per trasmettere il mio messaggio. L’unica cosa che si può dire dopo averla ascoltata è che il leone ha un ruggito poderoso. Sappiamo che il Presidente Bush ha le redini del potere e il suo ruggito, signor Ministro, ricorda quello di uno dei suoi predecessori – Klaus Töpfer – nel 1992, quando ci trovavamo più o meno nella stessa situazione. Sembra quasi che si fosse aperta davanti a noi una finestra di opportunità storica a un certo punto tra la caduta del muro e la globalizzazione, ma, poiché nulla è accaduto, l’esempio è negativo.</p>
      <p sl="de">Vorrei tuttavia incoraggiarla a insistere sulla questione, ad arginare nel modo più elegante possibile la resistenza opposta dall’industria automobilistica tedesca e a concentrarsi realmente sul problema. E’ chiaro che lei deve essere consapevole che ciò non avverrà senza sacrifici. Se riuscirà a rendere la prospettiva seducente per i ricchi Stati membri, il suo destino politico potrebbe essere analogo a quello del successore del ministro dell’Ambiente che ho nominato, e per lei, e forse per il mondo, non sarebbe affatto male.</p>
    </intervention>
    <intervention id="3-090" speaker_id="28124" name="Gunnar Hökmark" is_mep="True" mode="spoken">
      <p sl="en">Signor Presidente, abbiamo due compiti da svolgere: uno è ridurre le emissioni di CO2 e l’altro è garantire che si possa rispondere ai mutamenti derivanti dai cambiamenti climatici. Entrambi richiedono la disponibilità di risorse per investimenti, opportunità di crescita e possibilità di prendersi cura dell’ambiente. I limiti e gli obiettivi sono importanti, ma è altrettanto importante adottare azioni compatibili con la crescita economica e le risorse disponibili per gli investimenti, al fine di salvaguardare la nostra capacità di intervento.</p>
      <p sl="en">A volte si potrebbero esaminare le azioni più pratiche e realistiche. Ne menzionerò soltanto due. Gli autoarticolati combinati sono uno dei modi più incisivi di ridurre le emissioni di CO2 per quanto riguarda il trasporto su strada. Signor Commissario, signor Presidente in carica del Consiglio: voi potete fare qualcosa al riguardo, in termini di azione pratica che produca un risultato sostanziale.</p>
      <p sl="en">Il secondo compito riguarda la politica energetica. Eliminare gradualmente l’energia nucleare, secondo le modalità e i tempi previsti nell’Europa di oggi, è un modo sicuro di ottenere maggiori emissioni di CO2. Se riusciremo a lanciare più fonti di energia rinnovabili, la graduale eliminazione dell’energia nucleare ridurrà i vantaggi e forse avremo un saldo negativo, con maggiori emissioni di CO2.</p>
      <p sl="en">Vorrei che la Presidenza tedesca assumesse un ruolo guida in una nuova politica. Dovreste farlo non per risolvere l’effetto serra, come dicono alcuni, ma per far sì che la situazione non peggiori. Dobbiamo almeno mantenere la stessa quota di energia nucleare che abbiamo oggi, per evitare di aumentare le emissioni di CO2.</p>
      <p sl="en">Abbiamo bisogno di alta tecnologia, non bassa tecnologia; abbiamo bisogno di più scambi, non meno scambi; abbiamo bisogno di più investimenti, non meno investimenti; abbiamo bisogno di più crescita, non meno crescita. La sfida è combinare tutti questi elementi, e attendo fiducioso la vostra risposta sui due compiti che ho descritto, per quanto scomoda possa essere dal punto di vista politico.</p>
    </intervention>
    <intervention id="3-091" speaker_id="28310" name="Edite Estrela" is_mep="True" mode="spoken">
      <p sl="pt">Kofi Annan ha affermato a Nairobi che i cambiamenti climatici non sono fantascienza. Sono un problema globale che esige una risposta globale da parte dei governi e dei cittadini. I governi devono adottare misure urgenti ed efficaci, ma anche i cittadini devono modificare le loro abitudini e i loro stili di vita. Per esempio, rinunciare all’auto e spostarsi di più a piedi fa bene alla salute e protegge l’ambiente.</p>
      <p sl="pt">La lotta ai cambiamenti climatici è una priorità delle Presidenze tedesca e portoghese. Mi auguro che, insieme, possano dare forte impulso a questa lotta e che l’Unione europea, alla prossima conferenza delle Nazioni Unite, che si svolgerà a Bali durante la Presidenza portoghese, colga l’occasione per guidare i negoziati verso un nuovo regime climatico. Mi congratulo con lei, Ministro Gabriel, per il suo eccellente intervento.</p>
    </intervention>
    <intervention id="3-092" speaker_id="28209" name="Anne Laperrouze" is_mep="True" mode="spoken">
      <p sl="fr">Signor Presidente, nel 2030-2050 le risorse fossili saranno esaurite? Il progetto ITER avrà mantenuto la promessa della fusione? Tenuto conto dell’enorme crescita in Cina e in India, le risorse energetiche saranno sufficienti? Quali saranno gli effetti della crescita sul clima? Non abbiamo necessariamente tutte le risposte a questi interrogativi, ma abbiamo la certezza che occorre agire nel quadro di una strategia europea e mondiale, perché l’energia è un’esigenza vitale e occorre arrestare il fenomeno del riscaldamento globale.</p>
      <p sl="fr">Approvo gli obiettivi ambiziosi volti a ridurre le emissioni dei gas serra del 30 per cento entro il 2020, perché l’Unione europea deve trasmettere un segnale forte per modificare comportamenti e mentalità, al fine di trovare soluzioni innovative con un’efficacia globale.</p>
      <p sl="fr">Accolgo con favore anche le misure proposte dalla Commissione europea, ma devono essere accompagnate da un’azione politica. Di conseguenza, occorre fare di più per imporre agli Stati membri di adottare misure incentivanti, ad esempio per l’impiego di biocarburanti e di energie rinnovabili, o misure fiscali per favorire il risparmio energetico e promuovere l’efficienza energetica degli edifici.</p>
      <p sl="fr">Inoltre, senza indulgere al catastrofismo, si dovrà lanciare una campagna europea di comunicazione, sostenuta dai media , al fine di mostrare ai cittadini d’Europea semplici gesti con cui ciascuno può contribuire a proteggere il clima. Il futuro che vogliamo richiede sviluppi tecnologici fondamentali ma anche azioni che tutti possiamo realizzare sin d’ora.</p>
    </intervention>
    <intervention id="3-093" speaker_id="28321" name="Satu Hassi" is_mep="True" mode="spoken">
      <p sl="fi">Signor Presidente, onorevoli colleghi, dopodomani le Nazioni Unite pubblicheranno un rapporto scientifico nel quale si afferma che, con tutta probabilità, la temperatura sulla Terra aumenterà di 3 gradi in questo secolo. Se ciò dovesse accadere, la crosta ghiacciata della Groenlandia inevitabilmente si scioglierà e il livello del mare salirà di almeno sette metri. Ciò significa che la carta dell’Europa dovrà essere ridisegnata. Dobbiamo prevenirlo.</p>
      <p sl="fi">Dobbiamo adottare con la massima urgenza misure pratiche per limitare il riscaldamento globale a un massimo di 2 gradi, che è l’obiettivo dell’Unione. Dobbiamo però passare dalla retorica all’azione pratica. In questo contesto, è molto deludente che la Commissione europea oggi abbia di nuovo rinviato la questione dei limiti obbligatori per le emissioni di biossido di carbonio.</p>
      <p sl="fi">Dobbiamo comprendere che il fattore più importante è l’adozione di misure volte a migliorare l’efficienza energetica e dei combustibili. Ciò vale anche per i trasporti. Non possiamo girare attorno al problema ricorrendo ai biocarburanti per aumentare l’efficienza energetica. Se tentiamo di farlo, gli ambientalisti cominceranno a opporsi ai biocarburanti.</p>
      <a text="(Applausi)"/>
    </intervention>
    <intervention id="3-094" speaker_id="4319" name="Pilar Ayuso" is_mep="True" mode="spoken">
      <p sl="es">Signor Presidente, signor Commissario, signor Ministro, onorevoli colleghi, innanzi tutto ringrazio la Commissione e il Consiglio per essere presenti in Aula a discutere di questa tematica e della strategia da seguire in futuro.</p>
      <p sl="es">Tutti condividiamo il principio della riduzione delle emissioni inquinanti che informa le proposte della Commissione e degli Stati membri. Siamo d’accordo sulla diagnosi, anche se vi sono alcune differenze sui rimedi da adottare e sulle responsabilità di ciascuno. Sono lieta di aver sentito dire in Aula una cosa che considero essenziale, cioè che è necessario un accordo internazionale sulla riduzione delle emissioni cui aderiscano tutti i paesi. Se tale accordo non sarà raggiunto, difficilmente risolveremo la questione fissando obiettivi a livello unilaterale, anche perché, da sola, l’Unione europea non può né ridurre le emissioni mondiali né porsi obiettivi di mantenimento delle temperature a livello mondiale.</p>
      <p sl="es">Sono sinceramente convinta che il nostro obiettivo principale debba essere la conclusione di un accordo internazionale, con sforzi da parte nostra, ovviamente, ma anche da parte delle nostre industrie. Come lei, signor Commissario, personalmente preferirei un obiettivo più flessibile, che tutti si impegnino a realizzare, a un obiettivo di riduzione del 30 per cento che non sappiamo da chi sarà sottoscritto.</p>
      <p sl="es">Occorre inoltre tenere conto di una serie di principi. Primo: i paesi che storicamente hanno inquinato di più devono ridurre di più le loro emissioni, e per il futuro si devono fissare limiti ragionevoli per le emissioni delle economie emergenti. Secondo: tutti i settori devono far fronte alle loro responsabilità in funzione delle loro emissioni, perché non ha senso parlare di elettricità e non parlare di trasporti. Terzo: occorre tenere conto anche dei benefici per la conservazione del carbonio derivanti dall’agricoltura e dalle foreste, che sono regolatori ambientali naturali.</p>
      <p sl="es">Infine, vorrei segnalare l’importanza di promuovere le fonti di energia rinnovabili e i mezzi di trasporto puliti e dire che è urgente lanciare, una volta per tutte, un serio dibattito sull’energia nucleare.</p>
    </intervention>
    <intervention id="3-095" speaker_id="2171" name="Eluned Morgan" is_mep="True" mode="spoken">
      <p sl="en">Signor Presidente, vorrei ringraziare il Commissario e il Ministro per l’impegno personale dedicato a questa questione fondamentale e ricordare all’Assemblea che sono questi i bravi ragazzi! Tantissime persone in seno alla Commissione e al Consiglio eserciteranno pressioni contro di loro in termini di che cosa intendiamo fare. Le proposte presentate dalla Commissione sono ambiziose; tuttavia, non lo sono abbastanza e non seguono la scienza. La scienza indica che per realizzare ciò che i ministri hanno già deciso – cioè limitare il riscaldamento a due gradi – è necessaria una riduzione del 30 per cento delle emissioni di carbonio. Se si segue il rapporto Stern, bisogna spendere ora per risparmiare poi.</p>
      <p sl="en">Ciò che vogliamo è una leadership internazionale, una riduzione del 20 per cento non è leadership internazionale. I ministri devono dar seguito alle loro parole: se sottoscrivono questo obiettivo, devono realizzarlo. E’ deludente che gli Stati membri non sottoscrivano l’obiettivo vincolante del 20 per cento per le energie rinnovabili. E’ deludente che la Commissione abbia ceduto alla lobby automobilistica tedesca, ma è positivo sentire i ministri affermare che in realtà non cederemo alla lobby automobilistica, come hanno fatto alcuni Commissari, ma non il Commissario Dimas.</p>
      <p sl="en">Signor Ministro, per favore risolvete la questione del vostro piano di assegnazione nazionale. E’ fondamentale. E’ ora che il Consiglio non si limiti a parlare, ma cominci ad agire.</p>
      <a text="(Applausi)"/>
    </intervention>
    <intervention id="3-096" speaker_id="28636" name="Péter Olajos" is_mep="True" mode="spoken">
      <p sl="hu">Concordo sul fatto che i cambiamenti climatici possono avere conseguenze catastrofiche per il mondo e quindi per l’Europa. Se nel corso dei prossimi dieci anni non modificheremo radicalmente le nostre abitudini attuali, se non cambieremo il nostro stile di vita attuale, potremo subire enormi danni economici ed ecologici.</p>
      <p sl="hu">Proprio per questo motivo, è nell’interesse di tutti gli Stati membri, nonché loro dovere morale, impegnarsi a favore della politica sul clima annunciata dalla Presidenza tedesca, cioè ridurre del 30 per cento le emissioni di gas serra, aumentare al 20 per cento la quota di energie rinnovabili nel mix energetico totale e aumentare al 10 per cento la quota di biocarburanti nel consumo di combustibili entro il 2020. Per quanto riguarda le azioni, chiedo alla Commissione di eseguire un confronto tra i programmi operativi degli Stati membri, attualmente in corso di valutazione, alla luce di questi obiettivi. Se la Commissione dovesse accertare che in un particolare Stato membro i fondi europei destinati alla realizzazione di questi obiettivi non sono sufficienti, essa dovrà esercitare i suoi poteri e rifiutarsi di accettare il programma operativo nella forma presentata dal paese in questione.</p>
      <p sl="hu">E’ inammissibile che alcuni Stati membri sostengano solo a parole l’efficienza energetica e gli sforzi europei congiunti compiuti nel campo del risparmio energetico. L’Ungheria e la Polonia intendono destinare poco più dell’1 per cento del bilancio dell’Unione a questo settore, mentre la Lituania, per esempio, è disposta a destinarvi il 5,4 per cento. E’ già chiaro che ciò non permetterà agli ungheresi e ai polacchi di rispettare i loro impegni attuali a livello di Unione.</p>
      <p sl="hu">Se pensiamo e agiamo in modo responsabile, nei prossimi sei mesi potrebbe cominciare la terza rivoluzione industriale. L’obiettivo di questa rivoluzione industriale è arrestare i cambiamenti climatici e il risultato sarà la creazione di un’economia dapprima a basse emissioni di carbonio e poi senza emissioni di carbonio.</p>
    </intervention>
    <intervention id="3-097" speaker_id="28980" name="Andres Tarand" is_mep="True" mode="spoken">
      <p sl="et">Negli ultimi giorni sono giunte molte informazioni interessanti da Davos sull’entità dei cambiamenti climatici e sulle loro possibili conseguenze catastrofiche. Ho partecipato alla stessa conferenza 12 anni fa e devo ammettere che in quella occasione i cambiamenti climatici non furono nemmeno menzionati. Parlare, tuttavia, non basta.</p>
      <p sl="et">Lo scioglimento della crosta ghiacciata della Groenlandia, della calotta di ghiaccio artico e del permafrost siberiano ha notevolmente ridotto la quantità di ghiaccio presente sulla Terra, il che determinerà un pericoloso innalzamento del livello del mare in tutto il mondo. Sembra che questo ci abbia aiutati a comprendere meglio i pericoli che ci attendono. E’ chiaro che il protocollo di Kyoto come meccanismo politico è insufficiente, è necessaria un’azione più rapida. Anche questo è stato detto a Davos.</p>
      <p sl="et">Dobbiamo fissare obiettivi vincolanti e ambiziosi in Europa per ridurre le emissioni di gas serra. Le economie in via di sviluppo in paesi chiave come l’India e la Cina devono avere un ruolo importante nel nuovo meccanismo politico. Affinché tali paesi seguano il nostro esempio, dobbiamo innanzi tutto dimostrare che l’Europa prende la questione sul serio e non si limiterà a una riduzione del 20 per cento.</p>
    </intervention>
    <intervention id="3-098" speaker_id="28180" name="Ján Hudacký" is_mep="True" mode="spoken">
      <p sl="sk">Per affrontare una questione seria come il cambiamento climatico, è necessario che il Parlamento europeo promuova una comunicazione migliore e una procedura più uniforme per individuare le soluzioni strategiche appropriate. A mio parere, l’iniziativa della commissione per l’ambiente, la sanità pubblica e la sicurezza alimentare avrebbe potuto prevedere una precedente consultazione della commissione per l’industria, la ricerca e l’energia, in particolare per quanto riguarda il pacchetto della Commissione europea sull’energia. Il progetto di risoluzione della commissione per l’ambiente propone nuovi obiettivi vincolanti molto più ambiziosi, eppure non abbiamo alcuna certezza in merito a se e come raggiungeremo i traguardi previsti dalle attuali proposte della Commissione europea.</p>
      <p sl="sk">Sappiamo tutti che è ora di agire per arrestare i cambiamenti climatici, perché la situazione è veramente seria. Non intendo elencare i segmenti del settore dell’energia in cui si possono ottenere miglioramenti sostanziali in termini di emissioni di CO2. I livelli di crescita attesi, tuttavia, generano nuove idee riguardo al problema della domanda crescente di energia. E’ fuori dubbio che lo sviluppo di nuovi impianti di generazione di energia si debba basare su tecnologie prive di emissioni di carbonio. Le fonti rinnovabili, che abbiamo a lungo e a ragione sostenuto, non saranno in grado di soddisfare la domanda in costante aumento. E’ quindi difficile comprendere perché l’energia nucleare, che praticamente non genera emissioni di CO2, trovi ancora così scarso sostegno e sia menzionata solo in modo vago nelle strategie della Commissione europea e dell’Unione europea in generale, che lascia le decisioni alla discrezione degli Stati membri.</p>
    </intervention>
    <intervention id="3-099" speaker_id="23806" name="Gyula Hegyi" is_mep="True" mode="spoken">
      <p sl="en">Signor Presidente, nel minuto a mia disposizione, vorrei concentrarmi su tre questioni legate ai miei emendamenti adottati ieri dalla commissione per l’ambiente, la sanità pubblica e la sicurezza alimentare.</p>
      <p sl="en">I trasporti figurano tra i principali responsabili dei cambiamenti climatici; il trasporto su strada consuma cinque volte più energia del trasporto ferroviario per lo stesso numero di passeggeri. Lo stesso vale per le autovetture private, da un lato, e per i tram e la metropolitana dall’altro. Questo è il motivo per cui i trasporti pubblici devono essere una nostra priorità. In un’economia di mercato, in una società capitalista, questi ottimi obiettivi si possono in gran parte realizzare facendo ricorso a strumenti economici e finanziari. Si può aumentare l’efficienza energetica solo in presenza di un sistema fiscale ecologico molto equilibrato.</p>
      <p sl="en">A lungo termine, l’Europa dovrà avere un regime fiscale ecologico armonizzato perché senza di esso la nostra politica ambientale comune non dispone di strumenti adeguati.</p>
      <p sl="en">I nostri Stati membri industrializzati hanno esportato la loro energia e le loro attività ad alto consumo di risorse naturali nei paesi meno sviluppati, esportando anche le emissioni di gas serra e i danni ambientali. In futuro dovremo prevenire queste pratiche.</p>
    </intervention>
    <intervention id="3-100" speaker_id="28225" name="Herbert Reul" is_mep="True" mode="spoken">
      <p sl="de">Signor Presidente in carica del Consiglio, signor Commissario, onorevoli colleghi, anche se un’onorevole collega ha affermato che non si dovrebbe discutere troppo a lungo di problemi politici come la protezione del clima se non esistono soluzioni, è vero anche il contrario, in quanto, in politica, si deve far sì che i problemi non siano ingigantiti fino a diventare il problema più importante in assoluto, che fa presagire la fine del mondo, senza poi offrire una soluzione che sfoci realmente in un cambiamento positivo.</p>
      <p sl="de">Noto inoltre con una certa preoccupazione che alcuni recenti dibattiti sono condotti senza alcun contatto con la realtà; si parla di tempeste causate dai cambiamenti climatici, anche se chiunque legga la meteorologia intelligente sa che non è così. Alcune questioni semplicemente non sono sollevate, o cadono nel vuoto; per esempio, perché, nonostante l’aumento a livello mondiale delle emissioni di CO2 negli ultimi 120 anni, nella maggioranza delle località si registra un aumento della temperatura di solo 0,3 gradi? Perché tra il 1930 e il 1960 si è verificato il maggiore aumento di tempeste della categoria più elevata e negli ultimi quattro decenni l’aumento è stato meno marcato? Perché non sappiamo spiegare il fatto che, anche se tutti i paesi industrializzati riducessero del 30 per cento le loro emissioni di gas serra, nel 2100 non avremo fatto altro che ritardare di sei anni l’effetto di riscaldamento?</p>
      <p sl="de">Non metto in discussione la necessità di affrontare con urgenza il problema; mi chiedo solo se lo stiamo esaminando in modo sufficientemente approfondito, se non stiamo agendo in modo precipitoso, se ci poniamo le domande corrette. Discutiamo dei cambiamenti climatici, della sicurezza dell’approvvigionamento e della competitività, ma non soppesiamo i vari aspetti, anzi li esaminiamo in termini di quali siano le alternative.</p>
      <p sl="de">Perché non si riflette seriamente sulla possibilità di ottenere il 70 per cento dell’elettricità senza emissioni di CO2 dall’energia nucleare? Se la protezione del clima è così importante, si devono prendere in considerazione tutte le alternative, senza timori e senza pregiudizi ideologici, e una di queste alternative, in futuro, sarà l’energia nucleare. Se si vuole condurre questa discussione, occorre farlo su una base ampia, in modo aperto, dedicandole tutto il tempo necessario.</p>
    </intervention>
    <intervention id="3-101" speaker_id="34728" name="Matthias Groote" is_mep="True" mode="spoken">
      <p sl="de">Signor Presidente, signor Commissario, signor Ministro, la questione dei cambiamenti climatici di sicuro ci occuperà a lungo e l’intervallo tra l’azione e l’effetto, cioè l’effettiva inversione dei cambiamenti climatici, sarà anch’esso lungo.</p>
      <p sl="de">Ciò rende ancora più importante adeguare l’Europa, le sue politiche e la legislazione che le accompagna a questo fenomeno. Dovremo adottare misure concrete al riguardo, il che ovviamente richiederà – oltre al proseguimento del protocollo di Kyoto dopo il 2012 – strategie di riduzione delle emissioni di CO2 nei singoli settori, per esempio delle autovetture private, riguardo alle quali non solo dobbiamo esprimere preoccupazione ma anche discutere le possibilità. La riduzione delle emissioni di CO2 delle autovetture e i conseguenti risparmi di carburante avranno un effetto positivo sulla sicurezza dell’approvvigionamento energetico, se si tiene conto del fatto che il traffico su strada rappresenta da solo il 26,5 per cento del consumo totale di energia nell’Unione europea.</p>
      <p sl="de">Le misure speciali già menzionate non richiedono la riscoperta della ruota; anche altri Stati, tra cui il Giappone, hanno introdotto programmi di riduzione delle emissioni di CO2 delle autovetture. In questo caso, le autovetture sono suddivise, nel quadro di programmi top runner , in nove diverse classi di peso per le quali sono stati fissati obiettivi di riduzione vincolanti.</p>
      <p sl="de">Come ci ha ricordato di recente il rapporto Stern, il detto “il tempo è denaro” acquisisce un nuovo significato nella politica sul clima.</p>
    </intervention>
    <intervention id="3-102" speaker_id="4276" name="Anders Wijkman" is_mep="True" mode="spoken">
      <p sl="en">Signor Presidente, innanzi tutto concordo con l’onorevole Doyle sul fatto che il problema da affrontare non è ambientale bensì colpisce tutti i settori della società. Dobbiamo quindi adottare una strategia sistematica e globale.</p>
      <p sl="en">All’onorevole Reul vorrei dire che, a mio parere, dobbiamo renderci conto del fatto che, parallelamente ai cambiamenti climatici, siamo colpiti anche dallo sfruttamento eccessivo della pesca, da un’enorme e rapida deforestazione e da una carenza idrica in molte regioni del mondo. Dobbiamo affrontare il fatto che gli stili di vita che abbiamo sviluppato in un mondo con 8-9 miliardi di persone superano la capacità di sostentamento del pianeta, ed è per questo che dobbiamo adottare una strategia sistematica che ci riporti in una direzione normale e sostenibile.</p>
      <p sl="en">Ho chiesto la parola principalmente perché sono molto deluso da un aspetto del pacchetto della Commissione sull’energia e sul clima. Signor Commissario, in tale pacchetto lei parla di un partenariato per l’energia con l’Africa. E’ una buona idea, ma perché non proporre la stessa cosa per la Cina e l’India? So che esistono accordi tecnologici, ma vi sono pochissime risorse per sostenerli. Nei prossimi 5-10 anni le emissioni di quei paesi, a causa della crescita dei sistemi energetici, ci sommergeranno, a meno che non li aiutiamo ad adottare sin d’ora opportuni provvedimenti.</p>
      <p sl="en">Alcuni dicono “la Cina deve pagare”. Tuttavia, ciò significa ignorare la nostra responsabilità storica per tutte le emissioni del passato e anche il fatto che i cinesi hanno bisogno di persone qualificate, hanno bisogno di tecnologie, hanno bisogno di investire in tecnologie pulite.</p>
      <p sl="en">La domanda che rivolgo a lei e al Ministro è quindi: perché non pensate in grande? Perché non instaurate un partenariato con la Cina e con l’India e lo rafforzate con risorse finanziarie, in modo che si possa agire veramente insieme e con il necessario vigore? Altrimenti, penso che ciò che stiamo facendo ora avrà solo un impatto marginale negli anni a venire. Dobbiamo adottare tale duplice approccio, e ritengo che questa omissione nel vostro pacchetto sia lampante.</p>
      <a text="(Applausi)"/>
    </intervention>
    <intervention id="3-103" speaker_id="1289" name="Proinsias De Rossa" is_mep="True" mode="spoken">
      <p sl="en">Signor Presidente, questa è un’occasione d’oro per superare l’europessimismo, mostrando ai cittadini il valore aggiunto della condivisione del potere tra i nostri Stati sovrani al fine di affrontare il problema globale dei cambiamenti climatici, che è fonte di serie preoccupazioni per tutti. Tuttavia, le decisioni devono essere prese in modo trasparente e democratico, in modo che tutti sappiano chi esercita pressioni per rinviarne l’adozione. Posticipando le decisioni, non si fa altro che aggravare il problema.</p>
      <p sl="en">Dobbiamo mettere in comune le nostre risorse, adottare norme e regole comuni e le sanzioni necessarie per garantirne l’applicazione. Si devono prendere ardue decisioni politiche in materia di imposizione fiscale, energie rinnovabili, efficienza dei combustibili e tecnologie più pulite, che rivoluzionino le nostre industrie e i nostri consumi. Infatti, perché non effettuare un’analisi comparativa dei programmi infrastrutturali nazionali, che in molti casi sono finanziati dall’Unione europea? Direi anche che dobbiamo guardarci dai falsi profeti, come il settore nucleare, che afferma di essere la risposta al problema.</p>
    </intervention>
    <intervention id="3-104" speaker_id="photo_generic" name="Stavros Dimas" is_mep="True" mode="spoken">
      <p sl="el">Μembro della Commissione. – Signor Presidente, vorrei innanzi tutto ringraziare tutti gli oratori intervenuti oggi per le loro osservazioni molto positive, che dimostrano che i deputati al Parlamento europeo sono perfettamente consapevoli del problema dei cambiamenti climatici, riflettendo in tal modo la posizione dell’opinione pubblica, altrettanto consapevole del problema.</p>
      <p sl="el">Vorrei ringraziare la Presidenza tedesca, in particolare il Ministro Gabriel, per la cooperazione che abbiamo instaurato, per il modo in cui egli si è espresso e per il modo in cui difende le tematiche ambientali. Sono certo che la Presidenza tedesca otterrà buoni risultati, sarà all’altezza delle aspettative dei cittadini europei e risponderà ai pareri espressi in Aula stasera. Il cambiamento del clima è una sfida globale e per affrontarla è di importanza decisiva che l’Unione europea assuma un ruolo guida.</p>
      <p sl="el">La discussione di oggi ci ha offerto la possibilità di evidenziare l’importanza delle decisioni che l’Unione europea deve adottare questa settimana e in quelle successive; queste decisioni sono necessarie per permettere l’avvio di negoziati internazionali e per poter esercitare pressioni a favore di un accordo a livello globale.</p>
      <p sl="el">Dobbiamo salvaguardare la credibilità dell’Unione europea e il ruolo guida che essa svolge a livello internazionale nell’affrontare i cambiamenti climatici e trasmettere il più forte messaggio possibile ai nostri partner sia nei paesi industrializzati sia in quelli in via di sviluppo.</p>
      <p sl="el">Dobbiamo anche evidenziare l’importanza delle decisioni che si dovranno prendere nei prossimi anni riguardo al regime internazionale per i cambiamenti climatici – potrei tornare sulla questione più avanti – al fine di garantire che si compiano sforzi ancora maggiori a livello mondiale in seguito al primo periodo di impegni previsto dal protocollo di Kyoto, che terminerà nel 2012.</p>
      <p sl="el">Gli argomenti scientifici ed economici a favore di un’azione ambiziosa a livello globale in risposta ai cambiamenti climatici sono ovvi e incontrovertibili. E’ necessario uno sforzo politico ancora maggiore per promuovere l’assunzione di impegni più ampi e fondamentali. Questo è precisamente l’obiettivo perseguito dalla Commissione con il pacchetto di misure sul clima e sull’energia.</p>
      <p sl="el">I prossimi anni saranno decisivi per elaborare un quadro globale inteso a scongiurare cambiamenti climatici irreversibili e potenzialmente catastrofici. E’ necessaria la partecipazione attiva di tutti noi a questo dialogo, e stasera ho potuto constatare con grande soddisfazione che tale partecipazione non manca. E’ essenziale che il Parlamento sostenga il fermo impegno dell’Unione europea a favore di un’azione decisiva sia a livello europeo sia a livello internazionale.</p>
      <p sl="en">Vorrei rispondere ad alcune osservazioni formulate stasera.</p>
      <p sl="en">Innanzi tutto, per quanto riguarda gli obiettivi, devo ribadire che 15 mesi fa non si parlava di obiettivi. Il termine “obiettivo” non era nemmeno menzionato. Nelle sue conclusioni, il Consiglio europeo menzionava la necessità di esplorare ipotesi di riduzioni comprese tra il 15 e il 30 per cento con i paesi sviluppati. Nessuno pensava di assumere un impegno unilaterale per l’Unione europea. Alcuni deputati hanno affermato che forse la situazione è un po’ confusa. Devo precisare che abbiamo un obiettivo, cioè il 30 per cento, e chiediamo al Consiglio europeo di affidare alla Commissione il mandato di negoziarlo con altri paesi sviluppati. Tuttavia, a prescindere dall’accordo e finché tale accordo non sarà raggiunto, abbiamo assunto l’impegno unilaterale di ridurre le emissioni del 20 per cento nell’Unione europea. Per evidenziare la portata di questo impegno, vorrei rilevare che esso è più di due volte il nostro obbligo totale. Ho sentito dire che, fissando tale obiettivo, non siamo stati abbastanza ambiziosi e non abbiamo esercitato la leadership . Nessun altro paese del mondo è altrettanto ambizioso, nemmeno la California. Il governatore Schwarzenegger ha ricevuto molti elogi. Mi è stato chiesto perché non ci siamo prefissi un obiettivo analogo a quello del governatore Schwarzenegger, un obiettivo del 25 per cento entro il 2021 ma riferito ai livelli del 2006. Se fate i vostri calcoli, vi accorgerete che la sua ambizione è inferiore alla metà della nostra riduzione del 20 per cento.</p>
      <p sl="en">Consentitemi quindi di dire chiaramente che siamo ambiziosi, dobbiamo esercitare la leadership nel mondo, dobbiamo praticare ciò che predichiamo e il nostro obiettivo è veramente ambizioso. Come sapete, per ottenere ciò che ci chiede la scienza, per limitare l’aumento medio della temperatura sul pianeta a 2 gradi centigradi, è necessaria una riduzione del 50 per cento da parte di tutti i paesi del mondo entro il 2050. Ciò vale per i paesi industrializzati come per i paesi in via di sviluppo: una riduzione del 60-80 per cento nei paesi industrializzati e del 30 per cento nei paesi in via di sviluppo entro il 2020. Alcuni hanno parlato di flessibilità: questi obiettivi del 20 e del 30 per cento sono flessibili, nel senso che non si applicano indistintamente a tutti i paesi dell’Unione europea ma saranno adeguati in funzione dell’accordo sulla ripartizione degli oneri concluso alcuni anni fa riguardo al conseguimento del nostro obiettivo totale. Si adotterà un sistema analogo.</p>
      <p sl="en">E’ stata menzionata Nairobi. E’ chiaro che Montreal è stata diversa da Nairobi. A Montreal abbiamo ottenuto un grande risultato con il piano d’azione di Montreal. Secondo questo piano, a Nairobi avevamo alcune priorità che sono state conseguite. L’onorevole Doyle ha ragione ad affermare che non erano ambiziose, ma è stato un passo – un passo grande o piccolo, comunque un passo – e l’Unione europea ha realizzato tutte le priorità che aveva fissato, soprattutto nel tentare di aiutare i paesi meno sviluppati a ottenere investimenti con i soliti meccanismi flessibili di intervento.</p>
      <p sl="en">L’onorevole Wijkman ha affermato che non siamo stati ambiziosi perché non abbiamo previsto un partenariato con la Cina, o abbiamo un partenariato senza finanziamenti. La verità è che esiste un partenariato UE-Cina e un’iniziativa UE-India, ed entrambi perseguono obiettivi specifici che saranno finanziati con fondi dell’Unione europea e fondi di vari Stati membri dell’Unione europea. Naturalmente, sono molto importanti perché, come lei ha detto, dopo il 2020 la Cina, l’India e gli altri paesi in rapido sviluppo genereranno più emissioni di tutti i paesi dell’OCSE. Di conseguenza, è indispensabile persuadere quei paesi a unirsi ai nostri sforzi in modo da poter combattere insieme i cambiamenti climatici, ma secondo il principio comune e differenziato della Convenzione delle Nazioni Unite.</p>
      <p sl="en">Ho già detto quanto sia importante ottenere la partecipazione della Cina e dell’India e degli altri paesi in rapido sviluppo. Tuttavia, la partecipazione dei paesi industrializzati è ancora più importante. Il nostro primo obiettivo dev’essere quello di trovare il modo di persuadere i paesi industrializzati, come gli Stati Uniti, che sono responsabili del 25 per cento delle emissioni mondiali e non hanno ratificato il protocollo di Kyoto. L’opinione pubblica negli Stati Uniti sta cambiando e i segnali provenienti da quel paese sono incoraggianti. Tuttavia, sono necessari altri sforzi. In particolare, dobbiamo rafforzare il nostro sistema di scambio di diritti di emissione, perché uno strumento basato sul mercato come questo potrebbe essere il miglior modo di convincere gli Stati Uniti a partecipare. Alcuni Stati nordamericani hanno già un sistema di scambio di diritti di emissione; nel nord-est del paese esiste un sistema di scambio riguardante la generazione di energia. La California e alcuni altri Stati occidentali intendono introdurli e coopereremo con loro al fine di mettere a punto sistemi analoghi e collegarli insieme. Il sistema globale di scambio di diritti di emissione può quindi nascere dal basso. Al tal fine, è necessario un forte sistema di scambio di diritti di emissione nell’Unione europea, altrimenti non potremo sostenerne la validità. Questo è il motivo per cui dobbiamo avere piani di assegnazione nazionali che creino una carenza reale sul mercato. Se avessi accettato tutti i piani di assegnazione nazionali proposti dagli Stati membri, il sistema di scambio di diritti di emissione sarebbe crollato.</p>
      <p sl="en">Voi deputati al Parlamento europeo, che avete svolto molte discussioni sul sistema di scambio di diritti di emissione, dovreste contribuire a persuadere gli Stati membri che nutrono riserve sui piani di assegnazione nazionali. Svolgerò il mio lavoro e valuterò tali piani alla luce della necessità di combattere i cambiamenti climatici.</p>
      <p sl="en">E’ molto importante definire gli elementi di base di un regime futuro. Dobbiamo fissare obiettivi, individuare i mezzi con cui realizzarli e stabilire chi parteciperà alla loro realizzazione. Ho parlato dei partecipanti, i paesi industrializzati e i paesi in via di sviluppo. Ora devo parlare degli obiettivi: 2 gradi centigradi è l’obiettivo. E’ essenziale tener fede all’impegno assunto dall’Unione europea. I mezzi sono, innanzi tutto, l’uso del mercato: è necessario un sistema globale di scambio di diritti di emissione; in secondo luogo, abbiamo bisogno di ricerca, tecnologia, sviluppo di tecnologie e impiego di tecnologie, come ha affermato il Ministro Gabriel. Dobbiamo quindi rendere finanziariamente interessante per i nostri partner economici il ricorso a nuove tecnologie. Dobbiamo anche trasferire le tecnologie ai paesi in via di sviluppo, e a tal fine sono necessarie risorse finanziarie, perché senza è impossibile farlo.</p>
      <p sl="en">Abbiamo il meccanismo flessibile di Kyoto – i meccanismi di sviluppo pulito, l’attuazione congiunta – ma abbiamo anche bisogno di altri fondi. Sono grato al Ministro Gabriel perché, quando ho annunciato l’adesione dell’Unione europea al Fondo globale per l’efficienza energetica e le energie rinnovabili, ha immediatamente offerto un contributo significativo della Germania. L’Italia ha seguito l’esempio e mi auguro che lo faranno anche altri paesi, perché tali risorse sono necessarie per trasferire tecnologie ai paesi in via di sviluppo e permettere loro di ottenere l’efficienza energetica e compiere sforzi al fine di contrastare i cambiamenti climatici.</p>
      <p sl="en">Oggi ho sentito parlare molto di biocarburanti e di biocarburanti di seconda generazione. Ho detto che la Commissione ha adottato oggi un atto legislativo molto importante. Tuttavia, tutti hanno parlato delle autovetture ma non di questa legislazione, che è invece molto importante! Oserei dire che risparmieremo più biossido di carbonio con questa direttiva che con l’altra, senza con questo affermare che le autovetture non sono importanti: sono molto importanti, soprattutto per il futuro. Avere un nuovo parco macchine nell’Unione europea è importante ai fini della lotta contro i cambiamenti climatici.</p>
      <p sl="en">La direttiva sulla qualità dei carburanti adottata oggi dalla Commissione promuove l’uso di carburanti sostenibili per i trasporti, i biocarburanti, e soprattutto promuove i biocarburanti di seconda generazione, che sono rispettosi dell’ambiente.</p>
      <p sl="en">Per le autovetture, la mia proposta è ancora in sospeso. La mia proposta è sul tavolo, come lo era 15 giorni fa. Sono molto lieto che oggi il Presidente abbia affermato che la prossima settimana sarà discussa dal Collegio. Abbiamo bisogno di autovetture pulite, competitive, finanziariamente accessibili, che contribuiscano alla lotta contro i cambiamenti climatici. Dobbiamo proteggere i consumatori, i lavoratori, i cittadini in generale e, naturalmente, combattere i cambiamenti climatici, proteggere il pianeta e proteggere i nostri paesi.</p>
      <p sl="en">Infine, riguardo a Davos, è stata una riunione molto interessante perché, sebbene vi fossero importantissime questioni da discutere – l’Iraq, il Medio Oriente e Doha –, un sondaggio ha rivelato che, secondo il 57 per cento dei partecipanti interpellati, il problema numero uno che il mondo deve affrontare oggi è il cambiamento climatico, e ciò significa che i politici che esprimono l’opinione pubblica hanno ora ricevuto risposte anche dagli imprenditori. Gli imprenditori si sono uniti ai politici e all’opinione pubblica e hanno mostrato la loro determinazione nella lotta ai cambiamenti climatici. Per questo motivo, vi chiedo di sostenerci con l’adozione della vostra risoluzione, che sarà molto utile per portare avanti le nostre proposte.</p>
    </intervention>
    <intervention id="3-106" speaker_id="photo_generic" name="Sigmar Gabriel" is_mep="True" mode="spoken">
      <p sl="de">Presidente in carica del Consiglio . – Signor Presidente, onorevoli deputati, vorrei approfondire alcuni punti. Molti di voi hanno affermato che si parla di cambiamenti climatici da anni, ma nulla è accaduto. Vi prego di non sottovalutare ciò che la Commissione ha presentato nelle ultime settimane e di non sminuirlo.</p>
      <p sl="de">La Commissione, per la prima volta, ha elaborato una strategia comune per la sicurezza dell’approvvigionamento energetico e per la protezione del clima, e a mio parere si tratta di un’occasione unica. Vorrei segnalare che in passato, di norma, queste questioni erano discusse separatamente, mentre ora abbiamo un’unica strategia.</p>
      <p sl="de">Vorrei chiedere all’onorevole Harms, tra gli altri: quali sono esattamente le proposte più importanti che ha criticato? Il primo pacchetto riguarda l’efficienza energetica. Grazie all’aumento dell’efficienza energetica entro il 2020, non solo l’Unione europea sarà in grado di risparmiare 100 miliardi di euro, dei quali abbiamo urgente necessità per i consumatori, per gli investimenti nella ricerca e sviluppo e per molte altre questioni all’ordine del giorno; l’aumento del 20 per cento dell’efficienza energetica garantirà anche il risparmio di 780 milioni di tonnellate di CO2, il doppio di quelle che intendevamo risparmiare in Europa nel quadro del protocollo di Kyoto.</p>
      <p sl="de">Spesso l’efficienza energetica non si presta ai grandi dibattiti ideologici e politici altrettanto bene, per esempio, dell’energia nucleare. Il più delle volte l’efficienza energetica riguarda piccole cose da tenere sotto controllo e su cui continuare a compiere progressi, ma offre anche le maggiori opportunità sia in termini di sicurezza dell’approvvigionamento energetico sia ai fini della protezione del clima.</p>
      <p sl="de">Ritengo che le proposte della Commissione in materia costituiscano un pacchetto eccellente e sarei lieto se – a parte i titoli in prima pagina – dedicassimo almeno altrettante riflessioni al modo in cui si possano effettivamente attuare i numerosi singoli programmi contenuti in questo pacchetto, sia a livello di politica comunitaria sia nelle politiche degli Stati membri.</p>
      <p sl="de">In secondo luogo, i 120 grammi di CO2 al chilometro dell’industria automobilistica fanno ovviamente parte della maggiore efficienza energetica, ma, per tornare alla sua questione relativa al modo in cui assicurare che si tenga conto anche di una quota proporzionata di biocarburanti, posso dire che stiamo tentando insieme di indurre l’industria petrolifera europea a passare dalla quota attuale del 5,75 per cento di biocarburanti a una percentuale decisamente più elevata. La Commissione propone il 10 per cento e alcuni Stati membri considerano fattibile una percentuale ancora più alta. A mio parere, il 12,5 o il 15 per cento non sono al di là della nostra portata e offrono una soluzione efficace per garantire che, nell’Unione europea, il petrolio raggiunga il mercato e le pompe di benzina soltanto se contiene la percentuale specificata di biocarburanti.</p>
      <p sl="de">Lo considero assolutamente necessario, innanzi tutto per ridurre, anche in questo settore, la dipendenza dalle importazioni di petrolio e di gas, in secondo luogo per essere meno influenzati dagli aumenti dei prezzi a livello internazionale e, in terzo luogo, per garantire il più importante contribuito alla riduzione delle emissioni di CO2 attraverso i combustibili che consumiamo.</p>
      <p sl="de">Il secondo grande settore è naturalmente quello delle energie rinnovabili. Per favore, non comportiamoci come se nell’Unione europea fosse già scontato che tutti gli Stati membri accetteranno l’obiettivo comune proposto dalla Commissione, cioè coprire il 20 per cento del consumo primario di energia in Europa con fonti rinnovabili. Il cammino è ancora lungo per raggiungere questo traguardo. Vorrei chiedere al Parlamento di aiutare noi e la Commissione a ottenere una maggioranza a favore di questo obiettivo al Vertice di primavera dei capi di Stato e di governo, perché a mio parere si tratta di uno dei più importanti che dobbiamo conseguire.</p>
      <p sl="de">L’onorevole Grossetête, che ha chiesto una risposta sul tema dell’energia nucleare, purtroppo non è più in Aula, ma forse potete dirle da parte mia che, se l’energia nucleare rappresenta il 15 per cento del consumo di energia a livello di utenti finali in Europa, ha poco senso concentrarsi su questo 15 per cento perché, se lo facessimo, l’85 per cento rimarrebbe invariato.</p>
      <p sl="de">Posso aggiungere che, se si vuole ridurre la dipendenza dalle importazioni di petrolio e di gas e abbattere le emissioni di CO2 delle autovetture, difficilmente si potrà proporre l’energia nucleare come alternativa, a meno che in Europa non si decida di guidare solo veicoli elettrici. Non penso che ciò si verificherà molto presto. Per questo motivo, concentrarsi sulle energie rinnovabili, come propone la Commissione, è decisamente la soluzione giusta. E’ chiaro che ciò richiederà un accordo sulla ripartizione degli oneri, in base al quale ogni paese europeo dovrà garantire una determinata percentuale e permettere così di conseguire l’obiettivo del 20 per cento del consumo primario di energia entro il 2020.</p>
      <p sl="de">Permettetemi di concludere menzionando due settori in cui siamo molto distanti dal compiere un vero e proprio passo avanti. Molti di voi hanno affermato che dobbiamo persuadere le economie emergenti come la Cina, l’India e il Brasile – destinate a generare un alto livello di emissioni in futuro – a partecipare alla riduzione delle emissioni di CO2 tramite impegni volontari, ma preferibilmente obbligatori. E’ giusto, ma non saremo in grado di farlo senza offrire a quei paesi soluzioni tecnologiche che permettano loro di sostenere la crescita.</p>
      <p sl="de">Non fa alcuna differenza che l’Unione europea opti per il 30, il 20, il 40 o il 10 per cento; l’unica possibilità di persuadere quei paesi consiste nell’offrire tecnologie che essi possano usare per il loro approvvigionamento energetico, che garantiscano la crescita e, al tempo stesso, non alterino il clima come è avvenuto finora nei paesi industrializzati, e siamo molto lontani dal farlo. Nonostante la buona iniziativa del Fondo globale per l’efficienza energetica e le energie rinnovabili, nonostante la disponibilità a trasferire tecnologie per mezzo di progetti basati sul meccanismo di sviluppo pulito nel quadro del protocollo di Kyoto, l’offerta è ben lungi dall’essere sufficiente.</p>
      <p sl="de">Se volete sapere quanto sia diverso il modo in cui l’Unione europea e i paesi in via di sviluppo considerano questi aspetti, vi consiglio di partecipare qualche volta ai negoziati internazionali.</p>
      <p sl="de">Quando si comincia a parlare di come affrontare i cambiamenti climatici, i nostri partner nei paesi in via di sviluppo lo interpretano come un intervento degli ex padroni coloniali, inteso a ostacolare il loro sviluppo economico. Quando andiamo in Brasile e parliamo del modo in cui proteggere la foresta pluviale – al fine di ridurre le emissioni di CO2 nell’atmosfera e di salvaguardare la capacità naturale della foresta di assorbirlo – la risposta che otteniamo dai funzionari è: “non vi siete ancora abituati all’idea che queste sono le nostre foreste pluviali; prendiamo noi le decisioni, non i vecchi Stati colonialisti europei, che tentano ancora una volta di imporci la loro volontà”. Questa è la distanza reale da qualsiasi tipo di intesa comune su che cosa significhi proteggere il clima, ed è molto difficile trovare terreno comune su questo punto.</p>
      <p sl="de">Alcuni di voi hanno affermato che dobbiamo fare sacrifici. Suppongo intendano che i popoli d’Europa devono rinunciare alla prosperità e ad altro. Non penso sia necessario. Nondimeno, noi Stati industrializzati dobbiamo essere disposti a restituire a quei paesi parte dei vantaggi che abbiamo acquisito negli ultimi due secoli grazie alle nostre ex colonie, parte della ricchezza che abbiamo accumulato a spese della loro povertà, non ultimo per dare risposta ai loro interrogativi sul modo in cui promuovere lo sviluppo economico e sociale nei loro paesi senza alterare il clima.</p>
      <p sl="de">Questo è il sacrificio richiesto: non dobbiamo rinunciare alla nostra prosperità, ma all’idea di conservare solo per noi tutta la ricchezza che abbiamo creato in Europa e in altri paesi industrializzati.</p>
      <p sl="de">Dovremo rendere disponibile parte di questa ricchezza per finanziare lo sviluppo e il trasferimento di tecnologie, insieme con le misure da adottare per adeguare quei paesi ai cambiamenti climatici già in atto. Questa è la seconda richiesta rivolta dai paesi in via di sviluppo ai paesi industrializzati. Prima di essere disposti a parlare con noi di limitare le loro emissioni di CO2 continuando a promuovere la crescita, essi vogliono avere la prova che siamo disposti a rimediare ai danni già causati nei loro territori dai cambiamenti climatici e ad aiutarli ad adattarsi a tali mutamenti.</p>
      <p sl="de">Ora disponiamo di un fondo che dovrebbe raggiungere un valore di 300 milioni di euro – forse di più – entro il 2012, per finanziare misure di adattamento a livello mondiale. Chi in Aula crede veramente che 300 milioni di euro siano sufficienti per adeguare il mondo intero ai cambiamenti climatici? Questa cifra equivale più o meno al bilancio di due cittadine di medie dimensioni nel mio paese, ed è tutt’altro che sufficiente.</p>
      <p sl="de">Queste sono le domande che ci sentiamo rivolgere. Nessuno ci chiede se in Europa siamo disposti a garantire una riduzione del 20, 30 o 40 per cento. Ci chiedono innanzi tutto che cosa stiamo facendo per garantire un vero trasferimento di tecnologie verso quei paesi, che permetta loro di promuovere la crescita e al tempo stesso di proteggere il clima, e, in secondo luogo, che cosa stiamo facendo per finanziare l’adattamento di quei paesi ai cambiamenti climatici, dei quali siamo responsabili. Queste sono le risposte che dobbiamo fornire se vogliamo avere la Cina, il Brasile e l’India – che genereranno una quota elevata delle emissioni future – dalla nostra parte.</p>
      <p sl="de">Come il Commissario Dimas, sono convinto che l’America firmerà un accordo che funzionerà. Resta da vedere se l’accordo si chiamerà Kyoto o in altra maniera ancora da definire; è nondimeno certo che gli Stati Uniti parteciperanno a un mercato funzionante, a un sistema di scambio di diritti di emissione funzionante e a regimi di protezione del clima realmente efficaci.</p>
      <p sl="de">Finché non forniremo risposte a queste questioni, per gli americani – a prescindere dal governo in carica – sarà facile evitare di assumere impegni vincolanti.</p>
      <p sl="de">Vorrei fare un’altra osservazione, in risposta al deputato austriaco che ha detto che ho un ruggito poderoso, e all’onorevole Harms, che ha affermato che si sono già spese sufficienti parole ed è ora di passare all’azione. Ritengo si sia ben lontani dall’aver parlato a sufficienza, e se l’onorevole Harms ne vuole la prova, le basta guardarsi intorno in quest’Aula o nel Bundestag in Germania.</p>
      <p sl="de">Se siamo convinti che i cambiamenti climatici siano realmente una sfida per l’umanità, perché non riusciamo a far sì che, in seno ai parlamenti nazionali, i deputati che intervengono nelle discussioni sulla riforma del servizio sanitario, sul mercato del lavoro, sulla politica estera e sul mantenimento della pace si interessino anche dei cambiamenti climatici?</p>
      <p sl="de">Perché non siamo riusciti a convincere i deputati che erano presenti prima, durante le votazioni, a rimanere in Aula e partecipare alla discussione, arrabbiarsi per le affermazioni della Commissione o del Consiglio, presentare proposte, esprimere accordo o disaccordo, formulare critiche o contribuire alla discussione?</p>
      <p sl="de">Siamo ben lontani dall’aver coinvolto gli elettori nella misura in cui avremmo dovuto, altrimenti su queste diverse questioni vi sarebbe unanimità nei singoli Stati membri. Stiamo quindi attenti a dire che si è già parlato abbastanza. Ritengo si debba percorrere ancora un buon tratto di strada per riuscire a conquistare il favore necessario e per far sì che le decisioni difficili ottengano il sostegno della maggioranza. Non basta convincere gli esperti di politica ambientale e, di fatto, alcuni di essi devono ancora essere persuasi, anche nei nostri Stati membri. Sono poco propenso a dire ad altri che cosa devono fare; abbiamo abbastanza da fare nel mio paese e temo di non essere l’unico a pensarlo.</p>
    </intervention>
    <intervention id="3-108" speaker_id="4470" is_mep="True" mode="spoken" role="Presidente">
      <p sl="unknown">La discussione è chiusa.</p>
      <p sl="unknown">La votazione si svolgerà nel corso della tornata di febbraio.</p>
      <p sl="unknown">Dichiarazioni scritte (articolo 142)</p>
    </intervention>
    <intervention id="3-109" speaker_id="2309" name="Richard Corbett" is_mep="True" mode="spoken">
      <p sl="en">Il cambiamento climatico è una delle più grandi sfide con cui si confronta l’umanità e risposte isolate e frammentate da parte dei singoli paesi sarebbero del tutto inadeguate.</p>
      <p sl="en">L’Unione europea è il livello a cui l’azione può essere estremamente efficace, sia per definire regole comuni rigorose per il mercato interno sia per esercitare pressioni al fine di garantire un’azione a livello mondiale. Senza l’Unione, non vi sarebbe stato alcun accordo di Kyoto, ma ora dobbiamo procedere con molto più vigore per garantire un nuovo accordo per il futuro. Dobbiamo anche cercare di rafforzare il nostro sistema di scambio di diritti di emissione e di estenderlo ad altre regioni del mondo.</p>
      <p sl="en">L’azione dell’Unione europea sull’ambiente dovrà essere efficace e visibile, in modo che i nostri cittadini comincino a interpretare la sigla “UE” come “Unione ecologica”!</p>
    </intervention>
    <intervention id="3-110" speaker_id="4347" name="Christine De Veyrac" is_mep="True" mode="spoken">
      <p sl="fr">Condurre la discussione sui cambiamenti climatici nello stesso momento in cui gli esperti internazionali sono riuniti a Parigi per discutere dei cambiamenti climatici e delle loro conseguenze significa trasmettere un segnale forte.</p>
      <p sl="fr">Il riscaldamento globale non è un fantasma creato dall’immaginazione di alcuni scienziati e politici in cerca di notorietà, è una realtà con la quale dobbiamo ormai confrontarci.</p>
      <p sl="fr">In quanto legislatori, è nostro compito elaborare regole volte a limitare le conseguenze dei cambiamenti climatici. Ciò vale, tra l’altro, per la proposta della Commissione di includere l’aviazione nel sistema di scambio di diritti di emissione. Questa legislazione è necessaria per controllare le conseguenze dell’enorme sviluppo del traffico aereo.</p>
      <p sl="fr">Tuttavia, dobbiamo prestare attenzione al modo in cui decidiamo di applicare questo meccanismo, perché non si tratta di penalizzare le linee aeree europee o di frenare lo sviluppo del trasporto aereo, bensì di limitare le conseguenze dei cambiamenti climatici.</p>
      <p sl="fr">Perché i nostri sforzi incidano realmente sulle emissioni di CO2, a mio parere l’Unione dovrebbe legiferare anche sugli altri modi di trasporto, in particolare nel settore automobilistico.</p>
    </intervention>
    <intervention id="3-111" speaker_id="4466" name="Ilda Figueiredo" is_mep="True" mode="spoken">
      <p sl="pt">Com’è noto, la Commissione europea ha proposto di recente un pacchetto di misure sull’energia e diversi obiettivi riguardanti le emissioni di gas serra e le energie rinnovabili, affermando così la sua intenzione di combattere i cambiamenti climatici e promuovere la sicurezza energetica e la competitività dell’Unione europea.</p>
      <p sl="pt">La Commissione si è ora presentata in Aula per riaffermare tali obiettivi, insistendo su un accordo internazionale sul quadro post-2012 e su una riduzione del 30 per cento delle emissioni nei paesi industrializzati. Di conseguenza, l’Unione europea deve impegnarsi a ridurre del 30 per cento le emissioni di gas serra e adottare misure concrete, in particolare nel settore dell’energia.</p>
      <p sl="pt">Si preserva nondimeno – e non è una sorpresa – la possibilità di scambiare quote di emissione, che interessa soprattutto i paesi più vulnerabili sotto il profilo economico, quelli che non dispongono di fondi per acquistare diritti di emissione.</p>
      <p sl="pt">Se alcune proposte riguardanti la riduzione delle emissioni e le energie rinnovabili sono positive, vi è un altro insieme di proposte che sarà difficile realizzare, considerati i severi requisiti imposti ai diversi paesi e la resistenza opposta soprattutto dagli Stati Uniti. Tuttavia, l’aspetto più importante è che tutto questo non sia usato come pretesto per procedere a nuove liberalizzazioni e nuove concentrazioni nel settore dell’energia e non porti a nuove prevaricazioni da parte dei paesi più potenti.</p>
    </intervention>
    <intervention id="3-112" speaker_id="4516" name="Roger Helmer" is_mep="True" mode="spoken">
      <p sl="en">Si parla come se la discussione fosse chiusa e la minaccia di un catastrofico riscaldamento globale fosse reale. Tuttavia, molti climatologi sono di diverso avviso e ritengono che gli attuali cambiamenti rientrino nel normale campo di variazione storico e che le previsioni di un riscaldamento futuro siano esagerate e allarmistiche.</p>
      <p sl="en">Nondimeno, a prescindere dal nostro parere sui cambiamenti climatici, per garantire la sicurezza energetica è necessario ridurre la nostra dipendenza dalle importazioni di combustibili fossili. Non possiamo più fare assegnamento sulla Russia, sul Medio Oriente, sulla Nigeria e sul Venezuela per l’energia.</p>
      <p sl="en">Pur dovendo sviluppare le energie rinnovabili e migliorare l’efficienza energetica, esiste una sola tecnologia priva di emissioni di carbonio, in grado di garantire l’approvvigionamento continuo e affidabile di energia di base di cui abbiamo bisogno per stimolare la crescita economica, ed è quella nucleare.</p>
      <p sl="en">E’ una vera e propria ironia che molti allarmisti, che chiedono drastiche riduzioni delle emissioni di carbonio, al tempo stesso si oppongano all’energia nucleare.</p>
    </intervention>
    <intervention id="3-113" speaker_id="28427" name="Alessandro Battilocchio" is_mep="True" mode="spoken">
      <p sl="it">Come giustamente indicato dalla presidenza tedesca, una corretta politica energetica ed ambientale non è più rinviabile se vogliamo assicurare ai nostri cittadini e all’UE uno sviluppo sano e sostenibile nel tempo. Sono quindi d’accordo con i colleghi nell’assegnare all’argomento la priorità assoluta nel lavoro dei prossimi mesi.</p>
      <p sl="it">Sembra paradossale, ma proprio nel cinquantesimo anniversario del progetto europeo, ed in un momento di stallo politico dovuto al fallimento della costituzione, alle difficoltà relative agli allargamenti ed all’allontanamento che registra una parte della popolazione europea, ci si presenta l’occasione, con strumenti economici, tecnologici e politici di gran lunga più adeguati, di rilanciare il processo con proposte concrete, risuscitando ed adattando alle necessità odierne l’idea che fu all’origine del processo europeo: l’unione di sforzi ed intenti per raggiungere un’adeguata indipendenza e sostenibilità energetica. Da essa, come accadde 50 anni fa, dipenderà lo sviluppo economico, cosi come la salute dei nostri cittadini e dell’ambiente in cui viviamo. Oggi inoltre, grazie al ruolo che l’Unione Europea riveste a livello globale, si aggiunge la possibilità di influire sulla stabilità politica del pianeta ed costituire un esempio per quelle giovani economie che, in pieno sviluppo economico, ancora non hanno coscienza delle conseguenze che esso comporta.</p>
    </intervention>
  </section>
  <section id="creitem20" title="19. Nuovo accordo “PNR” – SWIFT (discussione)">
    <intervention id="3-115" speaker_id="4470" is_mep="True" mode="spoken" role="Presidente">
      <p sl="unknown">L’ordine del giorno reca la discussione</p>
      <p sl="unknown">sull’interrogazione orale dell’on. Pervenche Berès, a nome della commissione per i problemi economici e monetari, e dell’on. Jean-Marie Cavada, a nome della commissione per le libertà civili, la giustizia e gli affari interni, al Consiglio, sul nuovo accordo PNR e su SWIFT (O-0131/2006 – B6-0001/2007), e</p>
      <p sl="unknown">sull’interrogazione orale dell’on. Pervenche Berès, a nome della commissione per i problemi economici e monetari, e dell’on. Jean-Marie Cavada, a nome della commissione per le libertà civili, la giustizia e gli affari interni, al Consiglio, sul nuovo accordo PNR e su SWIFT (O-0132/2006 – B6-0002/2007).</p>
    </intervention>
    <intervention id="3-116" speaker_id="photo_generic" name="Günter Gloser" is_mep="True" mode="spoken">
      <p sl="de">Presidente in carica del Consiglio. – Signor Presidente, signor Commissario, onorevoli deputati, passiamo ora da argomenti estremamente impegnativi come l’energia e i cambiamenti climatici alla discussione su un’altra questione molto importante che in passato ha richiesto la nostra attenzione nel Parlamento europeo, e anche quella dell’Unione europea nel complesso, in più di un’occasione. Mi riferisco alla questione della condivisione dei dati personali dei passeggeri delle compagnie aeree.</p>
      <p sl="de">Come tutti sappiamo, a seguito degli attentati terroristici dell’11 settembre 2001 gli Stati Uniti hanno adottato una normativa in base alla quale le compagnie aeree che assicurano collegamenti con destinazione o partenza nel territorio degli Stati Uniti sono tenute a fornire alle autorità statunitensi un accesso elettronico ai dati contenuti nel loro sistema automatico di prenotazione e di elaborazione, ossia al materiale noto come “dati di identificazione delle pratiche”, e, qualora si rifiutino di farlo, le compagnie aeree vengono minacciate di revoca del diritto di atterraggio.</p>
      <p sl="de">Vorrei ora rammentare in breve all’Assemblea qual è la situazione. Nel maggio 2006 la Corte di giustizia europea, in risposta a una richiesta del Parlamento europeo, aveva annullato la decisione del Consiglio sull’accordo tra la Comunità europea e gli Stati Uniti sulla trasmissione dei dati dei passeggeri alle autorità statunitensi e, nello stesso modo, la decisione della Commissione sull’adeguatezza delle misure di protezione dei dati.</p>
      <p sl="de">La motivazione fondamentale della decisione della CGE è stata l’incompetenza della Comunità europea a concludere un accordo di questo tipo, in quanto non rientra nell’ambito del primo pilastro. Non ha avuto niente da dire sulla questione sostanziale dell’esistenza o meno di un sufficiente livello di protezione dei dati.</p>
      <p sl="de">Come saprete, i negoziati con gli Stati Uniti su un nuovo accordo si sono rivelati estremamente problematici, tuttavia alla fine è stato comunque possibile portarli a termine con la conclusione di un accordo temporaneo, che scadrà il 3 luglio di quest’anno, che si basa sul terzo pilastro e sull’impegno assunto dagli Stati Uniti in merito alla protezione dei dati, che avevano già costituito la base dell’accordo precedente tra la Comunità europea e gli Stati Uniti.</p>
      <p sl="de">All’inizio di gennaio 2007 la Commissione ha formulato una raccomandazione al Consiglio nel senso che avrebbe dovuto approvare l’avvio dei negoziati con gli Stati Uniti su un nuovo accordo relativo ai dati dei passeggeri, che dovrebbe sostituire quello provvisorio attuale. Il mandato negoziale dell’UE per la Presidenza del Consiglio, che la Commissione sostiene, è stato oggi discusso dal COREPER, e la prospettiva è che in febbraio il Consiglio adotterà una risoluzione sull’argomento e definirà le linee guida negoziali.</p>
      <p sl="de">E’ probabile che i negoziati su un nuovo accordo PNR si rivelino estremamente difficili, in quanto non vi è alcuna prova di un interesse da parte degli Stati Uniti a migliorare la protezione dei dati. In realtà sembra molto più probabile che sosterranno che l’impegno da loro assunto riguardo alla protezione dei dati non è più valido. La conclusione di un accordo è tuttavia fondamentale per stabilire il livello di protezione dei dati che deve essere garantito, ed è anche nell’interesse dell’Unione europea in quanto, in assenza di un accordo, le compagnie aeree sarebbero sottoposte a pressioni ancor maggiori e costrette a trasmettere i dati dei passeggeri per non rischiare di perdere il diritto di atterrare negli Stati Uniti.</p>
      <p sl="de">La Presidenza tedesca del Consiglio, con il sostegno della Commissione, eserciterà pressioni affinché si concluda un accordo inconfutabile dal punto di vista giuridico, che garantisca la protezione dei dati, tenendo conto degli interessi dei passeggeri e delle compagnie aeree e mantenendo un alto livello di sicurezza. Vorrei sottolineare che, in questo contesto, la Presidenza del Consiglio tiene debito conto delle posizioni espresse dal Parlamento nelle relative risoluzioni di settembre dell’anno scorso sulla protezione dei dati, sulla lotta contro il terrorismo e sulla difesa dei diritti umani.</p>
      <p sl="de">Questo argomento mi induce anche a rispondere alle interrogazioni orali che mi sono state rivolte dagli onorevoli Berès e Cavada a proposito di SWIFT. Il Consiglio desidera ringraziarli per il loro interessamento alla questione, in relazione alla quale ha già avuto l’opportunità di rispondere in varie occasioni a interrogazioni dei deputati al Parlamento europeo. Per quanto riguarda le mie risposte a tali interrogazioni, invito gli onorevoli deputati a far riferimento alla mia dichiarazione.</p>
      <p sl="de">Nel dicembre 2006 il Consiglio ha informato i deputati che le questioni sollevate richiedevano un attento esame; il Consiglio è ancora impegnato in tale esame, e le sue indagini non si sono ancora concluse. Nella parte restante del mio intervento cercherò, a nome del Consiglio, di rispondere alle varie domande che mi sono state rivolte da alcuni deputati, anche se tutte le questioni cui potrò fare riferimento sono ancora oggetto di esame da parte del Consiglio.</p>
      <p sl="de">In un discorso pronunciato nel luglio 2006, il ministro finlandese per gli Affari europei, che all’epoca era Presidente in carica del Consiglio, aveva annunciato al Parlamento che il Consiglio in quel momento non era in grado di confermare le notizie riportate dalla stampa riguardo a uno scambio di informazioni tra SWIFT e le autorità americane, rammentando all’Assemblea che spettava alle autorità nazionali appurare ciò che era effettivamente accaduto, e aveva continuato dicendo che l’Unione europea era allora, e lo sarebbe stata in futuro, disposta a intervenire se fosse risultato che gli eventi rendevano necessaria una legislazione a livello europeo.</p>
      <p sl="de">Come ho già detto, il Consiglio e la Commissione attualmente stanno ancora esaminando ogni aspetto e ogni questione di possibile rilevanza per questo caso, tenendo anche in considerazione i risultati del gruppo che si occupa di protezione dei dati. La Presidenza sta valutando in quale modo si possano organizzare i lavori al riguardo a livello di Consiglio, e nel farlo terrà conto di quanto emergerà dalle attuali indagini, ma posso dirvi che non è stato ancora nominato alcun nuovo gruppo a tale scopo.</p>
      <p sl="de">Siccome le indagini sono ancora in corso, per il momento il Consiglio non può rispondere alla domanda riguardante gli eventuali effetti del caso sul regolamento n. 1781 del 15 novembre 2006 riguardante i dati informativi relativi all’ordinante che accompagnano i trasferimenti di fondi. Il Consiglio non sa se la Commissione stia valutando o meno la possibilità di presentare una proposta di modifica del regolamento, ma sono sicuro che lo scopriremo quando la Commissione farà la propria dichiarazione.</p>
      <p sl="de">In base al Trattato, è compito della Commissione verificare l’attuazione della normativa comunitaria negli Stati membri e adottare le misure adeguate se e quando uno Stato membro non adempie gli obblighi derivanti da tale normativa.</p>
      <p sl="de">E’ stato anche fatto riferimento al sistema automatico di individuazione personale, che è un sistema americano applicato nel trasporto di merci e persone all’interno degli Stati Uniti e con destinazione e partenza nel territorio del paese. Una delle questioni che attualmente vengono esaminate è se i dati ottenuti da SWIFT sono stati inseriti in questo sistema.</p>
      <p sl="de">Quando ha dichiarato che esisteva già un quadro internazionale per la lotta contro il terrorismo, il gruppo che si occupa della protezione dei dati faceva riferimento al gruppo di lavoro sulla lotta contro il riciclaggio di denaro e il finanziamento del terrorismo e alle raccomandazioni da esso formulate. Il Consiglio ritiene che si stia svolgendo un buon lavoro in questo contesto, anche se va detto che le raccomandazioni di questo gruppo sono rivolte alle banche e alle istituzioni finanziarie.</p>
      <p sl="de">Mentre sono sull’argomento, vorrei sottolineare, parlando a nome del Consiglio, che SWIFT non può essere considerata un’istituzione finanziaria ai fini di questo gruppo di lavoro e che pertanto in questo caso non è direttamente applicabile il quadro del gruppo d’azione finanziaria internazionale, ad eccezione forse di alcuni aspetti specifici. Con questo si conclude la dichiarazione della Presidenza a nome del Consiglio.</p>
    </intervention>
    <intervention id="3-117" speaker_id="photo_generic" name="Franco Frattini" is_mep="True" mode="spoken">
      <p sl="en">Vicepresidente della Commissione. – Signor Presidente, vorrei iniziare affrontando la questione dei dati PNR. Come voi tutti sapete, l’accordo temporaneo concluso in ottobre con gli Stati Uniti scadrà alla fine di luglio di quest’anno, ossia fra pochi mesi. Si rende pertanto necessario negoziare un quadro giuridico molto solido e stabile che consenta lo scambio di dati PNR con gli Stati Uniti nel pieno rispetto del diritto alla protezione dei dati e del diritto alla privacy .</p>
      <p sl="en">Come la Presidenza del Consiglio ha detto poc’anzi, la Commissione ha raccomandato al Consiglio di autorizzare la Presidenza, con l’assistenza della Commissione, ad avviare negoziati sulla base di una serie di linee guida negoziali. Sono sicuro che tale raccomandazione sarà esaminata molto presto. Da parte mia spero vivamente che entro metà febbraio si possa ottenere un mandato negoziale per dare avvio a questo processo molto difficile.</p>
      <p sl="en">La Commissione raccomanda al Consiglio di compiere ogni possibile sforzo per garantire il pieno rispetto dei diritti fondamentali, in particolare il diritto alla privacy . Ho avuto modo di dire in varie occasioni che per me il diritto alla privacy non è negoziabile e che deve essere rispettato in modo pieno e completo. Un altro elemento importante per i vettori aerei è la certezza giuridica, di cui si deve tenere conto, come è avvenuto fin dall’inizio. Ho già avuto modo di sottolineare molte volte in questa sede che la Commissione continua a riservare la debita considerazione alla privacy , da un lato, e alla certezza giuridica, dall’altro, in quanto entrambe costituiscono i principi fondamentali in questa materia, senza dimenticare l’importanza della prevenzione e repressione del terrorismo e della criminalità transnazionale ad esso legata. I negoziati per un nuovo accordo con gli Stati Uniti sui dati PNR sono una delle massime priorità per la Commissione e per me personalmente, e da ciò che ha detto poc’anzi mi pare di capire che anche la Presidenza del Consiglio sia dello stesso parere. Accolgo con estremo favore una stretta collaborazione tra la Commissione e la Presidenza del Consiglio, che ritengo indispensabile se vogliamo riuscire nell’intento e se vogliamo parlare a una sola voce. Da parte mia, è ovvio che, come al solito, terrò il Parlamento informato sullo svolgimento dei lavori. Sapete molto bene che, come in passato, per me si tratta di un impegno politico, anche se il documento che verrà approvato sarà classificato, ad esempio per quanto riguarda le raccomandazioni per i negoziati, come “riservato UE”.</p>
      <p sl="en">I negoziati costituiranno una vera e propria sfida per l’Europa e richiederanno immaginazione e un considerevole sforzo comune da parte di tutte le Istituzioni dell’UE, e anche degli Stati Uniti, per giungere a una soluzione molto solida ed efficace.</p>
      <p sl="en">Per concludere, vorrei che il Parlamento europeo, insieme al Congresso degli Stati Uniti, al termine delle fasi politiche di questo processo molto difficile assumesse, forse per la prima volta, un impegno politico congiunto, che sarebbe particolarmente utile per i negoziati in corso. Spetta tuttavia a voi decidere in merito.</p>
      <p sl="en">Voi probabilmente sapete che queste discussioni informali, ma importanti, sono già iniziate. Io sono a favore di una soluzione europea per affrontare questo caso, una soluzione europea che dovrebbe, a mio avviso, includere regole chiare e garanzie precise, che il ministero del Tesoro americano dovrebbe garantire e inserire nei documenti. In altri termini, i due punti in equilibrio sono, come al solito, protezione legale per i dati personali che sono trasferiti, da un lato, e certezza giuridica per tutti i soggetti interessati, e, mi permetto di dire, certezza giuridica anche per le banche e, come la Presidenza ha ben sottolineato, SWIFT non è una banca.</p>
      <p sl="en">E’ chiaro allora che quando parlo di garanzie da parte delle autorità americane, io intendo specificare in quali circostanze, per quale obiettivo e da parte di chi quei dati possono essere conosciuti e utilizzati. Dico subito che la limitazione dell’obiettivo alle sole indagini per fatti di terrorismo, e quindi per la prevenzione del finanziamento del terrorismo, deve essere chiara e precisa, in modo da evitare il rischio, anche indiretto, che dati del genere possano essere utilizzati abusivamente, ad esempio per spionaggio economico.</p>
      <p sl="en">E’ chiaro inoltre che appare necessaria un’ulteriore limitazione, e cioè quella di collegare l’uso di quei dati alla ricerca su persone specifiche che sono sospettate di attività di terrorismo. In altri termini, non una generica azione di trasferimento dei dati indipendentemente da un’individuazione di sospetti che meritano ulteriori approfondimenti.</p>
      <p sl="en">Siete al corrente della lettera che ho scritto nel novembre scorso a tutti gli Stati membri per chiedere informazioni sulle condizioni alle quali le loro banche utilizzano dati personali attraverso SWIFT. Soltanto sette Stati membri hanno finora risposto all’invito a fornire chiarimenti. Questo è un fatto non piacevole e io ovviamente chiederò ragione in alcuni casi: nel caso specifico dell’Italia ad esempio, è stata chiesta una proroga per dare una risposta. In altri casi, semplicemente non vi è stata alcuna risposta.</p>
      <p sl="en">Dalle sette risposte che ci sono invece pervenute – sebbene non se ne possano trarre conclusioni generali perché è troppo esiguo il numero degli Stati che hanno risposto – emerge che le banche utilizzano normalmente i dati personali per il solo obiettivo di eseguire ordini di pagamento e che esse non sono state informate, in quei casi, del fatto che dati personali vengono trasferiti al ministero del Tesoro degli Stati Uniti da SWIFT. Quindi la risposta generale fornita è semplicemente “Noi non siamo a conoscenza del fatto che qualcuno, cioè SWIFT, trasmette dati dopo averli ricevuti da noi”. E’ emerso, invece – ma questo lo sapevate già – che in molti casi le banche centrali erano informate proprio dal ministero del Tesoro statunitense del trasferimento da SWIFT Europa a SWIFT Stati Uniti e da SWIFT Stati Uniti al ministero del Tesoro statunitense.</p>
      <p sl="en">Voi sapete che sono in corso delle azioni e delle ulteriori indagini da parte delle autorità nazionali di protezione dei dati, intese a far luce sulla questione e capire se oltre al caso belga, che è ormai noto, vi sono altri casi specifici in cui le autorità nazionali di protezione dati possono aprire un fascicolo e quindi una procedura. E’ evidente che, appena avrò informazioni al riguardo, ve le comunicherò come ho fatto in passato.</p>
      <p sl="en">C’è una domanda specifica che riguarda la possibilità di applicare ai dati SWIFT il sistema denominato Automated targeting system (Sistema di individuazione personale). Sulla base delle spiegazioni tecniche fornitemi, risulterebbe impossibile o altamente improbabile che il sistema in oggetto sia stato utilizzato per trattare i dati SWIFT, per la semplice ragione che esso è inserito nel Department of Homeland Security relativo alla protezione dei confini e quindi al movimento delle persone passeggeri. Non a caso il Parlamento europeo aveva posto una questione sull’applicazione di tale meccanismo ai dati PNR. I dati SWIFT sono in un settore totalmente diverso perché ricadono nella sfera di applicazione di una diversa amministrazione, che è quella del Tesoro.</p>
      <p sl="en">Nell’interrogazione presentata si chiede altresì se la Commissione è al corrente di altri esempi di autorità americane che richiedono dati da soggetti privati in questo settore. Io non ne sono al corrente e quindi non posso rispondere a questa domanda. E’ indubbio tuttavia che, se la lotta al finanziamento del terrorismo è uno strumento indispensabile per prevenire il terrorismo, non è possibile che tale lotta pregiudichi o riduca un diritto fondamentale, come la protezione dei dati finanziari personali dei clienti. Come sapete, una delle violazione riscontrate dalle autorità belghe e dal Comitato europeo dei garanti della privacy è proprio la mancata informazione preventiva ai clienti, il che coincide con quanto hanno detto le banche, anche loro non informate di questo movimento.</p>
      <p sl="en">In conclusione, Presidente, onorevoli deputati, credo che la necessità di lavorare ad uno strumento europeo risponda a due motivazioni. In primo luogo, non possiamo ridurre o mortificare la nostra collaborazione euroatlantica in materia di lotta al terrorismo: sarebbe un errore grave che ritengo l’Unione europea debba evitare. In secondo luogo, dobbiamo anche ricordare ai nostri amici americani che il rispetto scrupoloso dei diritti fondamentali, come la protezione dei dati personali, è nell’interesse comune. Se noi riusciremo, in virtù di uno strumento europeo, analogamente a quanto cerchiamo di fare con il PNR – anche se le due materie sono molto diverse, ma il principio è lo stesso – a trovare una soluzione europea che impedisca differenze di trattamento tra Stato e Stato dell’Unione europea verso gli Stati Uniti, credo che sarà possibile rafforzare il potere negoziale dell’Unione europea, dimostrando nel contempo che il nostro obiettivo è rafforzare il legame euroatlantico e non indebolirlo.</p>
    </intervention>
    <intervention id="3-119" speaker_id="1985" name="Pervenche Berès" is_mep="True" mode="spoken">
      <p sl="fr">autore. – Signor Presidente, grazie agli insegnamenti tratti dal caso dei dati PNR, per quanto riguarda SWIFT dovremmo poter procedere con maggiore rapidità. Se mi è consentito, Presidente Gloser, vorrei correggerla su un punto: credo che sia la prima volta che si svolge un dibattito specifico su SWIFT qui in Aula, e ciò è senza dubbio del tutto naturale; mi auguro tuttavia che questo dibattito ci consenta di compiere passi avanti.</p>
      <p sl="fr">SWIFT è una società che non opera soltanto in Europa o soltanto tra l’Europa e gli Stati Uniti, ma ovunque. Per dirla in parole povere, dopo l’11 settembre il carattere delle relazioni tra SWIFT e le autorità statunitensi ha subito un radicale cambiamento e adesso ne vediamo le conseguenze non soltanto sulla protezione dei dati per l’Unione europea, ma anche sull’equilibrio che si deve trovare tra protezione dei dati, lotta contro il terrorismo, sicurezza dei sistemi di pagamento e tutela dallo spionaggio economico.</p>
      <p sl="fr">La Commissione ha riconosciuto che esiste un problema e ha iniziato a presentare proposte. In una lettera inviata di recente all’onorevole Cavada e a me, anche la Banca centrale ha riconosciuto che è giunto il momento di entrare in una nuova fase, senza addentrarsi troppo nelle proposte, confermando ciò che aveva detto nel corso dell’audizione alla quale, purtroppo, né il Consiglio né la Commissione avevano ritenuto opportuno di assistere. Nell’audizione la Banca centrale aveva detto di avere ben poca responsabilità per ciò che era accaduto nel caso in questione, e la lettera conferma in parte questo parere.</p>
      <p sl="fr">Leggendo il memorandum concluso tra SWIFT e il ministero del Tesoro degli Stati Uniti nell’aprile 2004, risulta evidente che vi era la consapevolezza dei problemi in materia di protezione dei dati derivanti dal modo in cui SWIFT trasmetteva informazioni al ministero del Tesoro degli Stati Uniti. Proprio come il conducente di un treno è responsabile del proprio treno e l’ufficio postale è responsabile della corrispondenza che consegna, SWIFT non può non essere responsabile dei dati che trasmette.</p>
      <p sl="fr">L’elemento essenziale di cui tenere conto, dopo l’audizione organizzata congiuntamente dalla commissione per i problemi economici e monetari e dalla commissione per le libertà civili, la giustizia e gli affari interni nell’ottobre scorso, è la relazione del gruppo di lavoro di cui all’articolo 29, che il 22 novembre 2006 ha confermato con estrema chiarezza le nostre preoccupazioni, ossia che, nel caso SWIFT, erano stati nascosti alle autorità statunitensi dati che non avrebbero dovuto esserlo e che, di conseguenza, non era stata rispettata la direttiva del 1995.</p>
      <p sl="fr">Vorremmo ringraziare il Commissario per aver preso l’iniziativa di chiedere agli Stati membri di porre quanto prima rimedio al mancato rispetto della direttiva del 1995, ma, come ha detto anche lui stesso, i risultati fino a questo momento sono stati molto scarsi. La Banca centrale europea, dal canto suo, ha tratto quale insegnamento che si deve chiedere il consenso dei clienti, e questa resta la cosa più prudente da fare.</p>
      <p sl="fr">Per quanto riguarda quest’ultima questione, vi sono due aspetti da sottolineare. Il primo è il carattere delle relazioni transatlantiche e il fatto che i dati vengono utilizzati dagli Stati Uniti in una sorta di spirito di concorrenza libera e sfrenata mentre dall’Europa, come abbiamo avuto modo di constatare in seno alla commissione per i problemi economici e monetari, talvolta con una certa ingenuità.</p>
      <p sl="fr">Si vorrebbe pensare che questi dati vengano utilizzati unicamente ai fini della lotta contro il terrorismo. Osiamo sperarlo, ma non ne abbiamo alcuna prova. Signor Commissario, signor Presidente in carica del Consiglio, il messaggio che, a mio parere, il Parlamento vorrebbe trasmettervi è che, quando svolgete negoziati con gli americani su questa materia, l’obiettivo non deve essere quello di avallare la situazione attuale per quanto riguarda il trasferimento di dati attraverso il sistema SWIFT, ma quello di far rispettare e accettare il livello di protezione dei dati e il concetto stesso di protezione dei dati che abbiamo qui nell’Unione europea. Tutto mi induce a pensare che il compito da affrontare in questo settore è molto arduo, ma potete contare sempre sul sostegno del Parlamento.</p>
      <p sl="fr">Ancora solo un minuto, signor Presidente, per parlare dell’ultimo aspetto, ossia la questione dello statuto di SWIFT. SWIFT è una società belga, e pertanto si deve sempre fare riferimento allo Stato belga. Detto questo, SWIFT è una società belga in quanto ci troviamo in una situazione di vuoto giuridico. E’ chiaro che SWIFT svolge un compito che in realtà dovrebbe essere svolto da un organismo a livello europeo, sotto il controllo di un organo di vigilanza europeo. Credo che anche in questo settore, signor Commissario, signor Presidente in carica del Consiglio, dovete procedere sulla base di nuove informazioni. Il Parlamento è ancora una volta disposto a discuterne, ma non possiamo accettare lo stato attuale della discussione.</p>
    </intervention>
    <intervention id="3-120" speaker_id="28206" name="Jean-Marie Cavada" is_mep="True" mode="spoken">
      <p sl="fr">autore. – Signor Presidente, esiste un’espressione in francese per descrivere la confusione surreale di un’istituzione quando si trova di fronte a una situazione imprevista: si dice che si comporta “come un pollo che ha trovato una pistola”.</p>
      <p sl="fr">In tutta franchezza, Presidente Gloser, senza volerla sottovalutare, il minimo che si possa dire è che la vostra posizione in merito al caso in esame è estremamente deludente. Mi sento quindi autorizzato a rammentare che il compito che vi è stato affidato è quello di difendere la sovranità europea, ma finora di questo ho visto ben pochi segni. Come avrà capito, siamo delusi e, soprattutto, preoccupati.</p>
      <p sl="fr">Vorrei parlare innanzi tutto dei dati PNR. Fra qualche mese, come sappiamo, come lei ha detto e come il Commissario Frattini ha sottolineato, scadrà l’accordo temporaneo sui dati di identificazione dei passeggeri aerei. Non disponiamo di informazioni chiare su come esso stia funzionando. Vorrei inoltre far presente che l’accordo precedente, pur essendo stato annullato dalla Corte, era basato su una valutazione dell’adeguatezza della protezione dei dati negli Stati Uniti. Questo non vale tuttavia per l’accordo in vigore, anche se tale valutazione è prevista dal protocollo della Convenzione 108 del Consiglio d’Europa, che è vincolante per gli Stati membri e quindi direttamente, o almeno indirettamente, per le Istituzioni europee. Avendo una base dubbia, finora l’accordo non è ancora stato attuato correttamente perché il sistema di trasmissione dei dati che avrebbe dovuto essere operativo dal 2004, il sistema push , non lo è ancora, e questo nonostante gli annunci che sono stati fatti, in particolare lo scorso settembre.</p>
      <p sl="fr">In uno spirito di collaborazione, vorrei rivolgere pubblicamente alcune domande. Innanzi tutto, mi chiedo se la Commissione non avrebbe dovuto esercitare maggiori pressioni per ottenere l’attuazione del sistema push da parte delle compagnie aeree e dei centri di prenotazione elettronica che controlla. In secondo luogo, mi chiedo se non avrebbe dovuto essere chiesta un’informazione effettiva dei passeggeri aerei riguardo all’utilizzo dei loro dati personali a fini di sicurezza, allo stesso modo in cui sono state condotte campagne di informazione, ad esempio, sui diritti all’informazione in caso di ritardo o cancellazione dei voli.</p>
      <p sl="fr">Da parte nostra, per quanto riguarda il caso in esame, attendiamo chiarimenti dalla Commissione e, soprattutto, dalle autorità statunitensi su alcuni aspetti; ne menzionerò due. Innanzi tutto, non capiamo perché, per lottare contro il terrorismo e la criminalità organizzata, sia necessario disporre di tutti e trentaquattro i dati delle pratiche dei passeggeri e non soltanto dei diciannove dati che il Parlamento e le autorità per la protezione dei dati avevano ritenuto sufficienti a tale scopo.</p>
      <p sl="fr">In secondo luogo, come è stato possibile che per anni i cittadini e i passeggeri europei siano stati classificati come pericolosi, a loro insaputa, senza che si sia chiesto niente in cambio?</p>
      <p sl="fr">Vorrei passare ora al sistema SWIFT. Questo secondo argomento è ancora più delicato e riguarda l’accesso da parte delle autorità americane ai dati relativi ai trasferimenti finanziari. Gli onorevoli colleghi hanno affrontato poc’anzi alcuni aspetti. Mi limiterò quindi a esprimere il parere della commissione per le libertà civili, la giustizia e gli affari interni. A essere in gioco in questo caso sono la protezione dei diritti fondamentali dei cittadini e la credibilità del nostro partenariato con gli Stati Uniti. E’ davvero incomprensibile che non sia stata proposta una reciprocità per avviare negoziati con l’altra parte, anche se si tratta di un paese alleato. Si procederà un giorno allo stesso modo con un altro paese partner a est delle nostre frontiere, ossia la Russia? Vorrei pertanto dire che non viene rispettata la sovranità europea.</p>
      <p sl="fr">Di comune accordo con i gruppi politici, ho quindi preso l’iniziativa di invitare le commissioni competenti del Congresso americano e sono in attesa di una risposta.</p>
      <a text="(Il Presidente invita l’oratore a concludere)"/>
      <p sl="fr">Comprendo molto bene che i tempi del Parlamento sono estremamente importanti, e, siccome confido nel fatto che gli onorevoli colleghi diranno tutto il resto che deve essere detto, mi fermo a questo punto. D’altro canto ho parlato degli aspetti più importanti su cui intendevo soffermarmi. Credevo in tutta onestà di avere a disposizione cinque minuti.</p>
    </intervention>
    <intervention id="3-121" speaker_id="4470" is_mep="True" mode="spoken" role="Presidente">
      <p sl="unknown">Mi scuso ovviamente con il collega ma purtroppo, nell’organizzazione dei nostri lavori parlamentari, il rispetto complessivo dei tempi diventa un vincolo per poter procedere, soprattutto quando si tratta della “minitornata”, con tempi quindi ristretti.</p>
    </intervention>
    <intervention id="3-122" speaker_id="23713" name="Mihael Brejc" is_mep="True" mode="spoken">
      <p sl="sl">a nome del gruppo PPE-DE. – Il gruppo del Partito popolare europeo (Democratici cristiani) e dei Democratici europei si adopera per garantire il costante rispetto dell’acquis comunitario e di tutti i documenti che sostengono i valori della civiltà europea e tutelano la libertà e l’integrità personale di ciascun individuo. Ci opponiamo a qualsiasi comportamento illecito che limiti tali libertà e vada a scapito delle persone.</p>
      <p sl="sl">Riconosciamo tuttavia che la tutela della pace e della sicurezza impone anche alcuni obblighi. Per questo motivo riteniamo che qualsiasi intrusione nella privacy personale debba essere ridotta al minimo e condotta nella legalità. Sulla base dei documenti di cui disponiamo, esiste il fondato sospetto che l’accesso ai dati contenuti nel sistema SWIFT possa rappresentare un’illecita intrusione nella privacy personale. Se mi è consentito, vorrei pertanto rivolgere alcune domande.</p>
      <p sl="sl">Innanzi tutto, vorrei ricevere una risposta dettagliata sui dati contenuti nel sistema SWIFT di cui le autorità statunitensi possono disporre e sui dati ai quali hanno diritto di accedere su questa base.</p>
      <p sl="sl">Secondo, le autorità statunitensi hanno accesso a tutte le transazioni effettuate nelle filiali SWIFT negli Stati Uniti e, attraverso queste o altre filiali SWIFT, possono anche avere accesso a transazioni eseguite al di fuori degli Stati Uniti?</p>
      <p sl="sl">Terzo, vorrei chiedere alla Commissione, al Consiglio e al Garante europeo della protezione dei dati se l’accesso ai dati contenuti nel sistema SWIFT rappresenta una violazione delle disposizioni sulla protezione dei dati e pertanto un’illecita intrusione nella privacy personale.</p>
      <p sl="sl">Quarto, nell’audizione di ottobre non siamo riusciti a ottenere risposte convincenti o sufficientemente chiare sulla competenza delle istituzioni riguardo a SWIFT. Vorrei pertanto chiedere chi ha l’effettiva competenza per decidere in merito alla questione SWIFT e su quale base giuridica.</p>
      <p sl="sl">Quinto, vorrei chiedere quali sono i principi alla base della nostra piattaforma negoziale con gli Stati Uniti su tali questioni e se, in questo contesto, potremo anche sapere in quale modo le autorità statunitensi fanno uso dei dati ottenuti e quali pericoli derivano da fughe e abusi di dati.</p>
      <p sl="sl">L’onorevole Coelho affronterà la questione dei dati PNR. Grazie.</p>
    </intervention>
    <intervention id="3-123" speaker_id="4313" name="Martine Roure" is_mep="True" mode="spoken">
      <p sl="fr">a nome del gruppo PSE. – Signor Presidente, la controversia sulla trasmissione di dati personali e bancari tramite la società SWIFT alle autorità statunitensi incaricate dell’applicazione della legge e la sentenza sull’accordo concluso tra Unione europea e Stati Uniti sui dati PNR hanno dimostrato l’urgente necessità di definire un quadro globale per la trasmissione e la protezione dei dati personali nell’ambito delle relazioni transatlantiche.</p>
      <p sl="fr">L’Europa comprende l’esigenza di maggiore sicurezza degli Stati Uniti e da parte nostra vogliamo rafforzare la cooperazione con i partner americani per lottare con efficacia contro il terrorismo. Detto questo, nel quadro del dialogo transatlantico è indispensabile affrontare anche la questione della protezione dei diritti fondamentali e della privacy . Siamo favorevoli alla conclusione di un nuovo accordo PNR, ma a condizione che sia rispettoso dei diritti fondamentali e offra garanzie per la protezione della vita privata dei cittadini europei. Per questo motivo vogliamo che la Commissione fornisca precise informazioni riguardo al mandato negoziale proposto per il nuovo accordo. Il Parlamento europeo deve essere pienamente coinvolto in questo processo.</p>
      <p sl="fr">Potreste inoltre fornirci maggiori informazioni riguardo all’attività del gruppo di lavoro ad alto livello sulla condivisione e la protezione dei dati? Vorremmo anche sapere quali sono le proposte prioritarie avanzate di recente dai partner americani.</p>
      <p sl="fr">Riguardo a SWIFT, le autorità belghe per la protezione dei dati e il gruppo di lavoro di cui all’articolo 29 ritengono che tale trasmissione rappresenti una violazione delle norme belghe ed europee in materia di protezione dei dati personali. Finora non è stata proposta alcuna soluzione concreta per porre fine a questa violazione. Tutte le parti interessate sono concordi nel dire che è urgente trovare una soluzione europea che rispetti i diritti fondamentali e che, com’è ovvio, le imprese possano attuare in maniera adeguata. Le Istituzioni europee devono far sì che nell’Unione europea il sistema di pagamento fornito da SWIFT rispetti la legislazione comunitaria sulla protezione dei dati.</p>
      <p sl="fr">Vorremmo chiedere quindi al Consiglio e alla Commissione quali misure sono state adottate per risolvere questo problema. Si prevede di negoziare un accordo internazionale simile all’accordo PNR? E’ stato detto che la Commissione ha avviato un dialogo con il ministero del Tesoro americano per trovare una soluzione. Possiamo sapere quali soluzioni sono state prese in considerazione? Inoltre, nel corso dell’ultima discussione sullo stesso argomento, lei, Commissario Frattini, ci aveva comunicato che sarebbe stato inviato un questionario agli Stati membri per ottenere tutte le informazioni possibili sul trasferimento di dati. Ha ricevuto davvero tutte le risposte necessarie e quale seguito intendete dare al questionario?</p>
      <p sl="fr">Nel 2006, nel quadro della procedura di codecisione, il Parlamento ha inoltre adottato la relazione Alvaro sul regolamento che precisa quali sono i dati personali da allegare ai trasferimenti di fondi e le relative condizioni. E’ evidente che il trasferimento a un paese terzo di dati bancari che non hanno un legame specifico con questo paese esula dal campo di applicazione del regolamento e può rappresentare una violazione dei principi fondamentali della protezione dei dati.</p>
      <p sl="fr">Per lo stesso motivo, tenuto conto che il trasferimento di dati SWIFT non riguarda soltanto i dati relativi alle transazioni tra l’Europa e gli Stati Uniti, ma anche quelli relativi alle transazioni all’interno dell’Unione europea, sembrerebbe chiaro che si tratta di una materia che rientra nel primo pilastro. Un accordo ai sensi degli articoli 24 e 38 del Trattato sull’Unione europea non sarebbe una soluzione adeguata. Non possiamo accettare un accordo per legalizzare le attuali violazioni caso per caso. SWIFT non ha alcun obbligo giuridico di utilizzare un sito “specchio” negli Stati Uniti. Non si potrebbe trovare in un altro paese una soluzione per spostare il sito “specchio” in uno contenente i dati europei, come suggerito dal gruppo di lavoro di cui all’articolo 29?</p>
      <p sl="fr">Infine, SWIFT, PNR, e anche il sistema automatico di individuazione personale ATS, e forse in futuro i dati telefonici, dimostrano che lo scambio di informazioni si sta intensificando e che esiste l’urgente necessità di definire un quadro comune per la protezione della vita privata dei cittadini europei. Non ritenete che l’Unione europea debba adottare una strategia globale in materia, al fine di stabilire principi generali per la trasmissione e la protezione dei dati con i partner americani?</p>
    </intervention>
    <intervention id="3-124" speaker_id="28266" name="Sophia in ’t Veld" is_mep="True" mode="spoken">
      <p sl="en">a nome del gruppo ALDE. – Signor Presidente, rimango sempre molto colpita quando sento il Consiglio e la Commissione dire quanto sia importante per loro coinvolgere il Parlamento, perché è vero che nel campo delle politiche di lotta contro il terrorismo il processo decisionale è profondamente antidemocratico dato che esclude del tutto il Parlamento europeo e coinvolge solo in parte i parlamenti nazionali.</p>
      <p sl="en">Avrei pertanto una soluzione da offrire, che non consiste soltanto nel fare promesse solenni in questa sede dinanzi all’Assemblea, ma nel consultare davvero il Parlamento su base volontaria in merito al mandato dei negoziati relativi a dati PNR e SWIFT, non solo per dare legittimità democratica a questo mandato ma anche per rafforzare la posizione negoziale, in quanto, in tutta franchezza, pur avendo un’alta stima dei funzionari che conducono in concreto i negoziati, ritengo che materie di tale importanza richiedano un mandato politico.</p>
      <p sl="en">In secondo luogo, condivido pienamente le osservazioni dell’onorevole Roure sulla necessità di norme globali sulla protezione dei dati. Coloro che credono che siamo antiamericani si sbagliano. Ho potuto constatare quanta importanza gli americani attribuiscono alle loro leggi sulla privacy , che sono molto valide, e quanto siano critici quando le autorità pubbliche non le rispettano. Ritengo pertanto che dovremmo prendere ad esempio il loro atteggiamento critico.</p>
      <p sl="en">Vorrei sapere se la Commissione e il Consiglio sono a conoscenza di altre categorie di dati cui le autorità statunitensi hanno accesso, e non mi riferisco soltanto ai dati dei passeggeri e ai dati del sistema SWIFT ma anche, ad esempio, ai dati delle telecomunicazioni, delle compagnie di assicurazione o della previdenza sociale, e, se non si tratta delle autorità statunitensi, quali altri paesi vi hanno accesso. Se non ne siete a conoscenza, forse dovreste iniziare a indagare.</p>
      <p sl="en">Per quanto riguarda PNR, SWIFT e ATS, non starò a ripetere tutte le aspettative che nutriamo nei confronti del mandato negoziale relativo all’accordo PNR, di cui si è già parlato. Vorrei tuttavia sapere il motivo per cui la Commissione e il Consiglio non si sono preoccupati di insistere su una seconda valutazione congiunta dell’attuazione dell’accordo PNR prima di concordare un nuovo mandato negoziale. Non sarebbe sensato valutare innanzi tutto come abbia funzionato l’accordo attuale e quanto sia stato efficace, prima di avviare negoziati sul prossimo accordo?</p>
      <p sl="en">Vorrei anche sapere a che punto è il passaggio da un sistema di esportazione a un sistema di estrazione dei dati, previsto dapprima per dicembre 2005 e poi rimandato a dicembre 2006. Siamo a gennaio 2007. A che punto siamo?</p>
      <p sl="en">Vorrei anche sapere qual è la situazione riguardo all’informazione dei passeggeri. Di recente è capitato anche a me di viaggiare e non sono riuscita a ottenere informazioni al riguardo.</p>
      <p sl="en">Vorrei anche sapere su quale base la Commissione europea negozierà in concreto un accordo sul sistema SWIFT.</p>
      <p sl="en">Infine, in merito all’ATS, è arrivata una lettera del dipartimento per la sicurezza interna in cui si dice: “Non preoccupatevi, ci atteniamo all’accordo PNR come noi lo intendiamo”. Non sono una giurista, ma la ritengo una frase molto strana, che non mi fa sentire affatto tranquilla; vorrei quindi avere ulteriori rassicurazioni sul profiling e il data-mining e sapere se vengono effettuati. Vorrei avere delucidazioni sulla discrepanza riguardo ai periodi di conservazione e alla limitazione degli scopi. Quali altri dati vengono utilizzati e quali sono le eccezioni riguardo alla legge sulla privacy ?</p>
    </intervention>
    <intervention id="3-125" speaker_id="21817" name="Mario Borghezio" is_mep="True" mode="spoken">
      <p sl="it">a nome del gruppo UEN . – Signor presidente, onorevoli colleghi, questa ampia discussione di carattere giuridico-politico che investe, come ha giustamente ricordato anche il presidente della commissione LIBE, una questione fondamentale come quella della sovranità europea, non può tuttavia prescindere da un dato che non è stato fornito, ossia le dichiarazioni rese dalle massime autorità statunitensi, e che non mi pare sia stato contestato ma che è bene ricordare.</p>
      <p sl="it">Il sistema SWIFT, che stiamo analizzando nei suoi rapporti con il diritto europeo, ha sicuramente avuto il merito di stroncare alcune pesantissime iniziative terroristiche, ha permesso di scoprire o ha contribuito a individuare gli autori degli attentati di Londra del luglio 2005 e, quanto meno, ha consentito la cattura di esponenti di rilievo, come il terrorista Hambali, che pare essere stato il cervello degli attentati di Bali dell’ottobre 2002. Indubbiamente, va anche detto che, con tutta probabilità, la pubblicizzazione di questa procedura ha fatto sì che molti terroristi abbiano rinunciato a utilizzare tali strumenti.</p>
      <p sl="it">Resta comunque innegabile il fatto che la società SWIFT, posta di fronte a un contratto fra diritto europeo e diritto americano, si sia limitata a negoziare con il ministero del Tesoro USA dei meccanismi di protezione della riservatezza dei dati senza procedere a ottenere ulteriori garanzie.</p>
      <p sl="it">Questo è un problema che si pone, come pure si pone il problema del ruolo e delle responsabilità della Banca centrale europea: quest’ultima, informata della questione fin dall’inizio, è stata protagonista di questo strumento, sulla cui trasparenza non mi soffermo, e, davanti alla commissione LIBE, attraverso il Presidente Trichet, si è trincerata dietro l’accordo di riservatezza fra le dieci banche, affermando altresì di non aver potuto dare la benedizione a SWIFT perché non era sua competenza.</p>
      <p sl="it">Allora ci domandiamo: quali sono le competenze della BCE se non ha competenze in un caso di questo genere? Questo è un aspetto molto importante e credo che dovremo tornare a fondo sulla BCE e sulla sua trasparenza.</p>
    </intervention>
    <intervention id="3-126" speaker_id="4504" name="Kathalijne Maria Buitenweg" is_mep="True" mode="spoken">
      <p sl="nl">a nome del gruppo Verts/ALE. – Signor Presidente, onorevoli colleghi, l’onorevole in ’t Veld può non essere fisicamente in buone condizioni, ma dal punto di vista verbale le sue condizioni sono sicuramente ottime. Detto questo, vorrei riprendere da dove lei ha lasciato.</p>
      <p sl="nl">Continuo a essere del parere che non sappiamo ancora con esattezza quale sia la realtà dei fatti. Quando è diventato evidente che gli Stati Uniti raccoglievano i dati delle carte di credito, oltre ad altri dati personali dei passeggeri europei, è scoppiato uno scandalo e noi eurodeputati abbiamo chiesto che venisse definito un regolamento, mentre nella maggior parte dei casi i governi non volevano nulla, tranne che, se le norme venivano violate, lo si facesse senza troppo clamore; alla fine sono stati costretti a intervenire in un modo o nell’altro. Con SWIFT assistiamo a una replica di eventi passati: i governi hanno avviato una indagine di minima, che dovrebbe culminare in qualche tipo di iniziativa, e la domanda è se siamo del tutto convinti che le cose stiano effettivamente così. La Commissione è molto categorica quando dice che, pur non essendo in ogni caso a conoscenza di eventuali sviluppi, non può nemmeno escluderli. Vorrei che il Consiglio fornisse una risposta al riguardo. Lo ritiene concepibile e cosa farà ora per sapere con certezza qual è la situazione? Diciamo sempre che siamo alleati degli Stati Uniti, ed è vero, e abbiamo molto lavoro da fare. Questo significa tuttavia che si ha anche il diritto di sapere cosa fanno gli amici. Vorrei pertanto che il Consiglio dicesse come intende affrontare la questione per sapere con esattezza quali dati dei cittadini europei vengono raccolti in tutti i tipi di ambiti.</p>
      <p sl="nl">Secondo il Consiglio, è difficile concludere un nuovo accordo perché gli Stati Uniti non sono molto interessati alla protezione di questi dati. Esiste tuttavia un limite al livello di ricatto che siamo disposti ad accettare. Non si può dire che dobbiamo raggiungere un accordo a ogni costo se a un certo punto il prezzo che dobbiamo pagare è troppo alto. Potrebbe essere infatti molto strano porre un limite dopo aver raggiunto il più basso livello possibile. Forse metteremo a repentaglio i diritti di atterraggio, ma al contempo si mobiliterà un bel po’ di opposizione, anche negli Stati Uniti, perché è vero che, sebbene l’amministrazione statunitense voglia con tutte le forze imporre questa situazione, tra i parlamentari esiste un forte sostegno a favore della nostra posizione.</p>
    </intervention>
    <intervention id="3-128" speaker_id="1849" name="Sylvia-Yvonne Kaufmann" is_mep="True" mode="spoken">
      <p sl="de">a nome del gruppo GUE/NGL. – Signor Presidente, Presidente Gloser, Commissario Frattini, devo dire quanto sono sconcertata dal fatto che, nelle osservazioni sui negoziati relativi all’accordo PNR, non si sia citato per nulla il sistema automatico di individuazione personale.</p>
      <p sl="de">Da parte mia, mi chiedo come sia potuto accadere che un sistema come l’ATS, in origine concepito e attuato per le merci, abbia potuto essere usato per anni, insieme ai dati PNR, che riguardano i passeggeri, senza che nessuno lo sapesse.</p>
      <p sl="de">Mentre negoziavamo accordi con gli Stati Uniti per garantire la protezione dei diritti fondamentali dei cittadini europei, un sistema come questo ha al contempo funzionato in tutta segretezza. Gli Stati Uniti adesso assicurano che l’ATS è compatibile con l’accordo PNR attuale e con quelli precedenti. Detto questo, voglio affermare con estrema chiarezza che non reputo sufficienti assicurazioni del genere. Per me non è ovvio in quale modo l’archiviazione di dati per quarant’anni attraverso il sistema ATS sia compatibile con l’accordo PNR.</p>
      <p sl="de">Vi è poi il fatto che, a quanto pare, l’ATS può essere utilizzato per qualsiasi scopo precedente, per cui viene da chiedersi come ciò possa essere compatibile con gli obblighi derivanti dall’accordo PNR, in base al quale l’uso dei dati PNR può essere autorizzato soltanto ai fini della lotta contro il terrorismo e altre gravi forme di criminalità.</p>
      <p sl="de">Finora non abbiamo ricevuto risposte convincenti ad alcuno di questi interrogativi, e lo stesso vale per i motivi per cui il sistema ATS è stato tenuto del tutto segreto. Come hanno potuto gli Stati Uniti nascondere al loro alleato un’informazione così importante durante i negoziati sull’accordo PNR? Potrebbe forse essere giustificato chiedere come si possa garantire che non vi siano altri sistemi simili all’ATS di cui non sappiamo nulla.</p>
      <p sl="de">Quanto al nuovo accordo PNR, vorrei dire espressamente che sostengo quanto detto dall’onorevole Cavada, ossia che il numero di informazioni sui passeggeri delle compagnie aeree che possono essere trasmesse deve essere considerevolmente ridotto. Si deve garantire che le autorità doganali e di protezione delle frontiere statunitensi non passino i dati volenti o nolenti a qualsiasi precedente autorità coinvolta nella lotta contro il terrorismo.</p>
      <p sl="de">Noi come Unione europea dobbiamo inoltre ribadire che ai cittadini europei devono essere offerte le stesse opportunità di salvaguardare i propri diritti di cui godono i cittadini americani.</p>
    </intervention>
    <intervention id="3-129" speaker_id="24030" name="Philip Claeys" is_mep="True" mode="spoken">
      <p sl="nl">a nome del gruppo ITS. – Signor Presidente, vorrei esprimere la mia contrarietà al fatto che troppo spesso questo dibattito si svolge in termini di bianco e nero. Inoltre, alcune volte sembra che gli Stati Uniti siano un nemico anziché un alleato nella lotta contro il terrorismo. Lo si può anche negare, ma quasi tutte le misure adottate sono state contestate dall’Assemblea.</p>
      <p sl="nl">E’ ovvio che il caso SWIFT suscita alcune domande giustificate, che i deputati dei vari gruppi hanno già rivolto. Ad esempio, dov’è il limite tra la necessità di individuare i terroristi e il rispetto dei diritti fondamentali? Si tratta di una domanda che in realtà è stata rivolta anche al Congresso americano.</p>
      <p sl="nl">In definitiva, la lotta contro il terrorismo è in larga misura legata all’analisi dei rischi o, in altre parole, al calcolo delle probabilità. L’utilizzo di dati commerciali oltre che di dati puramente personali può fornire un utile contributo al riguardo. Il nostro dovere è tuttavia quello di stabilire le garanzie necessarie per evitare qualsiasi uso improprio. Ad esempio, il Parlamento europeo, tra l’altro, deve controllare il funzionamento del sistema e gli algoritmi utilizzati – che, oltretutto, devono essere estremamente riservati; inoltre, devono essere previste sanzioni in caso di uso improprio, le informazioni ottenute devono essere utilizzate soltanto ai fini della lotta contro il terrorismo e deve essere istituito un call centre al quale i cittadini possano inoltrare le loro denunce.</p>
      <p sl="nl">Inutile dire che a questo scopo sono necessarie intense consultazioni con gli Stati Uniti. E’ indispensabile un chiaro quadro giuridico e, nel crearlo, tutte le parti devono essere aperte a nuove idee e nuove tecniche.</p>
    </intervention>
    <intervention id="3-130" speaker_id="1892" name="Carlos Coelho" is_mep="True" mode="spoken">
      <p sl="pt">Vorrei iniziare dicendo che considero gli Stati Uniti d’America non un nemico, ma un amico e un alleato in battaglie comuni. E’ ovvio che nelle nostre battaglie comuni dobbiamo prestare particolare attenzione alla lotta contro il terrorismo, sebbene sia importante menzionare anche che, in alcune di queste battaglie, l’amministrazione statunitense è andata talvolta oltre misura a livello sia interno che internazionale. Sono presidente di una commissione parlamentare europea che ha il compito di indagare su alcuni dei suoi eccessi a livello internazionale.</p>
      <p sl="pt">Va anche sottolineato che si è verificato un mutamento degli equilibri del Congresso, che ha indotto l’amministrazione americana a rinunciare all’attuazione di alcuni dei suoi piani più controversi a livello interno, e mi auguro che questo possa avere un effetto anche a livello esterno. A mio avviso, questo significa che gli Stati Uniti stano recuperando la buona consuetudine di attribuire la priorità alle libertà civili, e lo ritengo positivo.</p>
      <p sl="pt">Il Commissario Frattini ha rammentato che le esigenze della sicurezza non devono mettere a repentaglio il valore delle libertà fondamentali e in particolare la protezione dei dati, e l’onorevole Cavada ha sottolineato a giusto titolo che la quantità di dati richiesta è eccessiva. Il Parlamento vuole sapere di quali dati si tratta, chi vi può avere accesso, in quale modo possiamo garantire che gli obiettivi siano limitati e che i dati non siano utilizzati per altri scopi, con chi possono essere condivisi, per quanto tempo possono essere conservati. Vi è poi il problema del sistema “push ”, menzionato dagli oratori che mi hanno preceduto, e la questione del diritto di denuncia di una persona nel caso di uso improprio dei suoi dati personali.</p>
      <p sl="pt">Gli oratori precedenti hanno detto che, se noi in Europa offriamo ai cittadini statunitensi, in base al principio di reciprocità, lo stesso livello di protezione dei dati personali riservato ai cittadini europei, abbiamo il diritto legittimo di chiedere lo stesso trattamento, ossia che i cittadini europei negli Stati Uniti godano dello stesso livello di protezione dei dati offerto ai cittadini statunitensi.</p>
    </intervention>
    <intervention id="3-131" speaker_id="28576" name="Stavros Lambrinidis" is_mep="True" mode="spoken">
      <p sl="el">Signor Presidente, il dibattito sull’accordo PNR, SWIFT e i rapimenti e i voli segreti della CIA pone purtroppo in evidenza il divario filosofico esistente tra America e Europa. Il governo degli Stati Uniti ritiene che la lotta contro il terrorismo giustifichi qualsiasi mezzo, mentre l’Europa la pensa diversamente. Ora, però, le recenti elezioni negli Stati Uniti offrono all’Unione europea la possibilità di negoziare un nuovo accordo PNR da una diversa posizione di forza, con molti più alleati tra gli americani e nello stesso Congresso. Speriamo di riuscire nell’intento.</p>
      <p sl="el">Per conseguire l’obiettivo di un accordo che tuteli i diritti fondamentali, l’Unione europea deve, tra l’altro, insistere innanzi tutto affinché gli Stati Uniti si assumano l’esplicito impegno di garantire una piena ed effettiva protezione dei dati personali, anziché seguire l’inaccettabile prassi attuale di un protocollo non vincolante e insoddisfacente.</p>
      <p sl="el">Secondo, limitare il numero di dati attualmente trasmessi agli Stati Uniti, molti dei quali hanno poco a che fare con il legittimo obiettivo di individuare sospetti terroristi.</p>
      <p sl="el">Terzo, vietare l’uso dei dati per scopi non legati alla lotta contro il terrorismo.</p>
      <p sl="el">Quarto, stabilire e limitare espressamente i dipartimenti statunitensi che avranno diritto di accedere ai dati.</p>
      <p sl="el">Quinto, vietare finalmente il diritto di accesso diretto negli Stati Uniti agli archivi delle compagnie aeree. Dobbiamo porre fine a questa saga.</p>
      <p sl="el">Sesto e ultimo, disporre che la Commissione europea e il Parlamento abbiamo la possibilità di esercitare un controllo costante, diretto ed effettivo sulla rigorosa applicazione degli obblighi degli Stati Uniti e di interrompere immediatamente qualsiasi indagine che sia in contrasto con lo scopo previsto. Una società privata, la SWIFT, ha addirittura affermato di aver chiesto e ottenuto questo nei suoi negoziati con gli Stati Uniti. Non è scusabile che ventisette primi ministri europei non riescano a negoziare e ottenere tale risultato. In caso contrario, non si tratterà di una questione di “non ho potuto”, ma di “non ho voluto”, e a quel punto avremo tutto il diritto di giudicare il loro operato.</p>
    </intervention>
    <intervention id="3-132" speaker_id="28244" name="Wolf Klinz" is_mep="True" mode="spoken">
      <p sl="de">Signor Presidente, onorevoli colleghi, la protezione dei dati ha molta importanza nell’Unione europea, e pertanto siamo rimasti sconcertati quando abbiamo appreso dagli organi di informazione, e da quelli americani in particolare, che, nonostante i requisiti di protezione dei dati documentati in tutti gli Stati membri dell’UE, SWIFT era disposta a cedere alle pressioni degli Stati Uniti e a trasmettere a Washington dati relativi ai cittadini europei. Tutto questo è accaduto senza che il Parlamento europeo, i parlamenti nazionali o le persone interessate ne sapessero nulla o, men che meno, fossero d’accordo.</p>
      <p sl="de">Finora non abbiamo potuto esaminare il memorandum d’intesa concluso tra la SWIFT e gli Stati Uniti che costituisce la base per il trasferimento dei dati. Possiamo solo sperare che i dati siano stati utilizzati unicamente ai fini della lotta contro il terrorismo e non, ad esempio, a scopo di spionaggio economico. Finora non ne abbiamo avuto alcuna conferma. Noi tutti sosteniamo e riconosciamo la necessità di essere determinati nella lotta contro il terrorismo, tuttavia i diritti fondamentali delle persone vanno salvaguardati. E’ certo che la lotta contro il terrorismo non deve essere condotta a scapito dei diritti civili fondamentali e del diritto alla protezione dei dati.</p>
      <p sl="de">Si tratta di una particolare preoccupazione anche per il gruppo dell’Alleanza dei Democratici e dei Liberali per l’Europa, e per questo motivo abbiamo chiesto un’audizione in materia. Non è stata per noi una sorpresa che gli americani, anch’essi invitati, non abbiano partecipato all’audizione senza spiegarne i motivi.</p>
      <p sl="de">Accogliamo con favore la sollecita e approfondita indagine avviata dai belgi, che sono giunti alla chiara conclusione che si è verificata una violazione di diritti o, come il Commissario Frattini ha detto, è stato commesso un reato penale. Per inciso, i responsabili di SWIFT lo sapevano, o almeno lo sospettavano e lo temevano fin dall’inizio, e ci hanno indirettamente informato di esserne consapevoli.</p>
      <p sl="de">Il fallimento del governo societario di SWIFT continua a essere per me incomprensibile. Gli organi di vigilanza erano stati informati, ma non hanno fatto nulla per chiarire ciò che stava accadendo o per metterne al corrente i governi. Con tutta la buona volontà del mondo, non è questo il modo di trattare cittadini politicamente maturi. La fiducia delle persone nell’UE quale comunità giuridica è stata gravemente compromessa. Il caso SWIFT sta provocando un aumento dell’euroscetticismo nella popolazione e sarà difficile riconquistare la fiducia persa.</p>
      <p sl="de">Vorrei chiedere al Consiglio e alla Commissione di concludere quanto prima l’indagine approfondita di cui ha parlato il Presidente Gloser e di presentare proposte concrete riguardo al modo in cui i diritti dei cittadini europei possono essere esercitati anche nei confronti degli Stati Uniti. Dovete dimostrare ai cittadini che non siete sottomessi agli Stati Uniti, ma che prendete sul serio l’Unione europea quale comunità di valori e che la difendete con coraggio anche nei confronti dei principali alleati, e proprio perché sono amici anziché nemici.</p>
    </intervention>
    <intervention id="3-133" speaker_id="28372" name="Ryszard Czarnecki" is_mep="True" mode="spoken">
      <p sl="pl">Signor Presidente, il Parlamento europeo ha avuto tutte le ragioni di essere pienamente coinvolto nel controllo dell’abituale trasmissione di dati personali dei cittadini europei agli Stati Uniti. Il controllo da parte del Parlamento europeo è accettabile, mentre non lo è il rifiuto di trasmettere i dati. Sembra che la trasmissione dei dati possa essere giustificata dalla minaccia terroristica, rappresentata principalmente dagli estremisti islamici. Tale minaccia non può tuttavia essere percepita e sfruttata come un valido pretesto per limitare in maniera incontrollata e illimitata i diritti dei cittadini. Non dobbiamo diventare noi stessi estremisti. Non dobbiamo ritirarci dal fronte della guerra contro il terrorismo con la scusa dei diritti dei cittadini. D’altro canto, dobbiamo controllare coloro che vorrebbero controllarci ai fini di tale guerra. Mi riferisco al controllo dei voli, degli affari finanziari e della privacy . Se si vuole che la guerra giustificabile contro il terrorismo mondiale non si trasformi in una dittatura e una guerra contro le libertà dei cittadini, la si deve sottoporre allo stretto controllo del Parlamento europeo.</p>
    </intervention>
    <intervention id="3-134" speaker_id="28235" name="Cem Özdemir" is_mep="True" mode="spoken">
      <p sl="de">Signor Presidente, prima di concludere un accordo è necessario valutare a fondo la questione, e a questo proposito l’aspetto centrale da prendere in considerazione è quello dell’efficacia non solo dell’attuale accordo, ma anche di quello precedente. Occorre fornire una risposta a tale questione prima che si possano compiere ulteriori passi avanti in materia.</p>
      <p sl="de">Qualsiasi futuro accordo deve essere basato sul sistema push . Il sistema pull non è più accettabile, in quanto, com’è noto, il sistema push avrebbe già dovuto essere stato introdotto nel precedente accordo. Il trasferimento dei dati dei passeggeri deve essere rigorosamente limitato per quanto riguarda gli scopi per i quali tali dati vengono usati. In caso contrario, non si può prevedere tale regolamentazione.</p>
      <p sl="de">Occorre anche dare piena legittimità democratica al futuro accordo, e in questo processo devono essere coinvolti il Parlamento europeo e, se opportuno, i parlamenti nazionali.</p>
      <p sl="de">E’ indispensabile anche una valutazione annuale quale componente necessaria di qualsiasi accordo, e le relazioni di valutazione devono essere di pubblico dominio. E’ chiara l’urgente necessità che le norme che disciplinano i dati personali vengano tutelate nell’ambito del terzo pilastro, e lo stesso vale per le norme generali che riguardano tutte le categorie di dati personali.</p>
    </intervention>
    <intervention id="3-135" speaker_id="4292" name="Alexander Radwan" is_mep="True" mode="spoken">
      <p sl="de">Signor Presidente, onorevoli colleghi, ricordo molto bene le dichiarazioni fatte dal Cancelliere Merkel a Strasburgo, che ha giustamente parlato di valori europei e della necessità di far sapere e chiarire ai cittadini quali sono i punti di forza dell’Europa.</p>
      <p sl="de">Presidente Gloser, questo sembra essere un caso in cui dovremmo spiegare ai cittadini che l’Unione europea contribuisce a salvaguardare i loro diritti. Ciò di cui ci interessa parlare in questo caso non è la lotta contro il terrorismo, in merito alla quale esiste un consenso in seno al Parlamento e non occorre discuterne. A che punto siamo, tuttavia, in questo dibattito? Abbiamo iniziato discutendo dei dati dei passeggeri aerei e ora siamo passati a SWIFT. Tenuto conto della velocità alla quale attualmente viene condotto il dibattito in seno al Consiglio, c’è da temere che nei prossimi anni dovremo forse affrontare altri casi SWIFT senza però aver ancora compiuto ulteriori passi avanti.</p>
      <p sl="de">Nel frattempo, ci troviamo in una situazione in cui, a seguito delle pressioni esercitate dagli Stati Uniti, una società europea conclude con gli americani un memorandum d’intesa che gli europei non possono esaminare. Inoltre, SWIFT non ha ancora neppure una sede sociale negli Stati Uniti, ma soltanto una banca dati. Questo basta alle autorità di regolamentazione americane per richiamare all’ordine SWIFT in Belgio. Sembra essere un tema ricorrente: gli americani si intromettono sempre più negli affari europei, arrogandosi il diritto di regolamentarli senza che noi europei riusciamo ad adottare corrispondenti contromisure e a controllarne gli effetti.</p>
      <p sl="de">Tenendo presente che la Germania non presiede soltanto il Consiglio europeo ma anche il G7, vorrei esortare la Commissione ad attivarsi in questo ambito e, oltre che a svolgere indagini al riguardo, a risolvere un problema: in quale modo, sulla base dei nostri valori comuni e attenendosi ai requisiti della protezione dei dati e salvaguardando la dignità umana, possiamo unire le forze per lottare contro il terrorismo?</p>
    </intervention>
    <intervention id="3-136" speaker_id="4532" name="Michael Cashman" is_mep="True" mode="spoken">
      <p sl="en">Signor Presidente, è evidente che la realtà riguardo all’accordo PNR è che gli americani stanno fissando un limite al negoziato per le condizioni di ingresso nel territorio o nello spazio aereo degli Stati Uniti. Questa è la realtà. Possono fissare il limite al livello che vogliono. Abbiamo cittadini che vogliono viaggiare e imprese che vogliono lavorare negli Stati Uniti. Questa è la realtà.</p>
      <p sl="en">La realtà riguardo a SWIFT è che vi era un’istituzione, e non credo fosse l’unica, che si occupava di conflitto di giurisdizioni, che gestiva e conservava i dati negli Stati Uniti e faceva altrettanto nell’Unione europea. SWIFT aveva ricevuto citazioni in giudizio cui era giuridicamente tenuta ad adempiere negli Stati Uniti d’America, e a questo punto sorgeva il conflitto. Sono del parere che SWIFT abbia gestito e negoziato un ottimo memorandum d’intesa.</p>
      <p sl="en">Si può entrare in politica per stigmatizzare e umiliare o lamentarsi in continuazione, o per cercare di risolvere un problema. Sono entrato in politica per quest’ultimo motivo e pertanto ritengo che lei, Commissario Frattini, abbia proprio ragione. E’ necessaria la certezza giuridica per i cittadini dell’UE, per le imprese dell’UE che operano al di fuori dell’UE e che hanno uffici nell’UE e al di fuori di essa nei quali conservano dati. Occorre che il Congresso americano e il Parlamento europeo si assumano un impegno politico condiviso che vada al di là delle divisioni transatlantiche per lottare contro la minaccia del terrorismo che ci riguarda tutti, e dobbiamo proteggere soprattutto i nostri diritti e libertà fondamentali.</p>
      <p sl="en">Accolgo pertanto con favore la riunione congiunta del Parlamento europeo e dei rappresentanti eletti degli Stati Uniti in modo che si possa giungere a un accordo.</p>
      <p sl="en">Infine, questo obiettivo potrà essere raggiunto soltanto attraverso un’azione decisiva a livello di Consiglio e non solo di Commissione. Sono favorevole all’ottima proposta dell’oratore precedente di sollevare la questione nell’ambito del G7.</p>
      <p sl="en">Risolviamo il problema, anziché limitarci a lamentarcene.</p>
    </intervention>
    <intervention id="3-137" speaker_id="37324" name="Adina-Ioana Vălean" is_mep="True" mode="spoken">
      <p sl="en">Signor Presidente, vorrei ringraziare il Commissario e il Presidente in carica del Consiglio per essere presenti a questo dibattito molto importante. Abbiamo sentito dire che nella lotta contro il terrorismo è essenziale mantenere buoni rapporti di collaborazione con gli Stati Uniti. Non lo nego, anzi ritengo addirittura che le relazioni transatlantiche debbano essere rafforzate in quanto il terrorismo è un fenomeno globale. Dobbiamo unire le forze per combatterlo con efficacia scambiando informazioni e fornendo agli organi di contrasto gli strumenti necessari. I cittadini hanno il diritto di vivere in un luogo sicuro. Il caso SWIFT dimostra, tuttavia, ancora una volta le aberrazioni che possono verificarsi se non forniamo rigorose garanzie per gli scambi di informazioni. Occorre trovare il giusto equilibrio tra libertà e sicurezza, e in questo caso la sicurezza ha ancora una volta prevalso. Non si può lottare contro il terrorismo rinunciando a quegli stessi diritti che il terrorismo cerca di distruggere. Il rigore con cui affrontiamo il problema non può venir meno a seguito delle pressioni esercitate da un paese terzo, anche se si tratta del nostro più stretto alleato.</p>
      <p sl="en">E’ ancora più importante se si tiene conto che molti dei nuovi Stati membri hanno una lunga storia di dittatura e di controllo di massa della popolazione. In alcuni di quei paesi si ha purtroppo l’impressione che le prassi illecite del passato continuino a essere attuate. Per questo motivo l’Europa deve continuare a difendere i diritti fondamentali, compreso il diritto alla privacy . Da un lato, è necessaria una decisione quadro sulla protezione dei dati nel terzo pilastro per garantire elevati livelli di cooperazione di polizia e giudiziaria – la aspettiamo ormai da troppo tempo. Dall’altro lato, dobbiamo restare vigili e garantire che gli strumenti esistenti siano correttamente applicati nei nostri paesi. Dobbiamo perseguire coloro che violano il diritto fondamentale alla privacy . Occorre rassicurare i cittadini sul fatto che in Europa vogliamo continuare a essere intransigenti in materia.</p>
    </intervention>
    <intervention id="3-138" speaker_id="4258" name="Piia-Noora Kauppi" is_mep="True" mode="spoken">
      <p sl="en">Signor Presidente, come i miei colleghi hanno detto in precedenza, questo non è un dibattito sulla forma delle relazioni transatlantiche. Tutti in quest’Aula dovrebbero sapere che gli Stati Uniti sono i nostri più forti alleati nella lotta contro il terrorismo. Questo non cambia tuttavia il fatto che, se siamo alleati, per noi è più facile essere fermi e difendere sul serio i nostri valori e le nostre leggi.</p>
      <p sl="en">Posso solo ripetere ciò che i miei colleghi del PPE, e soprattutto l’onorevole Radwan, hanno detto, ossia che, se vogliamo davvero salvaguardare il rispetto del quadro normativo europeo, dobbiamo ricevere dalla Commissione e dal Consiglio tutte le informazioni necessarie sui dati trasmessi alle autorità degli Stati Uniti e sul modo in cui tali dati sono protetti da quelle autorità. Dobbiamo iniziare a negoziare e concludere un accordo sullo scambio di informazioni che sia attuabile e rispetti le normative comunitarie. In caso contrario, dobbiamo smettere immediatamente di trasmettere qualsiasi tipo di informazione alle autorità statunitensi.</p>
      <p sl="en">Anche dopo la risposta della BCE, non mi è molto chiaro quali siano stati il ruolo e la responsabilità della BCE in questo caso. La stessa BCE è tenuta a rispettare le disposizioni della legislazione comunitaria relative alla privacy , ma non sembra assumersi alcuna responsabilità riguardo a quanto possa essere avvenuto nello scambio di informazioni in questione.</p>
      <p sl="en">Capisco inoltre la chiara necessità per gli Stati Uniti di ottenere informazioni sui trasferimenti bancari internazionali che potrebbero avere un legame con il finanziamento del terrorismo, ma questi dati sono legati ad altri tipi di finanziamento. Se non interveniamo con fermezza, potrebbero essere a rischio soprattutto le imprese europee. Le informazioni che vengono fornite devono sempre essere in linea con la nostra legislazione e la protezione dei cittadini e delle imprese europei.</p>
      <p sl="en">I trasferimenti finanziari nazionali contengono dati così delicati che la questione deve essere presa davvero sul serio dalla Commissione e dal Consiglio, dal Parlamento europeo e dal Congresso statunitense.</p>
    </intervention>
    <intervention id="3-139" speaker_id="1859" name="Ulrich Stockmann" is_mep="True" mode="spoken">
      <p sl="de">Signor Presidente, Presidente Gloser, signor Commissario, sono del parere che, negli attuali negoziati con gli Stati Uniti sulla trasmissione dei dati dei passeggeri aerei, la Presidenza in carica del Consiglio dovrebbe attenersi ai seguenti principi.</p>
      <p sl="de">Innanzi tutto, sarà possibile conseguire un adeguato livello di sicurezza intervenendo in base a un criterio di proporzionalità, che non mi sembra sia stato applicato nel caso degli attuali accordi. Tale proporzionalità dipende, e questo è il secondo aspetto su cui vorrei soffermarmi, dalla conformità alle normali disposizioni europee in materia di protezione dei dati, che, a mio parere, richiede un cambiamento dello status quo , soprattutto attraverso la riduzione della quantità dei dati comportamentali. Per quanto riguarda il passaggio al sistema push , a quanto mi risulta la Austrian Airlines lo ha utilizzato fin dall’inizio, e anche con successo. Il sistema comporta l’esistenza di un quadro chiaramente definito per l’utilizzo dei dati, un limite del periodo di conservazione dei dati, oltre alla possibilità di presentare denuncia in caso di uso improprio dei dati.</p>
      <p sl="de">Presidente Gloser, lei ha detto a giusto titolo che occorre garantire quanto prima la certezza giuridica per le compagnie aeree europee. In qualità di politico che si occupa di trasporti, non posso che concordare con lei. Tenuto conto che può davvero contribuire a compiere passi avanti nella lotta contro il terrorismo, la trasmissione dei dati ha una dimensione internazionale, e non vi è dubbio che siano indispensabili anche accordi internazionali con disposizioni vincolanti a livello internazionale sulla protezione dei dati. Dobbiamo quindi impegnarci a negoziare accordi di tal genere.</p>
      <p sl="de">Dobbiamo sempre preoccuparci di sostenere il diritto alla libertà di circolazione, che può essere esercitato soltanto in una società aperta in cui i cittadini possono spostarsi liberamente senza essere oggetto di sospetti generalizzati. Per noi deputati al Parlamento europeo sarebbe inaccettabile se venisse violato il principio di uguaglianza e se venissero applicati livelli diversi di protezione dei dati ai cittadini statunitensi, da un lato, e a quelli non americani, dall’altro lato. Confido nella determinazione della Presidenza tedesca del Consiglio nella conduzione dei negoziati. Sono consapevole che sarà un compito tutt’altro che semplice.</p>
    </intervention>
    <intervention id="3-140" speaker_id="28246" name="Alexander Alvaro" is_mep="True" mode="spoken">
      <p sl="de">Signor Presidente, Presidente Gloser, signor Commissario, il fatto che abbiate sentito ripetere lo stesso ritornello da tutti i gruppi politici dovrebbe, a mio avviso, costituire per voi materia di riflessione. Il messaggio è che esiste l’ovvia necessità di un partenariato transatlantico e che siamo alleati nella lotta contro il terrorismo. Non solo il ritornello, ma anche le altre strofe sono state identiche a prescindere dal gruppo politico, ossia che quando di tratta di casi come questo sono indispensabili credibilità, fiducia e trasparenza.</p>
      <p sl="de">Cominciamo dalla credibilità. Ricordo ancora molto bene quanto il Commissario, nel suo ultimo discorso in quest’Aula, abbia elogiato in modo particolare gli aspetti dell’accordo riguardanti la protezione dei dati. Non ritengo che i suoi elogi siano compatibili con i diritti di cui dovremmo godere in base alla normativa in materia di protezione dei dati. Per quanto riguarda il trasferimento dei dati dei passeggeri delle compagnie aeree, non esiste alcun dovere di fornire informazioni, e le persone interessate non hanno diritto di correggere i dati. Come si può parlare inoltre di credibilità quando si definiscono i colloqui in corso con gli Stati Uniti “negoziati”? Vi trovate con le spalle al muro e una pistola puntata contro il petto. Gli Stati Uniti minacciano di non consentire più agli aerei di atterrare, e nessuna delle Istituzioni dell’Unione europea ha la fermezza di dire che, in tutta onestà, non dovremmo lasciarci trattare in questo modo.</p>
      <p sl="de">La credibilità è compromessa dal fatto di sentir ripetere all’infinito che il Parlamento deve essere coinvolto. Se intendete davvero farlo, consentite anche a noi di sedere attorno al tavolo dei negoziati, dimostrando in questo modo che fate sul serio.</p>
      <p sl="de">Per passare ora all’argomento della trasparenza, quanti cittadini europei sanno che, quando salgono a bordo di un aereo, vengono trasferiti 34 dati, fra cui informazioni riguardo a ciò che devono mangiare e al posto in cui si siedono? Nessuno di loro lo sa. Ho discusso di questo stesso argomento con i cittadini in un programma televisivo. Nessuno sa che questo è ciò che accade quando si sale a bordo di un aereo.</p>
      <p sl="de">Siamo dalla vostra parte, e pertanto coinvolgeteci anziché tenerci in disparte.</p>
    </intervention>
    <intervention id="3-141" speaker_id="28463" name="Frieda Brepoels" is_mep="True" mode="spoken">
      <p sl="nl">Signor Presidente, onorevoli colleghi, è chiaro che il dibattito su SWIFT si inserisce nel quadro della discussione più ampia sul difficile esercizio di equilibrio tra la lotta contro il terrorismo, da un lato, e la protezione dei diritti umani fondamentali e della privacy , dall’altro. Tuttavia, non soltanto vi è una chiara linea di demarcazione tra la posizione europea e quella americana, ma sembra anche che non si riesca neppure a trovare un accordo su una definizione comune di terrorismo. Il Commissario ha indicato su questa base in quale modo vorrebbe creare per il futuro uno strumento europeo che soddisfi tali requisiti, ma si tratta di qualcosa che, com’è ovvio, non può essere fatto da un giorno all’altro. Ci troviamo quindi di fronte alla situazione ereditata dal passato e a quella presente, riguardo alle quali avrei alcune domande da porre. A tutt’oggi i dati vengono trasmessi, come se non ci fosse niente di sbagliato, attraverso il sistema SWIFT. Le conclusioni delle relazioni della commissione belga e di quella europea per la privacy sono chiare e unanimi: è evidente che sono state violate le norme belghe e quelle europee in materia di protezione dei dati. Tenuto conto del fatto che i tribunali belgi hanno deciso di non perseguire SWIFT, e che il governo belga non vede per quale motivo tali pratiche illegali dovrebbero continuare, vorrei chiedere qual è la risposta dell’Europa al riguardo. La Commissione intende avviare una procedura di infrazione contro il Belgio? In caso affermativo, quando si deciderà in materia? In caso contrario, cosa intende fare la Commissione per garantire improrogabilmente il rispetto delle norme europee sulla privacy in tutti gli Stati membri, compreso il Belgio?</p>
      <p sl="nl">Infine, il caso SWIFT è stato sollevato anche nel corso della riunione del Consiglio del 15 dicembre dal Primo Ministro belga, che si è espresso a favore di una linea di condotta europea. Anche se, stando alle dichiarazioni della Presidenza, mi sembra di capire che l’indagine sia ancora in corso, vorrei rivolgere una domanda molto diretta: il Consiglio, e quindi gli Stati membri, sostengono l’idea di regolamentare la questione con uno strumento europeo?</p>
    </intervention>
    <intervention id="3-142" speaker_id="4529" name="Sarah Ludford" is_mep="True" mode="spoken">
      <p sl="en">Signor Presidente, non metto in dubbio la buona fede e l’impegno personali del Commissario Frattini per quanto riguarda la protezione dei dati, tuttavia ritengo che la Commissione, come pure il Consiglio, siano altrettanto deboli riguardo alle violazioni della privacy da parte del sistema SWIFT quanto lo sono stati riguardo ai dati PNR negli ultimi quattro anni. Si tratta di dati europei, che appartengono a cittadini europei, che vengono resi disponibili per scopi commerciali in Europa sotto la tutela delle disposizioni comunitarie in materia di protezione dei dati; tuttavia, nonostante le persistenti e insistenti richieste degli eurodeputati, l’UE, nelle mani tutt’altro che robuste di Consiglio e Commissione, ha lasciato ampio spazio alla giurisdizione extraterritoriale statunitense. In un quadro globale di scambio di un gran numero di dati commerciali per scopi di sicurezza, l’UE deve per forza far valere le proprie leggi e i propri principi.</p>
      <p sl="en">Signor Commissario, lei ha detto che è “improbabile” che per trattare i dati SWIFT sia stato utilizzato il sistema automatico di individuazione personale, che è un sistema di elaborazione di profili personali che assegna un punteggio di rischio a ogni individuo in base a supposizioni, e senza dubbio a stereotipi, derivanti dal comportamento o dalle caratteristiche dell’individuo. Mi chiedo tuttavia per quale motivo non sapete in maniera categorica se i dati SWIFT sono stati o meno utilizzati nel sistema ATS. In relazione ai dati PNR, accettate l’assicurazione del dipartimento per la sicurezza interna secondo cui l’utilizzo dei dati PNR per l’elaborazione di profili personali è conforme agli impegni assunti con l’accordo PNR. Concordate tuttavia sulla valutazione del dipartimento per la sicurezza interna? Sì o no? La mancanza di chiare risposte fa venir meno la fiducia, e ritengo che abbiamo il diritto di ricevere risposte chiare sulla valutazione giuridica della Commissione.</p>
    </intervention>
    <intervention id="3-143" speaker_id="28167" name="Corien Wortmann-Kool" is_mep="True" mode="spoken">
      <p sl="nl">Signor Presidente, Commissario Frattini, quando ha reso noto il suo impegno per i negoziati, lei ha parlato senza mezzi termini dell’esigenza del pieno rispetto dei diritti fondamentali, compreso il diritto alla privacy ; al riguardo non possono esservi dubbi, e da parte nostra faremo in modo che tale impegno venga rispettato. Non ha molto senso che 780 eurodeputati siedano al posto dei negoziatori: non può funzionare. Ciò significa tuttavia che il Consiglio deve essere ambizioso nei negoziati, anziché limitarsi, come sento dire ora che sta facendo, soprattutto a soppesare i rischi che potrebbe incontrare lungo il percorso. Ci aspettiamo tuttavia che l’impegno del Consiglio nei confronti dei negoziati sia fermo come quello del Commissario Frattini, in quanto anche in questo caso faremo in modo che l’impegno venga rispettato.</p>
      <p sl="nl">Per quanto riguarda SWIFT, il fatto che non sia una banca non giustifica che non prenda sul serio le norme in materia di privacy o non le rispetti. L’indagine da lei promossa, Commissario Frattini, va accolta con favore; sarà tuttavia necessario adottare quanto prima misure giuridiche per colmare la lacuna esistente, in quanto anche lo scambio di dati effettuato tramite il sistema SWIFT deve essere conforme alle norme europee sulla privacy .</p>
      <p sl="nl">Nella lotta contro il terrorismo deve essere possibile anche controllare le transazioni finanziarie in questo quadro, perché in tal modo si potrebbero individuare organizzazioni terroristiche. Una cosa che mi ha colpita è che molti cittadini sono assai comprensivi riguardo ai difficili dilemmi cui ci troviamo di fronte in questo contesto. Non possiamo trovare una soluzione da un giorno all’altro. Ad esempio, sono rimasta sconcertata dal fatto che le norme sui liquidi a bordo degli aerei non hanno suscitato molto scalpore, anche se non dovremmo usare questo come scusa. Sono tuttavia necessari negoziati severi. Sono lieta di sostenere la proposta avanzata dall’onorevole Radwan di inserire i negoziati nel più ampio contesto del G7.</p>
    </intervention>
    <intervention id="3-144" speaker_id="2307" name="Hubert Pirker" is_mep="True" mode="spoken">
      <p sl="de">Signor Presidente, signor Presidente in carica del Consiglio, signor Presidente della Commissione, nessuno di noi in quest’Aula mette in discussione il fatto che sia necessario in futuro rafforzare la prevenzione del terrorismo; tuttavia sorge inevitabilmente la questione degli strumenti da utilizzare a tal fine, nonché la questione delle strategie da adottare. E’ indubbio che la cooperazione internazionale e lo scambio di dati fanno parte del processo, come lo fanno, d’altro canto, la certezza giuridica e l’indispensabile protezione dei dati. Come tutti noi in quest’Aula, anch’io sono favorevole a una collaborazione transatlantica in materia.</p>
      <p sl="de">Dobbiamo tuttavia attribuire importanza al mantenimento di un equilibrio tra sicurezza e lotta contro il terrorismo, da un lato, e protezione dei dati, dall’altro. Se inoltre si tratta ora di negoziare un nuovo accordo, esso deve soddisfare alcune condizioni preliminari fondamentali.</p>
      <p sl="de">Innanzi tutto, per i dati personali deve essere previsto lo stesso livello di protezione già stabilito nell’accordo temporaneo. In secondo luogo, occorre offrire certezza giuridica alle compagnie aeree in modo da poter mantenere la promessa di passare a un sistema push , che ci consenta di controllare quali dati vengono trasmessi, a chi e in quali circostanze. Deve anche essere stabilito lo scopo per cui i dati possono essere utilizzati, in modo che possano essere usati soltanto a fini di prevenzione e lotta contro il terrorismo e ne possa essere concesso soltanto questo uso. In futuro dovrebbe anche essere obbligatorio fornire ai viaggiatori informazioni al riguardo.</p>
      <p sl="de">Vorrei formulare un’ultima osservazione, che ritengo importante. Nei negoziati sul nuovo accordo si dovrebbe creare anche valore aggiunto. Nel momento in cui si sospetta un atto di terrorismo, le autorità statunitensi dovrebbero avere l’obbligo di notificarlo alle corrispondenti autorità giudiziarie e di polizia degli Stati membri, nonché alle corrispondenti Istituzioni dell’UE, ossia Europol o Eurojust. Se tutto questo sarà garantito, potremo disporre di un altro strumento inteso a rendere i cittadini dell’UE più sicuri.</p>
    </intervention>
    <intervention id="3-145" speaker_id="photo_generic" name="Günter Gloser" is_mep="True" mode="spoken">
      <p sl="de">Presidente in carica del Consiglio. – Signor Presidente, signor Commissario, onorevoli deputati, vorrei innanzi tutto porgervi i miei più sinceri ringraziamenti per le molte osservazioni, idee e, com’è ovvio, che piaccia o meno, critiche espresse. In un dibattito servono a indicare se si è o meno sulla giusta strada e se è possibile evitare che si verifichino di nuovo situazioni che forse non erano adeguate in passato.</p>
      <p sl="de">Non soltanto la protezione giuridica e la certezza giuridica, ma anche la questione delle strategie di lotta contro specifiche forme di terrorismo internazionale sono, è vero, unanimemente ritenute importanti; tuttavia non dobbiamo in alcun caso privilegiare le une rispetto alle altre. Per quanto riguarda i due casi dei dati PNR e di SWIFT, ci troviamo di fronte a situazioni diverse.</p>
      <p sl="de">Nella dichiarazione della Presidenza, ho voluto ancora una volta sottolineare con chiarezza la cooperazione e lo scambio con la Commissione, sulla cui base intendiamo insieme giungere a una regolamentazione giuridicamente certa. Questo solleva molte questioni cui oggi anche voi avete fatto riferimento, fra cui quelle relative all’estensione delle informazioni, all’accesso ai dati e ai controlli che devono essere esercitati dall’altra parte. Questioni analoghe sorgono anche in merito a SWIFT, e a questo proposito sono ancora una volta lieto di dire che condivido l’idea dell’onorevole Radwan. A prescindere dal fatto che sia o meno inclusa nell’ordine del giorno del G7 o del G8 o che rientri nel campo delle relazioni tra Unione europea e Stati Uniti, si tratta di una questione che è importante affrontare.</p>
      <p sl="de">E’ certo che non si avrebbe alcun vantaggio a passare costantemente da un aspetto all’altro, in quanto a essere in gioco in questo caso è essenzialmente lo stesso, ovvero la protezione dei dati, la certezza giuridica e, inoltre, la forma che deve assumere il partenariato transatlantico, in relazione al quale siamo del parere che il partenariato non è una strada a senso unico. Si tratta di lavorare insieme, anziché gli uni contro gli altri.</p>
      <p sl="de">Abbiamo bisogno delle informazioni in questione, e le relazioni tra l’Unione europea e gli Stati Uniti devono essere tali da rendere possibile affrontare le questioni con estrema chiarezza nelle prossime riunioni tra le due parti, soprattutto tenuto conto che si deve far fronte al pericolo che alcuni di voi hanno descritto. Non posso fare altro che dire quanto sia giusto affrontare tali questioni apertamente. Quando dovremo affrontare il prossimo caso in cui forse si avrà accesso ai dati senza alcuna garanzia di sicurezza? Questo è un aspetto che vorremmo riprendere. Senza entrare ora in dettagli tecnici, anch’io faccio questa affermazione riferendomi in modo specifico a SWIFT. Dove sono i dati? Sono qui, e possiamo avere l’opportunità di regolamentarli e di limitarne l’estensione evitando che siano trasmessi? Oppure i dati sono forse già disponibili negli Stati Uniti dove, tenuto conto del tipo di protezione dei dati vigente in quel paese, è molto facile accedervi? Il nocciolo del problema sta però nel fatto che non possiamo esercitare alcuna influenza.</p>
      <p sl="de">La questione è tuttavia quella dell’influenza che l’Unione europea ha sui dati trasferiti e che sono in un certo senso pronti per essere richiesti altrove. Per quanto riguarda in modo specifico SWIFT, si tratta sicuramente di una procedura complicata. Tutto questo dovrebbe tuttavia darci l’opportunità di discutere di tali questioni in maniera approfondita e di affermare quanto sia importante per noi nell’Unione europea sostenere determinati valori e anche agire in loro difesa. Dovrebbe anche darci l’opportunità di dire quanto sia essenziale mantenere l’equilibrio esistente. Questo non significa che siamo sempre d’accordo sul modo in cui viene condotta la lotta contro il terrorismo internazionale. Il fatto è che si deve trovare il giusto equilibrio tra tutti questi aspetti.</p>
      <p sl="de">Il Commissario Frattini lo ha detto in modo molto chiaro dando la priorità non soltanto alla sicurezza delle persone, ma anche alla protezione giuridica e al livello molto alto di protezione dei dati di cui disponiamo nell’Unione europea. Posso solo assicurarvi che tutti gli aspetti di cui avete parlato dovranno essere affrontati anche nei prossimi negoziati, in relazione non soltanto all’accordo PNR ma anche, com’è ovvio, a SWIFT.</p>
    </intervention>
    <intervention id="3-146" speaker_id="photo_generic" name="Franco Frattini" is_mep="True" mode="spoken">
      <p sl="it">Vicepresidente della Commissione . – Signor Presidente, onorevoli colleghi, risponderò a questo Parlamento, come è mio costume, in modo molto sincero, affrontando anche i punti su cui non condivido la vostra opinione.</p>
      <p sl="it">In primo luogo – la commissione LIBE lo sa bene, il presidente Cavada è qui presente – io non ho mai, in nessun caso, né negato né nascosto alcuna informazione, comprese quelle riservate, che non avrei potuto trasmettere alla commissione, e quindi al Parlamento. Intendo continuare a farlo, come ho detto nella mia introduzione. Quindi non condivido l’opinione, che è piuttosto un processo all’intenzione, secondo cui le istituzioni europee, e il Parlamento in particolare, rischierebbero di essere escluse da questo processo politico.</p>
      <p sl="it">Voi sapete bene che io sono favorevole ad un vostro coinvolgimento politico anche quando i trattati non lo consentono. L’ho detto mille volte e lo ripeto ancora: troveremo il modo, ed è per questo che ho plaudito all’idea del presidente Cavada di organizzare addirittura un’intesa con il Congresso americano per seguire le fasi politiche di questo negoziato. E’ chiaro anche che questa discussione ha influito sulle relazioni euroatlantiche, a differenza di quanto affermato da qualcuno, e sono convinto che, se vuole essere un attore politico mondiale, l’Europa deve conseguire un equilibrio globale tra il diritto – che personalmente ritengo piuttosto un dovere – di perseguire i terroristi e investigare su di essi e il dovere di proteggere diritti fondamentali, quali quello della riservatezza dei dati personali.</p>
      <p sl="it">E’ ovvio dunque che se noi, come ha appena dichiarato il Presidente del Consiglio, vogliamo conseguire un equilibrio complessivo insieme agli Stati Uniti d’America, lo vogliamo fare perché siamo convinti della centralità delle relazioni euroatlantiche, non solo in relazione al passato della storia europea ma, soprattutto, in relazione al presente e al futuro di questa storia.</p>
      <p sl="it">Come molti di voi sanno bene, su alcuni temi ho fornito, in molte occasioni, delle risposte dettagliate, certamente soprattutto alla commissione LIBE, ma io parlo con il Parlamento quando sono invitato a farlo e nelle commissioni che mi invitano. Ad esempio, in relazione al sistema Push , a dicembre ho annunciato che, per quanto riguarda il PNR, la sperimentazione di tale sistema sarebbe iniziata entro dicembre e così è stato. E’ stata avviata la sperimentazione tra l’Amministrazione americana, Customer Border Protection System, e Amadeus. C’è un aspetto tecnico che riguarda la richiesta di dati ad hoc ma si tratta di un problema tecnico mentre la sperimentazione del sistema Push è stata avviata, come ci era stato promesso.</p>
      <p sl="it">Per quanto riguarda il numero dei dati, ho ascoltato con interesse quello che molti di voi hanno affermato sui 34 dati attualmente oggetto dell’accordo PNR. Posso dirvi con assoluta chiarezza che, per quanto riguarda il mio ruolo nel negoziato, intendo chiedere una riduzione del numero dei dati in questione ma non lo faccio perché condivido l’idea secondo cui gli americani ci chiedono troppi dati. Se tutti e 34 i dati fossero utili per perseguire i terroristi, non avrei timore di dirvi che ne occorrono 34. Invece, i dati realmente utili sono probabilmente proprio quei 19 che sono stati indicati, ossia un numero molto più ristretto.</p>
      <p sl="it">Tuttavia, credetemi, non è il principio del numero che fa la differenza sui dati da trattare, bensì il principio dell’utilità dei dati ed è in questo senso che intendo condurre la mia azione nel negoziato. Non intendo invece assecondare l’idea secondo cui se da 34 dati passiamo a 15, abbiamo fatto comunque un buon lavoro: possiamo aver fatto un pessimo lavoro se tra i dati esclusi ce ne sono alcuni che possono prevenire un attentato terroristico. Su questo non ho dubbi: sono perfettamente convinto che l’obiettivo principale sia rendere effettivo il sistema. Chi ha accesso ai dati? Per quali motivi? Quanti dati e per quanto tempo? Questi sono i punti di un accordo che ci avvieremo a negoziare presto, informando il Parlamento come già detto.</p>
      <p sl="it">Onorevoli deputati, molti di voi ritengono che l’informazione del passeggero sia il criterio mancante nel sistema PNR. E’ lecito immaginarsi che in assenza di un consenso tra le due parti, alla fine di luglio non si farà nessun accordo. A livello di pura immaginazione, prevedo una soluzione molto facile: accompagnare l’acquisto di ogni biglietto per gli Stati Uniti da un foglio da far firmare al passeggero, che lo informa che i suoi dati saranno trattati in un certo modo. Se così dovesse avvenire – e io spero vivamente che non avvenga mai – avremo sì garantito un’informazione al passeggero, ma i diritti del passeggero, senza un accordo a livello europeo, saranno limitati alla sfera privatistica del contratto di trasporto aereo. Si tratta di un’eventualità che dobbiamo scongiurare con ogni mezzo, ragion per cui dobbiamo sforzarci di conseguire un nuovo accordo europeo. L’alternativa sarebbe molto facile: basterebbe chiedere nel contratto di trasporto aereo di accettare alcune limitazioni e io credo che la maggior parte dei passeggeri che vogliono andare onestamente negli Stati Uniti lo firmerebbe. Ma noi perderemmo un ruolo europeo che abbiano già svolto e che ci preme svolgere ancora. Questa è la ragione per cui occorre un nuovo negoziato, anche riducendo il numero dei dati, ove però la riduzione dei dati non pregiudichi la lotta al terrorismo.</p>
      <p sl="it">Ho riferito alla commissione LIBE, per quanto attiene al sistema ATS, di aver ricevuto delle assicurazioni scritte da parte degli Stati Uniti d’America circa il rispetto di quanto sottoscritto nell’accordo PNR. In un intervento pronunciato in quest’Aula mi si rimprovera di non essermi accertato della veridicità di questa affermazione. Onorevoli deputati, se io avessi il potere di indagare in terra americana, da Bruxelles, i comportamenti degli Stati Uniti d’America, disporrei di poteri che nessuna autorità, né europea né nazionale, ha mai avuto né avrà mai. Tutto è possibile tranne accertare, come mi si chiede di fare nel suddetto intervento, la veridicità di quella lettera. Quando mi si risponde formalmente che la regola è rispettata, io sono obbligato, fino a prova contraria, a ritenere che quella sia la verità. Questo è quello che si fa tra alleati, a meno che voi non abbiate una prova contraria – che io francamente non ho, e questo lo debbo dire con assoluta sincerità – perché altrimenti apriamo un’indagine permanente su ogni minimo riferimento delle lettere che riceviamo dagli Stati Uniti d’America.</p>
      <p sl="it">L’onorevole Roure mi ha chiesto se potremo trasmettere al Parlamento le informazioni sul mandato negoziale. Voi sapete che si tratta di informazioni classificate: tuttavia, lo ripeto, anche se sono classificate, troveremo il modo di informare il Parlamento, ossia il modo di fornire un’informazione politica senza violare una regola sancita dai trattati, secondo cui le informazioni classificate (“EU restricted ”) non possono essere pubblicate. Questa è la soluzione politica che vi propongo: se il trattato sarà modificato nel senso che si individuerà un meccanismo che consenta di comunicare al Parlamento gli atti classificati come segreti, io applicherò quelle regole senza timori. Si tratta invece di superare l’ostacolo rappresentato dall’impossibilità di informare il Parlamento in presenza di atti classificati: io intendo tenervi al corrente.</p>
      <p sl="it">Da molte parti, signor Presidente, è stato invocato un accordo quadro, che a me pare essere la strada giusta. L’accordo quadro sulla trasmissione dei dati è esattamente ciò su cui abbiamo cominciato a lavorare con la Presidenza, creando un gruppo di lavoro misto che si occupa di alcuni temi attinenti proprio al trattamento dei dati personali, prescindendo quindi dal caso SWIFT e dal PNR, che hanno strade parallele. Riteniamo che sia ormai giunto il momento di concludere con gli Stati Uniti un accordo politico euroatlantico – un accordo quadro – sul trattamento dei dati personali e su questo accordo intendiamo lavorare per individuare i tipi di dati da trasmettere, per quali ragioni e per quanto tempo.</p>
      <p sl="it">Tuttavia, onorevoli deputati, c’è anche un punto che non è stato affrontato in questo dibattito e che invece occorre affrontare: come preservare la riservatezza delle informazioni tecniche, che sono parte di questo accordo e la cui rivelazione, trattandosi di modalità di investigazione, farebbe un grande favore ai criminali? E’ necessario che tali informazioni siano mantenute riservate. Sorge quindi un altro problema, perché è evidente che se rivelassimo le concrete modalità di controllo dei sospetti terroristi, offriremmo loro uno strumento potente. Si può trovare una soluzione? Io ne sono assolutamente convinto ma occorre una volontà politica comune.</p>
      <p sl="it">Desidero concludere con un’ultima riflessione: tutto ciò non giustifica le singole violazioni della legge europea e le carenze legislative sul caso SWIFT. Voi ricorderete che, quando ancora nessuno parlava di un accordo europeo, io ho parlato, dinanzi alla commissione LIBE, della necessità di un tale accordo perché è molto meglio colmare un vuoto legislativo con una regola europea, piuttosto che lasciare ad ogni Stato membro la possibilità di regolarsi a piacere. Il caso SWIFT è emblematico: su 27 Stati membri, soltanto 7 mi hanno risposto. Questo è il sintomo che la questione va affrontata a livello europeo.</p>
      <p sl="it">Pertanto, per tutte queste ragioni, vi posso assicurare che 1) ritengo che un accordo politico sia indispensabile e che, senza il Parlamento, tale accordo avrebbe una legittimazione più debole; 2) detto accordo politico deve mirare a risolvere i problemi in maniera costruttiva, senza puntare il dito contro gli Stati Uniti, come se fossero loro il problema: ma il problema, onorevoli colleghi, sono i terroristi, non gli Stati Uniti.</p>
    </intervention>
    <intervention id="3-147" speaker_id="4308" is_mep="True" mode="spoken" role="Presidente">
      <p sl="unknown">La discussione è chiusa. La votazione si svolgerà durante la prossima tornata.</p>
      <p sl="unknown">Poiché è ora di riprendere la seduta, non vi sarà alcuna sospensione.</p>
      <p sl="unknown">Vorrei ringraziare gli interpreti per la loro generosità e professionalità; il Parlamento non potrebbe funzionare senza di loro.</p>
      <p sl="unknown">Dichiarazioni scritte (articolo 142 del Regolamento)</p>
    </intervention>
    <intervention id="3-148" speaker_id="31123" name="Pedro Guerreiro" is_mep="True" mode="spoken">
      <p sl="pt">Per mesi e mesi si è andati avanti a condannare l’inaccettabile trasmissione ai servizi di sicurezza e di informazione degli Stati Uniti dei dati di identificazione dei passeggeri da parte delle compagnie aeree e dei dati personali attraverso il sistema della SWIFT, che è una società internazionale per le telecomunicazioni finanziarie interbancarie. Eppure, in risposta alle domande rivolte qui in Parlamento, la Presidenza tedesca del Consiglio e la Commissione non hanno fornito alcun elemento che possa chiarire completamente tali questioni e porre fine a una flagrante violazione dei diritti, delle libertà e delle garanzie dei cittadini.</p>
      <p sl="pt">Le loro risposte non contengono il benché minimo riferimento alle misure concrete necessarie per porre fine a queste pratiche illegali inaccettabili, né all’esigenza di chiedere all’amministrazione statunitense di fare piena luce in materia.</p>
      <p sl="pt">Un comportamento di questo genere è in definitiva una dimostrazione dell’atteggiamento sottomesso e passivo del Consiglio nei confronti dei ricatti e delle richieste degli Stati Uniti.</p>
      <p sl="pt">Devo anche menzionare i tentativi di coloro il cui unico scopo è sfruttare queste situazioni per far applicare la votazione a maggioranza qualificata in seno al Consiglio anche a questioni di giustizia e affari interni. Occorre respingere con la massima fermezza tutte le misure che, con il pretesto della cosiddetta lotta al terrorismo, indeboliscono i diritti fondamentali dei cittadini.</p>
    </intervention>
    <intervention id="3-149" speaker_id="28583" name="Athanasios Pafilis" is_mep="True" mode="spoken">
      <p sl="el">Sia la Commissione che il Consiglio hanno confermato nelle loro dichiarazioni che continueranno a soddisfare le richieste degli Stati Uniti tenendo fascicoli con dati riguardanti tutti i cittadini europei e trasmettendo i loro dati personali ai servizi di sicurezza segreti statunitensi.</p>
      <p sl="el">I rappresentanti della Presidenza tedesca del Consiglio e la Commissione non solo hanno affermato che il nuovo accordo con gli Stati Uniti sulla trasmissione dei dati personali dei passeggeri aerei che si recano in quel paese non sarà diverso da quello attuale, ma hanno anche ammesso con cinismo di essere disposti a legalizzare lo scandaloso sistema SWIFT, stabilendo cosiddetti principi per la trasmissione di informazioni sulle transazioni finanziarie effettuate da cittadini europei negli Stati Uniti, in modo da legalizzarla.</p>
      <p sl="el">Come hanno chiaramente dichiarato, non commetteranno il peccato mortale di compromettere le relazioni tra l’UE e gli Stati Uniti. Per quanto riguarda la protezione dei diritti fondamentali, dei dati personali e della privacy , cercheranno di persuadere gli “amici americani” a rispettarli, ovviamente allo stesso modo in cui li rispettano in Iraq e Afghanistan.</p>
      <p sl="el">E’ del tutto evidente che le politiche dell’UE e degli Stati Uniti sono identiche, sono altrettanto reazionarie e antidemocratiche e sono altrettanto pericolose per i diritti democratici e le libertà di base, poiché usano la “lotta contro il terrorismo” quale pretesto necessario per limitare i diritti fondamentali.</p>
    </intervention>
  </section>
  <section id="creitem21" title="20. Interventi di un minuto (Articolo 144 del regolamento del Parlamento)">
    <intervention id="3-152" speaker_id="23788" is_mep="True" mode="spoken" role="Presidente">
      <p sl="unknown">L’ordine del giorno reca gli interventi di un minuto su questioni urgenti e d’attualità di particolare importanza.</p>
    </intervention>
    <intervention id="3-153" speaker_id="28138" name="Zsolt László Becsey" is_mep="True" mode="spoken">
      <p sl="hu">Nella mia regione d’origine, le contee meridionali delle pianure ungheresi, ha suscitato grande clamore la scoperta compiuta dalla polizia di un’enorme quantità di rifiuti generici, 5 000 tonnellate finora, probabilmente provenienti dalla Germania. L’indagine sta continuando, con la cooperazione delle autorità tedesche. Ma il fatto è che una tale quantità di rifiuti, e forse anche di più, in Germania risulta certamente mancante, e questo non può passare inosservato alle meticolose amministrazioni pubbliche tedesche. Fatti come questo, benché vietati dalle normative dell’Unione europea, sono sempre più frequenti come risultato della libera circolazione di beni, e nella mia regione di provenienza minano seriamente il valore attribuito all’adesione all’UE.</p>
      <p sl="hu">Inoltre, alcune aziende tedesche e austriache hanno già provocato numerosi scandali in Ungheria immettendo sul mercato attraverso grandi catene di negozi prodotti alimentari scaduti, sfruttando le abitudini di acquisto attente al risparmio dei cittadini dei nuovi Stati membri che si trovano a dover affrontare enormi problemi di sostentamento.</p>
      <p sl="hu">Questo impone non solo l’intervento da parte delle autorità tedesche e austriache; la Commissione europea non dovrebbe limitarsi a esigere una governance più rigorosa negli Stati membri in attesa di adottare l’euro: la protezione dei consumatori richiede un potenziamento del personale.</p>
    </intervention>
    <intervention id="3-154" speaker_id="28392" name="Józef Pinior" is_mep="True" mode="spoken">
      <p sl="pl">Signor Presidente, vorrei commemorare la scomparsa di Ryszard Kapuściński, uno dei più grandi scrittori dei tempi moderni. Nelle sue cronache scritte da ogni angolo del mondo e in tutto il suo lavoro, Ryszard Kapuściński ha detto la verità sul mondo nella seconda metà del XX secolo e all’inizio di questo secolo. I suoi libri registrano la sua testimonianza della fine del colonialismo verso la fine degli anni ’60, la caduta delle dittature negli anni ’80 e i lati positivi e negativi della globalizzazione che stiamo vivendo.</p>
      <p sl="pl">Ryszard Kapuściński era un reporter e pensatore modello; un giornalista dedito alla causa dei poveri e degli oppressi. Era un intellettuale, un libero pensatore, indipendente da qualsiasi sistema di potere. Ha sempre difeso la libertà e la democrazia – in America latina, Africa, Etiopia, Iran e Polonia. La sua presenza nei cantieri navali di Danzica durante lo sciopero generale del 1980 dimostrò la sua solidarietà con la lotta dei lavoratori polacchi per i diritti sindacali e la democrazia. La cultura polacca ed europea hanno perso molto con la morte di Ryszard Kapuściński.</p>
    </intervention>
    <intervention id="3-155" speaker_id="1002" name="Marco Pannella" is_mep="True" mode="spoken">
      <p sl="it">Signor Presidente, onorevoli colleghi, in queste ore ci è giunta di nuovo la notizia dell’assassinio a Bagdad di donne, bambini, lavoratori in cerca di occupazione e personalità civili. Da parte di chi? Da una banda di delinquenti criminali, estremamente organizzati, dei quali non si sa nulla.</p>
      <p sl="it">Una parte dell’opinione internazionale parla di insorti ma si tratta di delinquenti che vengono protetti anche dalle autorità. Paul Bremer, primo amministratore iracheno, aveva affermato che in primo luogo vi sarebbe stata la moratoria sulla pena di morte e poi il riconoscimento della Corte penale internazionale. Invece, oggi l’Iraq non riconosce la Corte penale internazionale e non c’è nessuna possibilità legale di perseguire queste bande di assassini.</p>
      <p sl="it">Non vorrei che l’Iraq di oggi sia uno Stato che protegge questa realtà invece di combatterla.</p>
    </intervention>
    <intervention id="3-156" speaker_id="28336" name="Věra Flasarová" is_mep="True" mode="spoken">
      <p sl="cs">La propaganda militare degli Stati Uniti parla in termini di terrorismo mondiale, di forze del male e di necessità di sicurezza. Un tempo si diceva: “Se vuoi la pace prepara la guerra”. Forse oggi si dovrebbe dire: “Se stai preparando la guerra, parla di salvaguardare la pace”. Io temo che i cittadini cechi siano stati indotti con l’inganno a credere che la base radar degli Stati Uniti in territorio ceco contribuirà a proteggere il mondo da minacce non specificate. Io credo che le basi militari statunitensi, comprese quelle nella Repubblica ceca, o dovunque possano essere in Europa, non conducano davvero a una maggiore sicurezza, ma rappresentino piuttosto una minaccia alla sicurezza della Repubblica ceca e di altri paesi europei, aggravino le tensioni, aumentino il bisogno di armamenti e peggiorino significativamente le relazioni con la Russia sia a livello politico che riguardo alla situazione energetica. L’attuale governo ceco o è ignaro di questi rischi o manca del coraggio di affrontare gli Stati Uniti. I cittadini cechi sono consapevoli del pericolo, come, ne sono certa, una grande proporzione della popolazione dell’Unione europea, che non sente il bisogno di essere trascinata nei piani bellicosi degli Stati Uniti.</p>
    </intervention>
    <intervention id="3-157" speaker_id="34254" name="Димитър Стоянов" is_mep="True" mode="spoken">
      <p sl="bg">Искам да запозная Парламента с най-новото развитие по случая с българските медици в Либия. Вчера срещу българските медицински сестри е било повдигнато ново обвинение за клевета срещу техните мъчители. Тоест, казано по друг начин, сега циничният либийски режим обвинява българските сестри за това, че те са били изнасилвани и тормозени в продължение на дни и седмици.</p>
      <p sl="bg">В същото време синът на либийския диктатор Кадафи, Сейф ал Ислам, необезпокояван обикаля из територията на Европейския съюз. В същото време страни като Германия, Франция и Италия търгуват за милиарди с този диктаторски режим. Време е да сложим край на двойните стандарти! Време е да бъдат наложени истински икономически санкции срещу Либия! Време е диктаторът Кадафи да бъде бойкотиран! Време е да няма програма, аз съм против, и не трябва да има програма „Петрол срещу човешки живот”. И този Парламент трябва да защити това!</p>
    </intervention>
    <intervention id="3-158" speaker_id="28512" name="Jim Allister" is_mep="True" mode="spoken">
      <p sl="en">Signor Presidente, nell’Irlanda del Nord è positivo vedere sostenitori di vecchia data del terrorismo professare il loro impegno a favore dello Stato di diritto contro il quale hanno combattuto per tanto tempo. Ma solo uno sciocco accetterebbe impegni verbali da chi sinora non esitava a uccidere, senza metterli alla rigorosa prova del tempo e dei risultati.</p>
      <p sl="en">Il Sinn Féin ha preso l’impegno di sostenere la polizia subordinatamente a considerevoli condizioni, ma solo dopo che avrà ottenuto in cambio un incarico di governo. Tale ricatto è inaccettabile. Un impegno autentico per la legalità è incondizionato. Inoltre, non si può essere democratici incorrotti e un partito che aspira al governo ed essere ancora collegati inestricabilmente a un’organizzazione illegale che vanta tuttora un consiglio dell’esercito. Quindi il Sinn Féin è soltanto all’inizio di un lungo cammino di transizione da braccio politico del terrorismo a partito atto agli scopi di governo. Auspico che tale cammino sia reale e non virtuale.</p>
    </intervention>
    <intervention id="3-159" speaker_id="34252" name="Мартин Димитров" is_mep="True" mode="spoken">
      <p sl="bg">Уважаеми господин Председател, дами и господа, искам да обърна внимание на този Парламент и на всички Европейски институции за очертаващата се енергийна криза на Балканите.</p>
      <p sl="bg">В Албания има много сериозен режим на тока, Македония едва покрива своите енергийни нужди. България вече не е износител на ток за Балканите. След затварянето на 3-ти и 4-ти блок на АЕЦ „Козлодуй” България едва покрива вътрешното си потребление.</p>
      <p sl="bg">Необходим е нов подход на европейските институции към Балканите, нова стратегия. 3-ти и 4-ти блок, които бяха затворени в началото на тази година и спрени от действие, са напълно безопасни и това се показа от множество международни изследвания. Необходим е гъвкав подход. В противен случай, тези проблеми само ще се задълбочат и само меката зима до сега скрива техния истински мащаб.</p>
      <p sl="bg">Този Парламент само с няколко гласа не подкрепи гъвкавия подход по отношение на АЕЦ „Козлодуй”, но тези възможности още не са изчерпани и ние всички заедно трябва да ги използваме, ако не искаме проблемите на Балканите да стават все по-сериозни. Прогнозите показват, че през 2007 г. и 2008 г. ще има още по-голям недостиг на ток. Така че е важно Европейската комисия и другите европейски институции да вземат отношение.</p>
    </intervention>
    <intervention id="3-160" speaker_id="4541" name="Elizabeth Lynne" is_mep="True" mode="spoken">
      <p sl="en">Signor Presidente, desidero sollevare la questione della rimozione delle mine. Sono molto preoccupata riguardo alla continuazione del finanziamento a favore di questo importantissimo obiettivo da parte dell’Unione europea. Anche se esistono alcuni aspetti positivi nell’ottimizzazione della linea di bilancio destinata alle mine antiuomo, se le autorità nazionali non includono il finanziamento per il disarmo umanitario – che comprende la rimozione di munizioni a grappolo e mine – nel programma strategico dei rispettivi paesi, dopo dicembre di quest’anno i fondi per queste operazioni salvavita finanziate dall’UE potrebbero cessare. Ciò avrebbe un grave impatto su tutta una serie di programmi di sviluppo in particolari paesi.</p>
      <p sl="en">Chiedo al Presidente di esercitare pressioni sulla Commissione perché esamini in dettaglio le possibili conseguenze, compresa la perdita di vite umane per la mancata eliminazione di mine e munizioni a grappolo.</p>
    </intervention>
    <intervention id="3-161" speaker_id="28511" name="Bairbre de Brún" is_mep="True" mode="spoken">
      <p sl="ga">Signor Presidente, la settimana scorsa è stato pubblicato il rapporto del Mediatore di polizia per l’Irlanda del Nord, un rapporto che ha confermato la collusione tra la forza di polizia e una squadra omicidi paramilitare unionista. Questo rapporto è solamente l’inizio. E’ chiaro, quando si considera l’anzianità di quelli coinvolti all’interno della forza di polizia e ai quali è fatto riferimento in questo rapporto, che la collusione era una pratica politica e amministrativa presente a tutti i livelli di quella forza di polizia – il RUC – e nel governo britannico. Ora la domanda è che ne sarà di questo rapporto e quali azioni saranno intraprese. Nonostante ciò, il Sinn Féin ha adottato la storica decisione di sostenere il nuovo servizio di polizia. C’è ora un’opportunità straordinaria per far avanzare il processo di pace in Irlanda. Chiederei al partito DUP di Ian Paisley, e in particolare al collega onorevole Jim Allister, di lavorare con il Sinn Féin e con me per realizzare tale avanzamento nel processo di pace in Irlanda.</p>
    </intervention>
    <intervention id="3-162" speaker_id="28359" name="Jana Bobošíková" is_mep="True" mode="spoken">
      <p sl="cs">Signor Presidente, la mia reazione alle dimissioni del presidente della commissione per gli affari costituzionali è la seguente. Questa settimana l’onorevole Leinen ha lanciato accuse contro il Presidente Klaus della Repubblica ceca in relazione ai suoi pareri sulla Costituzione europea, affermando che la politica del Presidente va contro gli interessi del suo paese e dei suoi cittadini. Vorrei però dire all’onorevole Leinen che si sbaglia. Il rifiuto della Costituzione nella sua forma attuale è decisamente negli interessi della Repubblica ceca e il Presidente Klaus sta solo mantenendo la sua promessa presidenziale riguardo alla Costituzione. Oltre al suo encomio unilaterale dei meriti del documento, l’onorevole Leinen dovrebbe rendere noto che la Costituzione europea, ad esempio, offrirà benefici non autorizzati e illimitati alla Germania, il paese di cui è rappresentante eletto. Se l’onorevole Leinen non menziona tutti gli aspetti della Costituzione europea e se ne nasconde le potenziali conseguenze per alcuni paesi, è lui che agisce contro gli interessi dei cittadini dell’Unione europea e frena il processo di integrazione europea, non il Presidente ceco.</p>
    </intervention>
    <intervention id="3-163" speaker_id="23821" name="József Szájer" is_mep="True" mode="spoken">
      <p sl="hu">In Ungheria, una delle vecchie democrazie d’Europa nonché Stato membro dell’Unione europea da meno di due anni, la polizia, con l’appoggio malcelato del governo, da mesi limita notevolmente il diritto fondamentale di associazione dei cittadini. Noi ungheresi siamo orgogliosi del palazzo del parlamento ungherese e abbiamo dedicato la grande piazza su cui si affaccia al più grande eroe della guerra di indipendenza ungherese, Lajos Kossuth. Questa piazza ha avuto un ruolo decisivo nella storia dell’Ungheria degli ultimi 100 anni. Tre mesi fa il capo della polizia di Budapest l’ha chiusa illegalmente e in violazione del diritto di associazione per impedire ai cittadini di manifestare. La costituzione ungherese, come tutti i trattati internazionali sulle libertà civili, vieta la restrizione ingiustificata di un diritto fondamentale come il diritto di associazione. Eppure, nel cuore dell’Europa, sulla piazza principale di Budapest, intitolata a Kossuth, da tre mesi è vietato dar voce a opinioni politiche. Questo è inaccettabile. Non si tratta di un problema ungherese, ma di un grave attacco ai valori democratici europei condivisi da tutti. Per concludere, signor Presidente, sono felice che proprio lei oggi mi abbia dato la parola, onorevole Bielan.</p>
    </intervention>
    <intervention id="3-164" speaker_id="28175" name="Yannick Vaugrenard" is_mep="True" mode="spoken">
      <p sl="fr">Signor Presidente, onorevoli colleghi, l’ascesa dell’estrema destra in Europa è motivo di grande preoccupazione e la costituzione di un tale gruppo parlamentare in seno alla nostra Assemblea getta un’ombra sulla nostra storia, poco più di sessant’anni dopo la liberazione dei campi di concentramento. L’Europa è stata creata tenendo conto degli errori del passato, per bandirli per sempre. Ma oggi alcuni deputati vogliono dimenticare il passato o, peggio, negarlo, facendoci quindi rischiare di rivivere quelle situazioni.</p>
      <p sl="fr">Questo è inaccettabile e il cordone sanitario politico per evitare alla democrazia di incancrenirsi, per quanto indispensabile, non è sufficiente. La causa del malessere è politica e filosofica, ma anche economica e sociale. La mancanza di benessere porta al disagio, che a sua volta può portare la paura e il sospetto dell’altro e della sua diversità.</p>
      <p sl="fr">Impegniamoci quindi per una maggiore solidarietà, una maggiore attenzione agli esclusi e ai dimenticati della nostra società attuale, affinché quelli che approfittano della disgrazia e della miseria altrui non possano inquinare una democrazia europea così duramente conquistata.</p>
    </intervention>
    <intervention id="3-165" speaker_id="4466" name="Ilda Figueiredo" is_mep="True" mode="spoken">
      <p sl="pt">Altri 500 lavoratori sono appena stati licenziati nella fabbrica di Ovar della multinazionale Yasaki Saltano , e solo poche decine di questi sono stati trasferiti in altri stabilimenti del gruppo. Questi esuberi hanno colpito principalmente giovani donne, in una regione in cui non esistono alternative occupazionali, e sono seguiti a promesse fatte dalla multinazionale di lanciare nuovi progetti di produzione, che poi non si sono realizzati.</p>
      <p sl="pt">Tuttavia, la Commissione ha appena confermato che la multinazionale Yasaki Saltano ha ricevuto oltre due milioni di euro di fondi comunitari per i suoi stabilimenti in Portogallo. E’ importante, quindi, porre fine alla concessione di aiuti a multinazionali che poi licenziano i lavoratori e trasferiscono la produzione. E’ uno scandalo che non può continuare.</p>
    </intervention>
    <intervention id="3-166" speaker_id="28276" name="Laima Liucija Andrikienė" is_mep="True" mode="spoken">
      <p sl="en">Signor Presidente, il Parlamento europeo sta discutendo la conclusione di accordi tra la Comunità europea e la Federazione russa sul riconoscimento e l’agevolazione per l’emissione di visti per soggiorni brevi.</p>
      <p sl="en">Quanto agli accordi di riconoscimento, le nostre riserve riguardano l’assenza del quadro normativo per l’attuazione dell’accordo, nonché il fatto che l’accordo non esclude esplicitamente i richiedenti asilo dal proprio campo di applicazione. Riguardo all’accordo di agevolazione dei visti, nutriamo riserve ancor più serie, che dovrebbero essere prese in considerazione.</p>
      <p sl="en">Signor Presidente, vorrei richiamare la sua attenzione sull’importanza di queste preoccupazioni. Anche se il Trattato CE prevede che il Parlamento sia soltanto consultato in casi di questo tipo, dovrebbe continuare a esortare Consiglio e Commissione ad adempiere i loro obblighi di informazione, in modo che le decisioni europee possano essere prese su basi democratiche.</p>
    </intervention>
    <intervention id="3-167" speaker_id="28268" name="Danutė Budreikaitė" is_mep="True" mode="spoken">
      <p sl="lt">Signor Presidente, onorevoli colleghi, il Vicepresidente della Commissione europea Günter Verheugen ha sorpreso l’intera Unione europea presentando la sua visione della riforma della gestione in corso di attuazione nell’UE. A suo parere, i piccoli paesi membri non dovrebbero nominare membri della Commissione, poiché questi sarebbero soltanto responsabili per settori insignificanti dell’attività comunitaria. Potrebbero inviare i loro rappresentanti a lavorare negli uffici di importanti Stati membri in Commissione, e questo sarebbe il ruolo dei piccoli paesi nella Commissione europea. I grandi paesi gestirebbero i settori importanti e prenderebbero le giuste decisioni. Quali settori sono insignificanti? Forse i membri della Commissione dei grandi paesi potrebbero partecipare e renderli significativi? Perché la Germania non dà l’esempio e assume un ruolo di guida, ad esempio, nel campo del multilinguismo? Soltanto i membri della Commissione appartenenti ai grandi paesi possono essere competenti?</p>
      <p sl="lt">Uno dei più importanti principi fondamentali dell’Unione europea è il principio della non discriminazione. Ciò che si sta proponendo qui è una discriminazione basata sulle dimensioni a danno di alcuni Stati membri dell’UE. Tali membri della Commissione sono in grado di proporre qualcosa di positivo per la riforma dell’UE? La loro mancanza di consenso sembra dimostrare l’inadeguatezza di molti di loro a lavorare in un collettivo europeo internazionale.</p>
    </intervention>
    <intervention id="3-168" speaker_id="26833" name="Milan Gaľa" is_mep="True" mode="spoken">
      <p sl="sk">La Commissione europea ha abbassato le quote delle emissioni di CO2 per la Slovacchia per il periodo 2008-2012 di 10,3 milioni di tonnellate all’anno. Questo significa che le quantità consentite a 183 fonti, compresa la riserva per nuove fonti, non possono eccedere 30,9 milioni di tonnellate di biossido di carbonio. Per la Slovacchia questo è inaccettabile.</p>
      <p sl="sk">Grazie al precedente governo di Dzurinda, l’economia slovacca ha registrato una crescita del PIL da record . A marzo 2006 l’indice di produzione industriale ha raggiunto il 15,3 per cento invece del previsto 7,4 per cento. Le basse quote di emissioni imporrebbero vincoli discriminatori alla crescita. Durante questo periodo la Slovacchia affronterà cambiamenti significativi nella struttura di generazione di energia elettrica, come risultato della disattivazione delle unità della centrale nucleare di Jaslovské Bohunice stabilita nel trattato di adesione. E’ sconcertante che la Commissione non abbia accettato la proposta della Slovacchia di aumentare la quota di emissioni di CO2 almeno di 4,5 milioni di tonnellate. Va notato che la Slovacchia emette una quantità di biossido di carbonio inferiore a quanto stabilito nel Protocollo di Kyoto.</p>
    </intervention>
    <intervention id="3-169" speaker_id="4740" name="Marco Cappato" is_mep="True" mode="spoken">
      <p sl="it">Signor Presidente, onorevoli colleghi, il 18 febbraio 2007 l’Albania sarà chiamata alle urne per le elezioni amministrative, che erano già state rinviate per il rischio di brogli elettorali nell’identificazione degli elettori. In realtà, dalle segnalazioni che ci trasmettono dall’Albania i nostri compagni del Partito radicale non violento e dell’Associazione MJAFT, questi rischi sussistono a tutt’oggi e la violazione degli standard del Consiglio d’Europa e dell’OSCE è praticamente certa.</p>
      <p sl="it">Mi auguro che l’Aula si potrà esprimere su questo tema e che, in ogni caso, la Presidenza del Parlamento possa manifestare formalmente la propria preoccupazione. Come Unione europea dovremmo certamente fare di più per garantire non soltanto un controllo meramente formale delle operazioni di voto bensì un vero e severo monitoraggio di tutta la fase che precede e prepara le condizioni elettorali e poi lo svolgimento delle elezioni stesse. Dobbiamo smetterla di limitarci ad un controllo formale: ne va anche del futuro della nostra Europa.</p>
    </intervention>
    <intervention id="3-170" speaker_id="28571" name="Marie Panayotopoulos-Cassiotou" is_mep="True" mode="spoken">
      <p sl="el">Signor Presidente, vorrei ricordare all’Assemblea che la strategia dell’Unione europea per realizzare entro il 2010 gli obiettivi fissati a Lisbona richiede maggiore competitività, miglioramenti economici e, naturalmente, la soluzione del problema della disoccupazione, specialmente fra i giovani.</p>
      <p sl="el">Questo risultato non sarà conseguito a meno che non si cambino anche i sistemi di istruzione, a meno che non si modernizzi il sistema, in special modo il sistema di istruzione superiore. Numerosi Stati stanno cercando di cambiarlo e qui si tratta evidentemente di politica nazionale. Questi cambiamenti sono causa di notevole preoccupazione per i giovani o, al contrario, li lasciano indifferenti. In entrambi i casi l’impatto è preoccupante per l’Europa.</p>
      <p sl="el">Naturalmente c’è il problema della Costituzione e dell’informazione al riguardo. Tuttavia, forse, prima che sul Trattato costituzionale, gli abitanti d’Europa – specialmente i giovani – dovrebbero essere informati in modo più efficace riguardo ai cambiamenti che si trovano dinanzi e a questo proposito sia la Commissione europea che noi qui in Parlamento abbiamo la responsabilità di intervenire.</p>
    </intervention>
    <intervention id="3-171" speaker_id="23881" name="Marios Matsakis" is_mep="True" mode="spoken">
      <p sl="en">Signor Presidente, i turcociprioti che vivono nella parte settentrionale di Cipro stanno ora tentando gradualmente di liberarsi dall’oppressione dell’esercito turco di occupazione. Circa 85 000 turcociprioti, dopo l’invasione turca del 1974, vivono infatti sotto il dominio della Turchia, imposto decisamente dalla presenza di 40 000 soldati turchi.</p>
      <p sl="en">Dopo l’adesione di Cipro all’Unione europea nel 2004, i turcociprioti stanno cominciando a sentirsi abbastanza sicuri per cominciare a esprimere apertamente il loro desiderio di libertà dalla dominazione turca. A tale riguardo, centinaia di studenti universitari turcociprioti hanno tenuto di recente una manifestazione nella città occupata di Nicosia contro l’esercito di occupazione turco. Alcuni giorni più tardi, un autorevole politico turcocipriota, Mustafa Akinci, ha osato attaccare con forza l’occupazione di Cipro da parte delle truppe turche.</p>
      <p sl="en">La lotta dei turcociprioti contro l’esercito turco di occupazione della parte settentrionale di Cipro è ormai cominciata. Sta acquistando slancio e merita il nostro pieno appoggio se vogliamo infine che Cipro possa essere un paese unito e indipendente dove i principi della giustizia e della democrazia siano sostenuti pienamente.</p>
    </intervention>
    <intervention id="3-172" speaker_id="28173" name="Zita Pleštinská" is_mep="True" mode="spoken">
      <p sl="sk">Questo mese ricorrerà il trentesimo anniversario della pubblicazione da parte della stampa mondiale del testo di Charta 77, una petizione strettamente associata alle proteste contro la dittatura comunista nella ex Cecoslovacchia. Era un’espressione di resistenza contro l’arroganza del potere e la brutalità dell’apparato di sicurezza statale che non rispettava la libertà di religione, imprigionando tutti coloro che esprimevano critiche nei suoi confronti e impedendo ai giovani di studiare a causa delle loro opinioni o persino di quelle dei loro genitori.</p>
      <p sl="sk">Charta 77 era collegata a eminenti personalità, come Václav Havel e, anche a trent’anni di distanza, non ha minimamente perso la sua importanza e la sua attualità. Ha ispirato all’opposizione in Bielorussia l’iniziativa Charta 97, firmata da decine di migliaia di bielorussi che protestano contro il regime di Lukashenko. Anche i dissidenti nordcoreani, cubani e birmani stanno cercando di avvalersi di queste tattiche. Consentitemi quindi di pronunciare qualche parola qui al Parlamento europeo a nome di quanti hanno vissuto l’esperienza di un regime comunista totalitario. Firmatari di Charta 77, vi ringraziamo per il vostro coraggio che ha condotto a vincere la paura, in modo che tutti noi oggi possiamo vivere e lavorare nell’Unione europea come liberi cittadini.</p>
    </intervention>
    <intervention id="3-173" speaker_id="28300" name="Zbigniew Zaleski" is_mep="True" mode="spoken">
      <p sl="pl">Signor Presidente, ogni Presidenza cerca di lasciare un segno particolare. L’Europa si sta organizzando formalmente e sta guardando al futuro. Questo è giusto e corretto, ma sarebbe un errore cercare di costruire un futuro da zero, creando un nuovo tipo di persona. L’URSS si era cimentata in questa impresa, fallendo però miseramente. L’Europa deve tenere conto della sua storia, con i momenti più luminosi e i tempi più terribili. E’ importante distillare dalla verità storica i valori che si sono dimostrati validi e che hanno avuto un’importanza cruciale per il superamento delle crisi passate. Tra questi spiccano i valori cristiani nel senso più ampio del termine, che costituiscono un punto di riferimento centrale per l’umanità. Confido nell’attuale Presidenza perché consenta ai valori cristiani di svolgere un ruolo guida nel lavoro del Parlamento, per garantire una piena e sana democrazia. Una democrazia che non è fondata su valori profondi è destinata a essere debole e inadatta al suo scopo.</p>
    </intervention>
    <intervention id="3-174" speaker_id="4382" name="Avril Doyle" is_mep="True" mode="spoken">
      <p sl="en">Signor Presidente, il Libro verde della Commissione sul fumo passivo, presentato ieri, asserisce che i divieti generali di fumo sono il modo migliore per combattere questo grave pericolo per la salute. Sono d’accordo.</p>
      <p sl="en">Quasi cinque milioni di morti nel mondo sono riconducibili al tabagismo, ma i governi non attuano ancora politiche di controllo sul tabacco la cui efficacia sia nota e dimostrata. Le imprese del tabacco hanno contrastato strenuamente gli sforzi mirati alla protezione della salute. Proprio in questo momento, il sito web della British American Tobacco minimizza i gravi rischi del fumo passivo, affermando che se esiste qualche rischio è troppo basso per essere misurato. Il fumo passivo provoca 79 000 morti l’anno nell’Unione europea; le statistiche indicano che il fumo passivo provoca un decesso per ogni giornata lavorativa nel settore dell’ospitalità: non mi pare che sia un’incidenza così bassa che non possa essere misurata.</p>
      <p sl="en">Inoltre, un recente studio della School of Public Health di Harvard ha rilevato che le società del tabacco hanno aumentato il tenore di nicotina nelle sigarette dell’11 per cento tra il 1995 e il 2005. Da questo studio è emerso che le sigarette erano state ridisegnate in modo da aumentare il numero di boccate di fumo per unità, aumentando così l’assunzione di nicotina da parte del fumatore. Questo dato inquietante non sorprende affatto. Nel corso degli anni le imprese del tabacco hanno mentito costantemente sulla pericolosità dei loro prodotti.</p>
      <p sl="en">Qualsiasi provvedimento meno severo di un divieto assoluto comporterebbe l’incapacità di proteggere le categorie più vulnerabili ed esposte a seri rischi, e il Parlamento ha il dovere di promuovere e tutelare la salute dei cittadini.</p>
    </intervention>
    <intervention id="3-175" speaker_id="28291" name="Romana Jordan Cizelj" is_mep="True" mode="spoken">
      <p sl="sl">Mercoledì 17 gennaio si è svolta una conferenza stampa al Parlamento europeo in cui i Primi Ministri di Germania, Portogallo e Slovenia hanno presentato una piattaforma per le tre Presidenze dell’Unione europea che si succederanno nei prossimi 18 mesi. Data l’importanza anche simbolica dell’evento, alla conferenza erano presenti non solo i tre Primi Ministri, ma anche i Presidenti del Parlamento europeo e della Commissione europea.</p>
      <p sl="sl">In considerazione dell’importanza di questo evento, sono rimasta esterrefatta nell’apprendere che la conferenza stampa si è svolta in una sala assolutamente inadeguata, troppo piccola per accogliere tutti coloro che volevano ascoltare i Primi Ministri. Le condizioni di lavoro per la stampa sono state inaccettabili.</p>
      <p sl="sl">Poniamoci due domande. In primo luogo, vogliamo che le notizie riguardanti il nostro lavoro siano contraddistinte da qualità e trasparenza? E in secondo luogo, vogliamo che il nostro lavoro ottenga un maggiore riconoscimento da parte dei cittadini dell’Unione europea? Se aspiriamo a entrambe le cose, esorto i responsabili a fare in modo che le future conferenze stampa siano organizzate in locali più adeguati e soprattutto più ampi, in modo da garantire l’accesso a tutti. Dobbiamo infine riconoscere che la stampa ha un impatto decisivo sull’immagine pubblica dell’Unione europea.</p>
    </intervention>
    <intervention id="3-176" speaker_id="23787" name="Czesław Adam Siekierski" is_mep="True" mode="spoken">
      <p sl="pl">Signor Presidente, siamo ormai a metà strada di questa legislatura del Parlamento europeo. E’ ora di fare un bilancio del passato e decidere obiettivi e programmi per il futuro. Il cinquantesimo anniversario dei Trattati di Roma è una buona opportunità per guardare indietro ai decenni, e non solo agli anni, passati. Benché gli scopi originali della Comunità europea riguardassero problemi economici, la creazione di un mercato comune e di una comunità economica, l’esperienza di vita e la saggezza dei leader europei hanno ampliato la portata del nostro grande progetto europeo per includervi nobili scopi come i diritti umani, la democrazia, la libertà, la solidarietà e l’aiuto reciproco.</p>
      <p sl="pl">Le sfide che attualmente ci troviamo ad affrontare rientrano nel settore della sicurezza nel senso più ampio del termine. Tra queste sfide, spicca quella della sicurezza energetica e della lotta ai cambiamenti climatici dannosi. Questi problemi possono essere risolti, a quanto pare, con l’introduzione di nuove tecnologie e con l’innovazione. Comunque, non dobbiamo trascurare la sicurezza sociale, la sicurezza alimentare e la lotta al terrorismo. E’ essenziale che le Istituzioni dell’Unione e l’Unione stessa funzionino in modo efficiente se vogliamo portare a termine tutti questi compiti.</p>
    </intervention>
    <intervention id="3-177" speaker_id="23788" is_mep="True" mode="spoken" role="Presidente">
      <p sl="unknown">La discussione è chiusa.</p>
    </intervention>
  </section>
  <section id="creitem22" title="21. Promuovere diete sane e attività fisica: una dimensione europea per la prevenzione di sovrappeso, obesità e malattie croniche (discussione)">
    <intervention id="3-179" speaker_id="23788" is_mep="True" mode="spoken" role="Presidente">
      <p sl="unknown">L’ordine del giorno reca la relazione (A6-0450/2006), presentata dall’onorevole Ries a nome della commissione per l’ambiente, la sanità pubblica e la sicurezza alimentare, su “Promuovere diete sane e attività fisica: una dimensione europea per la prevenzione di sovrappeso, obesità e malattie croniche” [2006/2231(INI) ].</p>
    </intervention>
    <intervention id="3-180" speaker_id="4253" name="Frédérique Ries" is_mep="True" mode="spoken" role="relatore">
      <p sl="fr">Signor Presidente, innanzi tutto vorrei ringraziare i miei colleghi relatori ombra, che sono presenti in Aula: gli onorevoli Bushill-Matthews e le onorevoli McAvan, Evans, Sinnott e Belohorská. Devo dire che i miei contatti nei loro confronti sono stati particolarmente intensi e proficui da quando sono stata nominata relatrice, nove mesi or sono.</p>
      <p sl="fr">Cito alcune cifre di particolare interesse nella relazione: il 38 per cento delle donne, il 27 per cento degli uomini e circa cinque milioni di bambini nell’Unione europea sono obesi, e ogni anno si registrano tra i nostri bambini più piccoli tra 300 000 e 400 000 nuovi casi di obesità. Si tratta di una situazione semplice e al contempo terribile. Nel 2000, l’OMS ha definito l’obesità il principale problema di salute dei paesi occidentali. Come potrebbe essere altrimenti se, in media, il 6 per cento del bilancio sanitario nazionale viene assorbito da tutte quelle malattie legate ai problemi di sovrappeso: il diabete di tipo 2, problemi respiratori, disturbi cardiaci e problemi di altro genere? Al di là di queste cifre, è importante aggiungere e affermare a chiare lettere che il fatto più preoccupante è che questa malattia è in aumento.</p>
      <p sl="fr">Vi è un’osservazione iniziale da fare, su cui siamo tutti d’accordo: noi non abbiamo risposto in tempo e, quando dico “noi”, mi riferisco in realtà ai governi, ai consigli direttivi di sanità e istruzione, e di fatto a noi come genitori.</p>
      <p sl="fr">La mia seconda osservazione, altrettanto ovvia, è che non è facile combattere efficacemente l’obesità e le sue conseguenze sulla salute delle persone, poiché a tal fine occorre un approccio globale, olistico, che tenga conto di fattori differenziati quali ereditarietà, stile di vita e istruzione per l’adozione di una dieta equilibrata e variata, fin dalla più tenera età possibile. La famiglia e il bagaglio professionale di una persona rappresentano un fattore cruciale. Non possiamo sottovalutare il fatto che l’insicurezza lavorativa e la povertà sono fattori che talvolta provocano l’obesità e in ogni caso ne determinano un ulteriore incremento.</p>
      <p sl="fr">La mia terza osservazione è che non partiamo da zero. Attualmente esistono circa sessanta iniziative per la prevenzione dell’obesità e la promozione dell’attività fisica che beneficiano del monitoraggio a livello europeo o che lo assicurano, quali Fleurbaix e Laventie e Food Dude , per citarne solo due.</p>
      <p sl="fr">Come si è detto più e più volte, quando si tratta di questa lotta, l’Europa non ha soltanto qualcosa da dire; ha un immane contributo da dare. Se scopo dell’Europa è dare un effettivo valore aggiunto, deve inserire la nutrizione e l’attività fisica nell’ambito delle altre politiche comunitarie in modo trasversale, in aree in cui, fortunatamente, si concentrano i bilanci comunitari più cospicui: la politica agricola comune, il settimo programma quadro di ricerca e i Fondi strutturali. Mi fa molto piacere, inoltre, che, nel contesto della riforma dell’OCM degli ortofrutticoli, lanciata la scorsa settimana dal Commissario Fischer Boel, una delle sette priorità – i sette obiettivi principali – sia stata la promozione del consumo di questo tipo di alimenti altamente nutrienti tra i cittadini.</p>
      <p sl="fr">Per parte mia, vorrei ribadire in Aula, come ho fatto nella relazione, che preferisco una politica d’incentivi, tagli sul prezzo, riduzioni fiscali o altri tipi di agevolazione a qualunque sistema che assomigli a una tassa sui prodotti calorici del tipo “tassa sui grassi”, perché un tale sistema penalizzerebbe in ultima analisi soprattutto le famiglie europee dal reddito più basso.</p>
      <p sl="fr">Sono lieta di tutti compromessi raggiunti nel lavoro su questioni importanti della relazione. Non le elencherò tutte, ma soltanto un paio. Il compromesso sul paragrafo 4, che raccomanda che, come l’OMS, tutti gli Stati membri riconoscano ufficialmente l’obesità come malattia cronica: una richiesta forte, sostenuta dalle associazioni dei pazienti, che abbiamo il dovere di approvare; si tratta altresì del modo senza dubbio più sicuro per evitare che nella nostra società alcune tipologie di persone vengano stigmatizzate e di assicurare che i sistemi sanitari offrano un livello ragionevole di assistenza. E poi il compromesso sui paragrafi 16 e 17, che sottolineano l’importanza del ruolo svolto dalle scuole nell’educazione dei bambini a uno stile di vita sano, dalla mensa scolastica al campo sportivo. Il compromesso sul paragrafo 30, infine, sull’esigenza urgente di adottare, come proponiamo, un’etichettatura semplificata e armonizzata dei prodotti alimentari ad alto contenuto di sale, zucchero e di alcuni grassi.</p>
      <p sl="fr">Vorrei inoltre mettere in chiaro che concordo con il gruppo socialista al Parlamento europeo e il gruppo Verde/Alleanza libera europea quando si oppongono a cibi e bevande a contenuto calorico troppo elevato. Sì, dobbiamo smettere di essere diplomatici in questo modo un po’ fastidioso che porta all’inazione. Chi oggi può ancora credere e dichiarare che, da un punto di vista nutrizionale, non ci siano cibi buoni e cattivi? L’esistenza di cibi cattivi evidenzia il motivo per cui è altresì importante che l’Unione europea si metta all’opera per ridurre il consumo di grassi saturi da parte dei cittadini – il che è oggetto del nostro paragrafo 28 – in quanto sono responsabili del colesterolo cattivo e, per estensione, di tutta una serie di malattie cardiovascolari.</p>
      <p sl="fr">Mi rammarico inoltre del fatto che i nostri dibattiti, a mio avviso, si concentrino decisamente troppo sul divieto di trasmettere pubblicità televisive di cibi e bevande ad alto contenuto di zuccheri, sale e grassi nel corso di programmi per bambini. A mio avviso tale dibattito è stato ampiamente chiuso dal nostro voto sulla revisione della direttiva Televisione senza frontiere tenutosi nel dicembre 2006 – quindi in tempi molto recenti. Questo è il concetto espresso con molta precisione dal nostro emendamento di compromesso n. 5. Anch’io, da parte mia, avrei difficoltà a spiegare a una madre la logica di una politica che proibisce la pubblicità televisiva, ad esempio, delle barrette di cioccolato, ma che, d’altro canto, autorizza la stessa pubblicità su Internet o sul grande schermo, e questo è il ragionamento sotteso al nostro paragrafo 24.</p>
      <p sl="fr">In conclusione, signor Presidente, sono convinta che tutti in quest’Aula condividiamo la stessa aspirazione. Innanzi tutto, fermare quest’epidemia facendo progressi visibili in quattro o cinque anni, in particolare per quanto riguarda i bambini. In secondo luogo, dobbiamo tentare d’invertire la tendenza entro il 2015 al più tardi, mediante politiche ambiziose a ogni livello di potere, compreso quello europeo. Per questo motivo ci aspettiamo molto da lei, Commissario Kyprianou, nonché dall’imminente Libro bianco, che ci presenterà in primavera.</p>
    </intervention>
    <intervention id="3-181" speaker_id="photo_generic" name="Markos Kyprianou" is_mep="True" mode="spoken">
      <p sl="en">Membro della Commissione. – Signor Presidente, accolgo con grande favore la relazione elaborata dal Parlamento in risposta al nostro Libro verde e naturalmente desidero congratularmi con l’onorevole Ries per l’ottimo lavoro svolto. Posso semplicemente dire che condivido l’approccio adottato nella relazione e soprattutto, naturalmente, il rilievo accordato all’esigenza di porre la salute pubblica al centro della riflessione in tutta Europa.</p>
      <p sl="en">La sfida per tutti noi è fare in modo che accada. Si tratta di una grande sfida perché parliamo di cambiamenti nello stile di vita, il che non è sempre un compito facile. E’ uno sforzo nel lungo periodo e costante sul quale dobbiamo insistere e persistere. Si tratta di un problema complesso che richiede soluzioni complesse. La Commissione non ha preso parte al gioco dello scaricabarile perché, in realtà, siamo tutti colpevoli. Vedevamo che il problema s’insinuava, ma tendevamo a ignorarlo; abbiamo sempre pensato che fosse un problema più che altro dell’America del nord, ignorando il fatto che stava diventando un problema europeo. Tutti ne siamo dunque responsabili e pertanto tutti dobbiamo contribuire alla soluzione.</p>
      <p sl="en">La questione è molto urgente, e in questa sede posso ribadire ancora una volta che l’obesità potrebbe facilmente rappresentare la più grave minaccia per la salute nell’Unione europea del XXI secolo. Non occorre analizzare i problemi, le preoccupazioni in materia di salute e i danni provocati dall’obesità. Ancor più preoccupante è la sempre maggiore diffusione dell’obesità tra i bambini. Le cifre sono davvero preoccupanti: oggi il fenomeno interessa 40 milioni di bambini, che aumentano di 400 000 unità l’anno. Si tratta davvero di un motivo d’ansia.</p>
      <p sl="en">La Commissione adotterà un Libro bianco il mese prossimo. Nell’elaborare e redigere tale documento – che posso denominare strategia – terremo in seria considerazione le idee e le opinioni sollevate nella relazione.</p>
      <p sl="en">Per noi, l’approccio adotterà un insieme di misure autoregolatorie, volontarie e – perché no? – anche alcune misure normative. Per quanto riguarda la regolamentazione, potrei facilmente riferirmi alle indicazioni sulla salute o alla revisione dell’etichettatura degli alimenti che avremo presto, con ogni probabilità quest’anno. Senza dubbio, però, disponiamo della Piattaforma, come sapete, in cui abbiamo impegni concreti da parte degli interessati. Si tratta di impegni che devono essere verificabili, monitorati e indipendenti in un modo oggettivo. Presto pubblicheremo la seconda relazione di controllo dalla Piattaforma.</p>
      <p sl="en">La relazione sfiora molte questioni e molti argomenti su cui siamo d’accordo, quali la riformulazione dei cibi, programmi d’incentivazione per l’autoregolamentazione e la questione delicatissima della pubblicità di prodotti alimentari destinata ai bambini. La verità è che finora ci siamo concentrati molto sulla quantità di cibo, sulla nutrizione. Ora intendiamo porre maggiormente l’accento sull’aspetto dell’attività fisica, che costituisce a sua volta un grave problema per i cittadini europei. Anche gli Stati membri hanno una grande responsabilità in quest’ambito e vorrei sottolineare il riferimento nella relazione allo sport nelle scuole. Si tratta di un fattore molto importante. Per me è imbarazzante dire che nell’Unione europea non si pratica sufficiente attività fisica nelle scuole tra bambini e adolescenti. La grossa sfida non è solo riportarvela, ma renderla di nuovo divertente. Si tratta di un fattore importante. Posso citare molto brevemente il caso di un genitore che si è lamentato con me del fatto che suo figlio torni da scuola e giochi a basket al computer senza praticare il gioco vero e proprio all’aperto, nel cortile della scuola. Questa è la realtà. Pertanto il vostro riferimento ai videogiochi è molto importante, ma dobbiamo anche utilizzare un approccio più scientifico, avanzato e moderno per riportare il divertimento nell’esercizio fisico in modo che gli scolari e gli adolescenti facciano attività fisica per divertirsi. Lo sport non dev’essere solo per gli atleti e gli agonisti, ma per tutti.</p>
      <p sl="en">Abbiamo già accennato alla riforma dell’organizzazione comune dei mercati nel settore degli ortofrutticoli. Intendiamo promuovere il consumo di questi alimenti. Si tratta di un aspetto molto importante, ma continueremo a lavorare anche sull’aspetto dell’accessibilità economica, perché purtroppo, al giorno d’oggi, il cibo sano è molto più costoso di quello che riteniamo cibo “spazzatura”.</p>
      <p sl="en">In conclusione, vorrei ringraziare nuovamente la relatrice per l’ottimo lavoro. Vi assicuro che terremo in seria considerazione le opinioni del Parlamento quando, nei prossimi mesi, elaboreremo la nostra strategia.</p>
    </intervention>
    <intervention id="3-182" speaker_id="28131" name="Anna Hedh" is_mep="True" mode="spoken">
      <p sl="sv">relatore per parere della commissione per i diritti della donna e l’uguaglianza di genere. – Signor Presidente, sono davvero molto lieta del fatto che ora si presti attenzione a questo importante problema che riguarda un così ampio numero di persone, non solo in Europa, ma anche in vaste regioni del resto del mondo. Sono stata relatrice per parere della commissione FEMM al riguardo, e avrei preferito che il lavoro svolto sulla relazione fosse stato più chiaramente orientato all’uguaglianza di genere. Reputo importante che il Parlamento assegni alla Commissione il compito di sviluppare ulteriormente la sua strategia di genere su sovrappeso e obesità, dieta ed esercizio fisico, soprattutto quando si tratta di raccogliere dati e condividere le migliori pratiche. Dobbiamo inoltre impostare una strategia di comunicazione per l’intera Comunità. Non dobbiamo dimenticare che le donne sono diverse dagli uomini. Sull’obesità femminile occorre indagare più a fondo, specialmente per via della discriminazione all’interno del sistema sanitario.</p>
    </intervention>
    <intervention id="3-183" speaker_id="4535" name="Philip Bushill-Matthews" is_mep="True" mode="spoken">
      <p sl="en">a nome del gruppo PPE-DE. – Signor Presidente, l’obesità è stata descritta dall’OMS come la più grande minaccia sanitaria per l’Occidente, in seguito all’aumento radicale degli ultimi 30 anni. In molti paesi comunitari più di metà della popolazione adulta è in sovrappeso e quasi un terzo degli adulti viene indicato come obeso. Vi sono inoltre tre milioni di bambini in Europa che già appartengono alla categoria degli obesi, con ulteriori 14 milioni considerati sovrappeso. Si è addirittura osservato che vi sono bambini che sviluppano malattie normalmente associate alla terza età, quali il diabete di tipo 2.</p>
      <p sl="en">Il problema è serio, sta peggiorando e ci riguarda tutti. Nel mio paese il commissariato nazionale ai conti ha quantificato le conseguenze economiche dell’obesità intorno al mezzo miliardo di sterline l’anno di costi sanitari diretti, più altri due miliardi di sterline in costi più estesi per l’economia. In qualità di contribuenti, tutti paghiamo per questo problema, e perciò tutti abbiamo interesse a trovare una soluzione. E’ chiaro che si deve fare qualcosa, ma il problema è a chi spetta la decisione.</p>
      <p sl="en">La ponderata relazione Ries mette in chiaro che non sta all’Unione europea decidere. Vi può essere aiuto a livello comunitario con la condivisione di buone pratiche, la promozione di nuove idee e così via, perché promuovere la salute è una competenza concordata dell’Unione europea. Prestare assistenza sanitaria è compito degli Stati membri. La responsabilità, tuttavia, non è solo dei governi degli Stati membri o dei produttori di cibo e bevande, ma dei genitori e degli individui stessi. Non vogliamo che lo Stato o l’Europa siano una grande balia che ci permette di fare solo ciò che pensa ci faccia bene. Vogliamo aiutare le persone a decidere da sé, ed è anche per questo motivo che abbiamo menzionato la direttiva Televisione senza frontiere, che invita gli Stati membri e la Commissione a elaborare codici di condotta che riguardano la pubblicità destinata ai bambini, anziché controlli obbligatori. A scanso di equivoci, mi riferisco alle revisioni a tale direttiva approvate dal Parlamento lo scorso dicembre.</p>
      <p sl="en">In conclusione, dobbiamo ricordare che l’assunzione di calorie rappresenta solo metà del problema. Mi fa molto piacere che il Commissario Kyprianou nelle sue osservazioni d’apertura abbia parlato dell’altro aspetto, il dispendio energetico, ovvero del fatto che i cittadini di tutte le età dovrebbero fare più esercizio. Sono inoltre lieto che abbia menzionato la necessità che i governi e altri soggetti promuovano gli sport agonistici e smettano di svendere i campi di gioco scolastici.</p>
      <p sl="en">Tutti hanno la responsabilità di affrontare il problema. E’ ora che ciascuno lo riconosca. Mi congratulo con la Commissione per il suo Libro e in particolare con la relatrice per l’attenzione e la cura dedicate alla relazione.</p>
    </intervention>
    <intervention id="3-184" speaker_id="2327" name="Linda McAvan" is_mep="True" mode="spoken">
      <p sl="en">a nome del gruppo PSE. – Signor Presidente, innanzi tutto vorrei ringraziare l’onorevole Ries, che ha presentato una buona relazione e lavorato in modo molto collaborativo. Vorrei inoltre ringraziare tutti i relatori ombra. Tutti abbiamo lavorato insieme e penso, signor Commissario, che si accorgerà del consenso generale sulla necessità di intervenire. Siamo grati alla Commissione per aver accordato la massima priorità alla questione.</p>
      <p sl="en">L’Unione europea non può fare tutto, come ha affermato l’onorevole Bushill-Matthews. La responsabilità è a livello nazionale, ma vi sono tre settori in cui l’Unione potrebbe fare la differenza. Il primo è già stato menzionato: l’etichettatura dei cibi. In seno al gruppo PSE vogliamo l’etichettatura obbligatoria con gli otto elementi nutritivi essenziali sul retro della confezione. Non vogliamo un’etichettatura in cui l’industria decida da sé di quali sostanze nutritive intende mettere al corrente il consumatore. Molte imprese di vendita al dettaglio e società del settore alimentare lo stanno già facendo e vogliono che vi siano anche pari condizioni. Molte di loro vogliono l’etichettatura obbligatoria sul retro della confezione, cosa che a mio avviso deve considerare nella revisione dei regolamenti, signor Commissario.</p>
      <p sl="en">Vogliamo l’etichettatura nutrizionale sulla parte anteriore della confezione e sistemi chiari, e lo vogliamo presto. Per quanto riguarda la pubblicità, non dobbiamo affrontare la questione della pubblicità destinata ai bambini solo a parole. Dobbiamo davvero prendere provvedimenti. Nel Regno Unito sta davvero accadendo qualcosa. La nostra autorità di regolamentazione sta ponendo un freno alla pubblicità di cibi ricchi di grassi, zuccheri o sale destinata ai bambini, e penso che dovremmo fare altrettanto in tutta Europa.</p>
      <p sl="en">In conclusione, un settore fondamentale che potrebbe inserire, signor Commissario, è quello della riformulazione dei prodotti. Questa nel Regno Unito è la National Salt Awareness Week , la settimana nazionale di sensibilizzazione al consumo di sale. Nel Regno Unito molti produttori di generi alimentari hanno avuto buoni risultati nella riduzione del sale nei cibi. Vogliamo vedere più interventi su tale piano e maggiori interventi riguardo ai grassi trans. L’onorevole Ries ha affrontato questo aspetto. I grassi trans sono pericolosi. Non hanno alcun valore nutritivo. A New York sono proibiti. La Danimarca ha tentato d’intervenire. Vogliamo che fermiate l’azione contro la Danimarca e interveniate a livello comunitario in merito ai grassi trans. Che senso ha aggiungere ai cibi sostanze prive di valore nutritivo?</p>
      <p sl="en">Accolgo con favore la dichiarazione scritta che io e gli onorevoli Higgins, Jørgensen e Bowis abbiamo lanciato questa settimana, invitando l’Unione europea a intervenire sui grassi trans. Mi auguro che la prenderà in esame, signor Commissario.</p>
    </intervention>
    <intervention id="3-185" speaker_id="28305" name="Mojca Drčar Murko" is_mep="True" mode="spoken">
      <p sl="sl">a nome del gruppo ALDE. – Onorevoli colleghi, sostanzialmente tutti concordiamo sul fatto che, se vogliamo che i cittadini modifichino le proprie abitudini alimentari e i propri stili di vita malsani, dobbiamo convincerli che è ragionevole farlo. Vanno rieducati, per così dire. Ciò che conta al riguardo è il modo in cui tale informazione viene comunicata.</p>
      <p sl="sl">Nel considerare il metodo giusto per far passare questo messaggio, potremmo tenere a mente l’esperienza maturata in altre aree di sensibilizzazione. Ad esempio, per molto tempo il grande pubblico ha ignorato gli appelli a partecipare agli sforzi tesi a combattere il cambiamento climatico rivolti ai singoli. Le cose però sono cambiate. Le trasmissioni televisive d’informazione ai cittadini hanno già trovato terreno fertile, ma prima che il messaggio giunga a destinazione occorrerà naturalmente un lungo periodo di paziente diffusione di informazioni.</p>
      <p sl="sl">Per quanto concerne l’esigenza di convincere i giovani ad abbandonare le cattive abitudini alimentari, non dobbiamo sottovalutare il ruolo svolto dai genitori, in quanto anche questi ultimi vanno rieducati. Una volta convinti che un’alimentazione sana fa bene ai loro figli, potranno dare essi stessi un contributo maggiore.</p>
      <p sl="sl">Dalla mia circoscrizione elettorale mi giunge notizia che alcuni genitori, incoraggiati dalle nostre attività in seno al Parlamento europeo, hanno ottenuto da una scuola l’autorizzazione ad avviare il processo di modifica delle circostanze esterne che influiscono sulle abitudini alimentari degli scolari. Ad esempio, hanno rimosso dalle immediate vicinanze della scuola i distributori che vendono cibi non sani, hanno iniziato a incoraggiare i bambini a mangiare frutta di stagione durante i pasti a scuola e, che ci crediate o meno, i bambini vanno a scuola a piedi tutti giorni.</p>
    </intervention>
    <intervention id="3-186" speaker_id="33946" name="Andrzej Tomasz Zapałowski" is_mep="True" mode="spoken">
      <p sl="pl">a nome del gruppo UEN. – Signor Presidente, la relazione Ries riguarda il sovrappeso e l’obesità, che rappresentano un problema serio, soprattutto tra i giovani. Pertanto è particolarmente importante per il futuro della società europea. Occorre prestare un’attenzione particolare alla salute dei bambini e dei giovani e all’ambiente in cui i bambini passano la maggior parte del tempo, cioè la scuola e la casa.</p>
      <p sl="pl">In molti paesi europei la qualità del cibo offerto nelle mense delle istituzioni scolastiche non è come dovrebbe. Il facile accesso a snack ricchi di zucchero e a bevande troppo dolci rende difficile mantenere una dieta sana. Vi è inoltre la tendenza a dare da mangiare ai bambini cibi molto elaborati tra le mura domestiche. Una delle ragioni è che il cibo sano, cioè quello biologico, è costoso. Lo stesso vale per la frutta. Pertanto bisogna intervenire per incrementare il cofinanziamento all’agricoltura biologica negli Stati membri dell’Unione, soprattutto per quanto riguarda i frutti rossi. Il prezzo della frutta e della verdura diminuirebbe. Il Commissario Kyprianou ne ha parlato poc’anzi.</p>
      <p sl="pl">Solo attraverso una chiara politica di promozione della salute accompagnata da azioni concrete si possono ottenere risultati. Se si affronterà il problema soltanto rilasciando dichiarazioni, si creerà l’errata convinzione che in qualche modo ne verremo fuori. Di fatto, se non si istituiranno rapidamente meccanismi atti a sostenere la produzione di alimenti biologici, garantendo così la disponibilità di tali cibi su larga scala, i paesi comunitari ben presto dovranno aumentare la spesa per la protezione della salute. Occorre prendere provvedimenti adeguati al riguardo in seno alle commissioni competenti, tra cui la commissione per l’agricoltura, perché la produzione di frutti rossi non riceve sostegno e aiuto adeguato dal bilancio comunitario.</p>
    </intervention>
    <intervention id="3-187" speaker_id="1059" name="Hiltrud Breyer" is_mep="True" mode="spoken">
      <p sl="de">a nome del gruppo Verts/ALE . – Signor Presidente, signor Commissario, onorevoli colleghi, onorevole Ries, benché il Commissario nutra grandi ambizioni nel campo della tutela dei cittadini dal fumo passivo, è deplorevole che finora non si evidenzi alcun senso di urgenza nei confronti dell’obesità.</p>
      <p sl="de">Avrei voluto che questo Libro verde contenesse un maggior numero di proposte vincolanti, che avrebbero messo in chiaro che ci avviamo a compiere un processo legislativo e non un appello all’autoregolamentazione del settore. L’esperienza ci ha insegnato in tanti altri ambiti che questa è solo una tattica dilatoria.</p>
      <p sl="de">Le cifre dell’OMS dimostrano che 1,5 miliardi di persone al mondo sono in sovrappeso, mentre 800 milioni soffrono di fame, svelando così non solo che il problema è globale, ma anche che esiste un problema particolare all’interno dell’Unione europea, dove un bambino su quattro è in sovrappeso e ogni anno si registrano 300 000 nuovi casi. Perciò è decisamente ora d’intervenire.</p>
      <p sl="de">Per buone che siano le proposte e le idee contenute nella relazione, che senza dubbio accogliamo con favore, avremmo voluto che comprendessero maggiori obblighi, e che la Commissione avesse avuto il coraggio di proporre il divieto dell’uso di acidi grassi trans nei cibi di produzione industriale. Sappiamo che gli acidi grassi trans sono nocivi, e sono lieta che alcuni Stati membri abbiano trovato il coraggio di proibirli, ma avrei voluto che la Commissione dimostrasse la stessa audacia proponendo un simile divieto in tutta l’Unione europea, e spero che potremo rimediare a tale omissione. Un altro provvedimento utile consisterebbe nel vietare l’uso di giocattoli per invogliare i bambini a mangiare cibi “spazzatura” nei fast food e così via. A mio avviso, occorre nuovamente ribadire a chiare lettere – e qui mi avvio a concludere – che dobbiamo davvero fare di più nell’ambito della pubblicità per fare in modo che l’obesità e la minaccia del diabete nei bambini e nei giovani non ci sfuggano di mano.</p>
    </intervention>
    <intervention id="3-188" speaker_id="28511" name="Bairbre de Brún" is_mep="True" mode="spoken">
      <p sl="ga">thar ceann Ghrúpa GUE/NGL. – A Uachtaráin, mar iar-Aire Sláinte cuirim fáilte roimh an Tuarascáil seo. Aontaím léi go bhfuil gá daoine agus comhlachtaí a spreagadh chun an rud ceart a dhéanamh, ach creidim go láidir go bhfuil gá le cosc a úsáid fosta. Tá ilthosca ann ar cúis le mortabháil iad agus baineann freagairt ar bith le roghanna i réimsí éagsúla beartais. Cé go bhfuil oideachas agus rogha tomhaltóirí tábhachtach, caithfidh muid cinntiú go nglacann údaráis phoiblí, déantúsóirí bia, fógróirí agus na meáin lena gcuid freagrachtaí. Cuirim fáilte go háirithe roimh an leasú a iarrann ar dhéantúsóirí bia agus ar an tionscal margaíochta stop a chur le daoine cáiliúla, scannáin agus carachtair chartúin a bhfuil tóir ag páistí orthu a úsáid le bianna a bhfuil ardleibhéal saille, siúcra agus salainn iontu a chothú i measc páistí. Ba chóir do dhéantúsóirí lipéadú soiléir agus buan a thabhairt isteach ar bhealach nach mbeidh gá do thomhaltóirí a bheith ina saineolaithe cothaithe chun na roghanna cearta acu a dhéanamh.</p>
    </intervention>
    <intervention id="3-189" speaker_id="28146" name="Hélène Goudin" is_mep="True" mode="spoken">
      <p sl="sv">a nome del gruppo IND/DEM. – Signor Presidente, discutiamo di una relazione su una questione che riguarda sia gli Stati membri dell’Unione che i paesi ricchi del mondo in generale, benché in modi diversi. Senza dubbio il sovrappeso e l’obesità sono gravi problemi che hanno conseguenze non solo per i diretti interessati, ma anche per la società in generale.</p>
      <p sl="sv">Dovremmo tuttavia chiederci se questo è un problema che va davvero affrontato a livello comunitario. Per quanto mi riguarda, credo di no. Perché l’Unione europea dovrebbe pronunciarsi sulla collocazione delle scuole negli Stati membri? L’Assemblea pensa forse che i cittadini non sappiano che frutta e verdura fanno bene o che l’attività fisica è importante per la salute? Il paragrafo 46 della relazione esprime preoccupazione per il calo dei consumi di frutta e verdura all’interno dell’Unione europea, determinato dai costi elevati di tali prodotti. Questo dà di per sé motivo di riflessione, date le ingenti sovvenzioni ricevute dagli agricoltori comunitari tramite la politica agricola comune. Il prossimo passo sarà la richiesta di un aumento degli aiuti all’agricoltura? L’obesità e le malattie collegate sono questioni che ogni Stato membro deve affrontare alla luce delle particolari condizioni presenti in ciascuna realtà nazionale. Concentriamoci invece sulle questioni adatte a quest’Assemblea.</p>
    </intervention>
    <intervention id="3-190" speaker_id="966" name="Jean-Claude Martinez" is_mep="True" mode="spoken">
      <p sl="fr">a nome del gruppo ITS. – Signor Presidente, signor Commissario, l’Europa ha quasi 100 milioni di persone in sovrappeso, diversamente dal Darfur che ha solo persone sottopeso. Senza dubbio vi sono 800 milioni di bambini nel mondo che rischiano di morire di fame, mentre noi, dal canto nostro, abbiamo 14 milioni di bambini obesi, numero che è in aumento.</p>
      <p sl="fr">Che cosa si può fare, dunque, non perché smettano di assomigliare a figure dipinte da Fernando Botero, ma per risparmiare il 7 per cento dei costi sanitari annui?</p>
      <p sl="fr">Innanzi tutto si può ricorrere all’opzione delle diete. Oltre a quella del Biafra, che è troppo pericolosa, ci si può affidare a quella cretese, che però richiede olio di oliva, frutta, verdura e carni bianche e, purtroppo, la rinnovata politica agricola comune sta distruggendo i nostri ulivi e rendendo disoccupati i nostri orticoltori, arboricoltori e allevatori di pollame.</p>
      <p sl="fr">Vi sono inoltre regimi finanziari molto efficaci. Di fatto l’obesità diminuisce quanto più si sale nella scala dei redditi. In cima alla scala, i ricchi sono tutti magri. Pertanto i poveri vanno resi più ricchi se vanno anche resi più magri. A tal fine, tuttavia, dobbiamo riconsiderare il patto di austerità di Maastricht, che produce cittadini esclusi dalla società e perciò persone grasse.</p>
      <p sl="fr">Per quanto mi riguarda, la mia unica speranza è che il riscaldamento globale prosegua. In tal modo i bambini europei farebbero molto esercizio andando a scuola sui loro bei cammelli circondati da dune di sabbia. Spero inoltre che nessuno di quei bambini con gli occhi infossati e lo stomaco gonfio legga la relazione Ries, perché ci sono due modi di indurre il vomito: uno è mangiare troppo, l’altro è leggere una relazione scandalosa come questa.</p>
    </intervention>
    <intervention id="3-191" speaker_id="4282" name="Renate Sommer" is_mep="True" mode="spoken">
      <p sl="de">Signor Presidente, innanzi tutto vorrei ringraziare la relatrice, onorevole Ries, la cui relazione, a mio avviso, si è dimostrata equilibrata fin dall’inizio, ed è un lavoro che posso, in linea di principio, sostenere.</p>
      <p sl="de">Penso di essere nella posizione di giudicare, avendo passato tre anni a esaminare il problema della crescente obesità tra gli europei, in particolare i bambini, in relazione alla famosa – o famigerata – questione delle indicazioni nutrizionali e sulla salute sui cibi, che il Commissario Kyprianou non avrà dimenticato.</p>
      <p sl="de">Reputo particolarmente importante che si adotti un approccio olistico al problema, perché riguarda la società nel suo insieme; non è un singolo alimento o la sua pubblicità allettante a causare ai cittadini un aumento di peso che li rende sempre più esposti alle malattie. Sappiamo che lo stile di vita moderno è il vero problema; non ci muoviamo abbastanza!</p>
      <p sl="de">E tuttavia è forse un problema che si può risolvere con la legislazione? In generale, ho ancora qualche perplessità sui divieti alla pubblicità, perché implicano semplicemente che il prodotto sia cattivo e da biasimare per la sofferenze dei cittadini. Il cittadino comune la considera un’imposizione da parte dello Stato, il genere di cosa che allontana i cittadini dall’Europa e li porta a respingerla.</p>
      <p sl="de">Che ne è stato della responsabilità personale degli individui? Improvvisamente non sono più adulti? E che dire della responsabilità dei padri verso i figli? E’ un aspetto su cui dovremmo insistere. Gli europei, tuttavia, necessitano di un’istruzione migliore, di un’etichettatura comprensibile per i cibi e di informazioni su uno stile di vita sano per poter esercitare tale responsabilità da soli; in fin dei conti, i genitori vogliono veramente un futuro positivo e sano per i loro figli.</p>
      <p sl="de">A tale proposito, non dimentichiamo il principio europeo di sussidiarietà. Non possiamo e non dobbiamo essere altro che intermediari di idee tra gli Stati membri. Non fa parte della nostra funzione interferire in ambiti quali le scuole, organizzate secondo principi nazionali o, come in Germania, regionali. E’ un principio fondamentale che la coercizione per mezzo della legge è inopportuna, che fare pressioni provoca resistenza. Con le nostre politiche dobbiamo persuadere i cittadini e farli stare al nostro fianco; solo così otterremo dei risultati.</p>
    </intervention>
    <intervention id="3-192" speaker_id="5735" name="Anne Ferreira" is_mep="True" mode="spoken">
      <p sl="fr">Signor Presidente, signor Commissario, onorevoli colleghi, innanzi tutto vorrei davvero lodare il lavoro della nostra collega, di cui sostengo in modo particolare le proposte sulla prevenzione e sull’educazione, nonché sull’educazione fisica, naturalmente. Tali proposte sottolineano inoltre l’importanza del ruolo delle mense scolastiche, che devono offrire a bambini e adolescenti una dieta equilibrata che comprenda prodotti sani.</p>
      <p sl="fr">Ogniqualvolta sono state attuate nei nostri paesi, tali misure hanno prodotto risultati soddisfacenti, e numerosi studi indicano che tali programmi, essendo progettati per prevenire l’obesità e promuovere un’alimentazione sana, hanno permesso di stabilizzare il tasso di obesità tra i giovani in sovrappeso – un tasso che, nel complesso, altrimenti è sempre in aumento. I numeri sono stati illustrati or ora. Questo mi induce ad affermare che dobbiamo davvero spronare la Commissione a diffondere molto di più l’adozione di tali programmi.</p>
      <p sl="fr">Detto questo, reputo necessario affermare che, di fronte a questo crescente problema di salute pubblica, dobbiamo inoltre rivolgere l’attenzione alle sue cause implicite. Il legame tra obesità e ambiente sociale, che è stato dimostrato molte volte, è determinato principalmente dal prezzo degli alimenti. Un quotidiano francese oggi ha pubblicato un articolo dal titolo “I ricchi sono magri”.</p>
      <p sl="fr">Se l’obesità è legata principalmente a un consumo eccessivo di zuccheri e grassi a scapito dell’assunzione di frutta e verdura, è certo per via del prezzo di queste ultime. Inoltre è arduo, a tale proposito, pensare che la situazione possa migliorare in futuro, in quanto è risaputo che la revisione della PAC farà sì che lo zucchero e persino i grassi vengano posti sul mercato al 25 per cento dei prezzi precedenti – cosa che ne favorirà l’uso nei prodotti dell’industria agroalimentare – mentre i prezzi di frutta e verdura continueranno a salire, ponendole ben al di là della portata dei cittadini più poveri.</p>
      <p sl="fr">Per questo motivo sarebbe utile se la politica alimentare dell’Unione europea potesse integrarsi con la politica sanitaria e se i generi alimentari venissero resi accessibili a tutti mantenendone bassi i prezzi. Né dev’essere ignorato l’impatto della politica socioeconomica, in quanto la scelta dei cibi tende a essere determinata dal potere d’acquisto della famiglia. Tuttavia, nell’attesa che le nostre politiche vengano sottoposte a revisione, dobbiamo immediatamente usare il programma di aiuti alimentari per fare in modo che si diano frutta e verdura a chi ne ha bisogno.</p>
    </intervention>
    <intervention id="3-193" speaker_id="28375" name="Jan Tadeusz Masiel" is_mep="True" mode="spoken">
      <p sl="pl">Signor Presidente, fino a poco tempo fa si pensava che sovrappeso e obesità fossero problemi che colpivano principalmente gli Stati Uniti. Ora pare che questa nuova malattia che interessa le società industrializzate sia presente anche nell’Unione europea. Come ha affermato la relatrice, i bambini sono i più colpiti.</p>
      <p sl="pl">Concordo con tutte le analisi e le dichiarazioni contenute nella relazione. Tuttavia vorrei richiamare la vostra attenzione sul fatto che per mangiare in modo sano occorre avere accesso a cibi sani. Purtroppo i cibi sani stanno diventando sempre più difficili da trovare nell’Unione europea. Purtroppo da molti anni ormai siamo ostaggio delle grandi imprese agroalimentari e siamo costretti a consumare i prodotti che esse ci forniscono. Tali grandi imprese impongono un certo tipo di produzione alimentare agli agricoltori, portando alla produzione di una quantità sempre maggiore di cibo sempre più economico e di qualità sempre più scarsa. Gli agricoltori vengono incoraggiati e indirettamente costretti a intraprendere un’agricoltura intensiva, il che è nocivo per l’ambiente e per la nostra salute.</p>
      <p sl="pl">Tra le varie questioni, oggi discutiamo dell’obesità e del sovrappeso. Nel frattempo, gli scienziati evidenziano una situazione ancora più preoccupante, in quanto, a loro avviso, l’aspettativa di vita in Europa, anziché essere mediamente in crescita, è in rapida diminuzione. Quel che è ancora peggio è che tutti sovvenzioniamo gli agricoltori e, in ultima analisi, né noi né loro traiamo sufficiente beneficio dal cibo prodotto. La soluzione ai problemi attualmente in discussione sta in parte in un ritorno all’agricoltura biologica tradizionale che, tra l’altro, è priva di OGM.</p>
    </intervention>
    <intervention id="3-194" speaker_id="28334" name="Urszula Krupa" is_mep="True" mode="spoken">
      <p sl="pl">Signor Presidente, nel tentativo di prevenire il sovrappeso e le malattie croniche legate all’obesità, occorre dare la priorità al miglioramento della salute mentale della società. I problemi psicologici portano alla sovralimentazione, creando inoltre una predisposizione ad altre dipendenze provocate da bassa autostima e frustrazione, causate a loro volta da uno stile di vita stressante e dal tentativo frenetico di raggiungere il successo economico e migliorare gli standard materiali.</p>
      <p sl="pl">Altro fattore significativo responsabile di tale obesità diffusa è il cibo innaturale e dannoso alterato da conservanti e preparato artificialmente che ora è disponibile sempre e ovunque, 24 ore al giorno. Questo altera le normali sensazioni fisiologiche di fame e sazietà. La suddetta condizione è determinata anche dall’assenza di attività fisica che la meccanizzazione della vita quotidiana comporta. La consapevolezza di questi e di altri fattori va rafforzata da provvedimenti giuridici, che rientrano nelle competenze dei deputati al Parlamento e di altri decisori. Va tuttavia detto che le etichette che riportano la composizione e il valore calorico dei cibi non aiutano un granché una persona malata che ricorre al cibo nel tentativo di affrontare la paura o la depressione.</p>
    </intervention>
    <intervention id="3-195" speaker_id="4319" name="Pilar Ayuso" is_mep="True" mode="spoken">
      <p sl="es">Signor Presidente, signor Commissario, onorevoli colleghi, innanzi tutto vorrei complimentarmi con la relatrice, onorevole Ries, nonché con i relatori ombra, per il lavoro svolto.</p>
      <p sl="es">Questa iniziativa della Commissione di redigere un Libro verde sulla promozione di diete sane e attività fisica in relazione alla prevenzione dell’obesità ha ricevuto un’accoglienza estremamente positiva da parte di tutti coloro che hanno partecipato al processo. Questo rispecchia le molteplici sfaccettature del problema e l’esigenza di adottare misure che coinvolgano la società nel suo insieme. Tutto questo viene esposto con molta efficacia nella relazione Ries.</p>
      <p sl="es">A tale proposito, vorrei sottolineare che l’industria alimentare europea partecipa a numerose iniziative e si è impegnata specificamente in diversi settori della promozione di diete e stili di vita sani nel quadro della Piattaforma d’azione europea sulla dieta, l’attività fisica e la salute, avviata dalla Commissione nel 2005.</p>
      <p sl="es">Simili sforzi sono sempre più frequenti per offrire ai consumatori una gamma sempre più ampia e varia di prodotti che vadano incontro alle loro esigenze. Dobbiamo pertanto continuare a promuovere gli sforzi d’innovazione del settore, cosa che in ultima analisi andrà a beneficio del consumatore. Tale impegno da parte dell’industria europea responsabile è direttamente collegato alla promozione di diete e stili di vita sani e ne sono prova alcuni esempi di autoregolamentazione e marketing . In concreto, in Spagna l’industria ha firmato un accordo a tal fine con il ministero della Salute e delle politiche dei consumatori, accordo che sta funzionando molto bene. Comprende la promozione dell’educazione alimentare dei consumatori, diete sane e soprattutto l’attività fisica, che sono strumenti importantissimi per tenere sotto controllo l’obesità.</p>
      <p sl="es">Vorrei tuttavia sottolineare che di per sé non esistono cibi buoni o cattivi. Tutto si può e si deve mangiare. Vi sono diete sane e diete che non lo sono granché. Tutto dipende dalla varietà. Dobbiamo insistere sulla necessità di usare meno la macchina, il telecomando, i videogiochi e così via, abbandonando l’idea che l’intero problema si possa risolvere per mezzo di divieti e regole.</p>
      <p sl="es">Vi è una cosa che vorrei dire. Non dobbiamo demonizzare le persone in sovrappeso perché, se insistiamo troppo su questo, andremo incontro a un altro problema, l’anoressia, che è molto più grave, se ciò è possibile, soprattutto tra i giovani.</p>
    </intervention>
    <intervention id="3-196" speaker_id="28391" name="Zdzisław Zbigniew Podkański" is_mep="True" mode="spoken">
      <p sl="pl">Signor Presidente, tutti sanno che un’alimentazione sana e l’esercizio fisico sono la cura migliore per l’obesità, il sovrappeso e le malattie croniche. Tutti sanno inoltre che oltre la metà dei cittadini dell’Unione europea ha problemi di obesità e sovrappeso. Ne è al corrente anche ciascun deputato in quest’Aula.</p>
      <p sl="pl">Data questa situazione, sorge una domanda fondamentale. Perché così tanti individui illuminati, eletti a una carica pubblica dai propri concittadini, sostengono la produzione di alimenti geneticamente modificati? Quali motivazioni li spingono a cedere alle pressioni dei lobbisti e di altre parti interessate, che promuovono e immettono sul mercato prodotti pericolosi per gli esseri umani e per l’ambiente naturale? Com’è possibile che tali individui illuminati tollerino e, ancor peggio, creino di fatto le condizioni per la globalizzazione dell’agricoltura e per rovinare le aziende agricole a conduzione familiare che producono cibi sani, danneggiando il terreno e l’ambiente con la promozione di un’agricoltura su vasta scala? Perché così tanti individui illuminati agiscono a scapito di tanti altri?</p>
    </intervention>
    <intervention id="3-197" speaker_id="2025" name="Françoise Grossetête" is_mep="True" mode="spoken">
      <p sl="fr">Signor Presidente, innanzi tutto vorrei congratularmi con l’onorevole Ries, che ha svolto un lavoro notevole su un argomento di particolare importanza, poiché, come si è già detto, più del 27 per cento degli uomini e del 38 per cento delle donne in Europa sono considerati in sovrappeso od obesi. Costoro soffrono psicologicamente dell’opinione che gli altri hanno di loro e corrono il rischio di complicazioni alla salute talvolta gravi.</p>
      <p sl="fr">Si è inoltre detto che l’obesità colpisce più di tre milioni di bambini, in altre parole un bambino su quattro in Europa. Questo dato statistico deve condurci all’azione, soprattutto se si considera il ritmo preoccupante con cui aumenta (quasi 400 000 nuovi casi l’anno). L’infanzia è lo stadio di vita in cui le persone adottano gran parte delle proprie abitudini alimentari. Pertanto è tempo che l’Unione europea incoraggi gli Stati membri – poiché è loro la competenza al riguardo – a intraprendere le misure necessarie alla promozione di un’alimentazione sana e di un’attività fisica regolare dall’infanzia in avanti.</p>
      <p sl="fr">Come raccomanda la relazione, è indispensabile che le misure intraprese dagli Stati membri vengano integrate dalla diffusione di informazioni ai consumatori e, in particolare, ai più giovani, il che significa attuare – non solo nei mezzi di comunicazione, ma anche nelle scuole e soprattutto nelle mense scolastiche – campagne volte a informare i consumatori dei problemi connessi all’obesità e a sensibilizzarli al problema.</p>
      <p sl="fr">La relazione pone altresì l’accento sul ruolo essenziale dei professionisti del settore sanitario nell’individuazione dei rischi delle malattie croniche legate all’obesità, come il diabete e le malattie cardiovascolari, le cui conseguenze sono particolarmente gravi per chi è in sovrappeso. Grazie al loro rapporto privilegiato con i pazienti, i professionisti del settore sanitario possono inoltre contribuire a educare e informare le persone circa i rischi che corrono e, in tal modo, svolgere un ruolo essenziale.</p>
      <p sl="fr">In conclusione, uno dei grandi problemi sollevati in Aula, come hanno detto i precedenti oratori, è il fatto che i cittadini non mangiano frutta e verdura a sufficienza. Tutti sappiamo quanto sia indispensabile mangiare la frutta e la verdura e, come indica la relazione, le persone sono impossibilitate a farlo per via dei costi eccessivi. Proponiamo pertanto qualche soluzione pratica allo scopo di evitare tale discriminazione intollerabile nell’ambito della salute. E’ essenziale che l’Unione europea sostenga quanto prima le misure pratiche intraprese dagli Stati membri in materia di salute e nutrizione, allo scopo di ridurre nettamente il crescente fenomeno dell’obesità in Europa, soprattutto tra i bambini.</p>
    </intervention>
    <intervention id="3-198" speaker_id="28376" name="Leopold Józef Rutowicz" is_mep="True" mode="spoken">
      <p sl="pl">Signor Presidente, il problema affrontato dalla relazione Ries non riguarda solo l’Europa. Da molti anni ormai diversi paesi tentano di lanciare la sfida dell’alimentazione sana, dell’attività fisica e della prevenzione di obesità, sovrappeso e malattie croniche. Alcune aziende prosperano grazie alla promozione di prodotti miracolosi contro l’obesità che di fatto fanno più male che bene. I libri su numerose diete affermano che il cibo è la cura migliore, mentre vi è un crescente numero di persone “in carne” nella nostra società.</p>
      <p sl="pl">Mi pare che i consumatori non siano molto ben informati sul cibo e sui suoi effetti. L’educazione, la promozione di una sana alimentazione attraverso i media e le informazioni sulla confezione in merito al valore nutritivo dei singoli ingredienti dovrebbero aiutare i cittadini. Credo che tutte queste misure vadano integrate sottoponendo a esame le persone a rischio di obesità, per mostrar loro quali sostanze alimentari tendono ad accumularsi nell’organismo e quali devono essere consumate.</p>
    </intervention>
    <intervention id="3-199" speaker_id="photo_generic" name="Markos Kyprianou" is_mep="True" mode="spoken">
      <p sl="en">Membro della Commissione. – Signor Presidente, vorrei ringraziare tutti i deputati per l’interessantissima discussione. Constato con piacere che abbiamo opinioni affini.</p>
      <p sl="en">Innanzi tutto vorrei dire che senza dubbio tutti siamo d’accordo sul fatto che in fin dei conti si tratta di una scelta individuale. Non metteremo il cibo in tavola ai consumatori, e non possiamo costringerli a mangiare o non mangiare qualcosa. Nel contempo, però, abbiamo la responsabilità di assicurare che i consumatori possano compiere una scelta informata, il che significa educare, è vero, ma anche fare in modo che le informazioni che ricevono siano precise, veritiere, corrette e scientifiche per quanto riguarda le indicazioni sulla salute. Prendo atto dell’appello in favore di un’etichettatura nutrizionale, cui stiamo lavorando.</p>
      <p sl="en">Dobbiamo assicurare che i consumatori ricevano informazioni esaurienti e comprensibili per poter fare le loro scelte. Questo vale per i cittadini e i genitori che devono scegliere per i loro figli, che hanno la responsabilità di dire di no ogni tanto. Si tratta inoltre di un fattore importante, perché non vogliamo proibire alcun alimento. Vorrei che questo fosse chiaro. Non vogliamo escludere alcun cibo dalla dieta dei consumatori. Non riesco a immaginare un bambino che cresce senza mai mangiare un gelato o una barretta di cioccolato, ma non deve mangiarne dieci al giorno, il che è questione di moderazione. Si tratta di una sfida per tutti noi. Comprendo inoltre che la pubblicità destinata ai bambini sia un problema importante. Penso che il compromesso raggiunto quando abbiamo discusso della direttiva “Televisione senza frontiere” sia cauto, ma stiamo anche lavorando, come sapete, all’autoregolamentazione all’interno del settore per assicurare che si comporti in modo responsabile al riguardo.</p>
      <p sl="en">Abbiamo sempre affermato che è in larga misura più pratico e veloce ricorrere all’autoregolamentazione, ma in seno alla Commissione abbiamo sempre detto che, se questo non funziona, non esiteremo a tornare sui nostri passi per intraprendere misure più vincolanti.</p>
      <p sl="en">Mi spiace che l’onorevole Breyer non sia presente, ma devo dire che la Commissione è stata molto ambiziosa e coraggiosa in merito a molte questioni – mi riferisco al tabacco, all’alcol nonché al fatto che abbia sollevato questi temi. Ricorderete le reazioni che due anni fa, quando ho presentato per la prima volta tali questioni a nome della Commissione, sono venute da diverse parti. Ora però stiamo svolgendo questa discussione. Ora discutiamo di un Libro verde. Si tratta di una strategia che indicherà quali saranno i prossimi interventi.</p>
      <p sl="en">La riformulazione dei prodotti è un fattore molto importante per noi. Stiamo affrontando e studiando la questione degli acidi grassi trans. Vi posso assicurare che conosco la situazione al riguardo. E’ una sfida. Dobbiamo fare in modo che, se verranno eliminati, non siano sostituiti da sostanze addirittura peggiori. Si tratta di un ambito in cui collaboreremo a stretto contatto con l’EFSA.</p>
      <p sl="en">Il fattore che dobbiamo ricordare sempre è la dimensione sociale, e la questione delle disuguaglianze per quanto riguarda il danno alla salute che viene dall’obesità, perché purtroppo a esserne colpite sono perlopiù le famiglie a più basso reddito. Questa è una realtà. Perciò la nostra responsabilità ad agire al riguardo è maggiore.</p>
      <p sl="en">In conclusione, vorrei ringraziare di nuovo tutti per il dibattito molto interessante. Sono ansioso di discutere con voi della vostra strategia, una volta presentata, e di come possiamo ottenere risultati concreti e raggiungere un buon funzionamento a vantaggio dei consumatori europei.</p>
      <p sl="en">Infine, vorrei ringraziare ancora una volta la relatrice per l’ottimo lavoro svolto.</p>
    </intervention>
    <intervention id="3-200" speaker_id="4253" name="Frédérique Ries" is_mep="True" mode="spoken" role="relatore">
      <p sl="fr">Signor Presidente, non è mia abitudine replicare alle parole dell’estrema destra. Tuttavia, vorrei solamente dire, in risposta all’intervento dell’onorevole Martinez, che è nel Tartufo , mi pare, che Molière ci dice che in certi momenti evitare di rispondere è come esprimere sostegno. Mi vedo costretta a rispondere, in quest’Aula, a nome del Commissario Kyprianou, poiché l’onorevole Martinez, dopo tutto, ha usato i termini “vomitare” e “scandaloso” a proposito del Libro verde e della relazione.</p>
      <p sl="fr">Sono deputata al Parlamento europeo da sette anni, e questi sono termini che non avevo mai udito in plenaria prima d’ora. Non credo che la relazione sia particolarmente controversa o polemica. Ritengo che sia frutto di un buon consenso, come si può evincere dagli interventi pronunciati. Pertanto respingo del tutto le accuse o, meglio, gli insulti che sono stati proferiti. E’ evidente che l’onorevole Martinez vede questa piaga solo attraverso un prisma nord-sud. Questa è la sua prospettiva. In effetti sottolineiamo fin dall’inizio – come ha affermato l’onorevole Breyer, che non è più presente in Aula – che, benché vi siano 1,5 miliardi di persone nel mondo che soffrono di obesità, vi sono anche 800 milioni di persone che muoiono di fame. Per fare un esempio aneddotico come quello dell’onorevole Martinez, vorrei dire che anche in Micronesia, nelle Isole Samoa, vi sono persone obese.</p>
      <p sl="fr">In conclusione vorrei aggiungere che, quando si tratta di aiuti umanitari e di dimostrazioni di solidarietà, né io né nessun altro dobbiamo prendere lezioni da una persona come l’onorevole Martinez, vista la nicchia particolare della scacchiera politica in cui si colloca.</p>
    </intervention>
    <intervention id="3-201" speaker_id="23788" is_mep="True" mode="spoken" role="Presidente">
      <p sl="unknown">La discussione è chiusa.</p>
      <p sl="unknown">La votazione si svolgerà domani, alle 11.30.</p>
      <p sl="unknown">Dichiarazioni scritte (articolo 142 del Regolamento)</p>
    </intervention>
    <intervention id="3-202" speaker_id="2338" name="Ian Hudghton" is_mep="True" mode="spoken">
      <p sl="en">La relatrice ha tentato di trovare un equilibrio tra i punti di vista ampiamente divergenti in seno alla commissione, il che, lo ammetto, non è compito facile, ma credo tuttora che la relazione potrebbe e dovrebbe essere irrobustita.</p>
      <p sl="en">Sosterrò gli emendamenti presentati dal mio gruppo, che mirano a migliorare la composizione dei prodotti alimentari industriali, a richiedere restrizioni sulla commercializzazione di cibo da fast food , ricco di zuccheri, grassi e sale, destinato ai bambini, soprattutto da parte della pubblicità televisiva, a migliorare gli standard nelle scuole al fine di incrementare le conoscenze alimentari e culinarie e di ridurre la vendita di cibo “spazzatura” nelle scuole.</p>
      <p sl="en">Sostengo inoltre l’appello a vietare gli acidi grassi trans nella produzione di cibo industriale, come si è concordato di recente a New York. Nell’Unione europea si potrebbero assegnare maggiori incentivi al miglioramento del valore nutritivo dei prodotti alimentari promuovendo la produzione di cibo di qualità nell’ambito della PAC e della politica di sviluppo rurale.</p>
    </intervention>
    <intervention id="3-203" speaker_id="23807" name="Magda Kósáné Kovács" is_mep="True" mode="spoken">
      <p sl="hu">La relazione sulla promozione di uno stile di vita sano mette in luce un problema che riguarda circa un terzo della popolazione europea.</p>
      <p sl="hu">Le politiche di prevenzione e controllo di sovrappeso, obesità e malattie croniche devono abbracciare l’intero arco della vita, dal grembo materno alla vecchiaia.</p>
      <p sl="hu">Gli anziani e i soggetti a mobilità ridotta sono più colpiti dal sovrappeso a causa dei problemi di salute provocati dalla mancanza di esercizio. Di conseguenza, talvolta gli anziani soffrono di più problemi contemporaneamente.</p>
      <p sl="hu">Ne è un buon esempio la diffusione in tutto il mondo del diabete, il cui trattamento espone al rischio di ulteriori complicazioni. I pazienti più anziani spesso soffrono di mobilità ridotta per necessità nel corso della terapia, affrontando così la battaglia non solo con la sofferenza ma anche con un ulteriore danno alle condizioni di vita.</p>
      <p sl="hu">Sappiamo che, dato l’invecchiamento della popolazione, l’Europa deve porre l’accento soprattutto sulla prevenzione. Agli anziani dobbiamo tuttavia garantire il diritto a una possibilità di dignità umana, di cui è parte fondamentale anche il diritto a una vita sana.</p>
      <p sl="hu">Devo sottolineare che diversi Stati membri hanno risorse diverse per la prevenzione. Il prezzo di una vita sana varia da Stato a Stato. Al momento di provvedere alla prevenzione, nel corso dell’identificazione dei gruppi svantaggiati si devono considerare gli anziani e i disabili e adattare il più possibile i programmi di prevenzione/riabilitazione alle necessità locali. A questo si può arrivare solo se tutti gli Stati membri dell’Unione uniscono le forze e condividono le esperienze migliori.</p>
    </intervention>
    <intervention id="3-204" speaker_id="28199" name="Gábor Harangozó" is_mep="True" mode="spoken">
      <p sl="en">Nell’ambito dello straordinario aumento del numero di persone obese e in sovrappeso registratosi di recente nell’Unione europea, vorrei accogliere con favore il Libro verde della Commissione nonché la relazione Ries. Il tasso di crescita dell’obesità ha di fatto già raggiunto un livello drammatico all’interno dell’Unione. Pertanto la questione va affrontata con serietà istituendo un piano d’azione dell’UE per la promozione di stili di vita sani. Non solo dobbiamo far fronte alle cattive abitudini dei consumatori e alla scarsa attività fisica, ma occorre anche affrontare in modo adeguato tutte le conseguenze economiche.</p>
      <p sl="en">In effetti, è dimostrato che un gran numero di decessi e malattie potrebbe essere evitato se si seguissero diete adeguate e si praticasse quotidianamente attività fisica. Non solo si salverebbero delle vite, ma si contribuirebbe alla diminuzione dell’onere finanziario sui bilanci nazionali, in quanto si dice che l’impatto socioeconomico delle malattie legate a problemi di sovrappeso è responsabile di una cifra tra il 4 e il 7 per cento della spesa sanitaria totale degli Stati membri. Le conseguenze economiche dell’obesità non sono state ancora valutate appieno. L’obesità è una malattia vera e propria, un’autentica sfida per l’Unione, per la salute dei suoi cittadini e per le abitudini dei consumatori.</p>
    </intervention>
    <intervention id="3-205" speaker_id="4501" name="Jules Maaten" is_mep="True" mode="spoken">
      <p sl="nl">Sono lieto di vedere questo Libro verde all’ordine del giorno del Parlamento. L’obesità è un problema in aumento. Vi sono sempre più cittadini obesi che corrono un rischio ben più elevato di contrarre malattie cardiache e vascolari. Sono convinto che, nei settori in cui l’Europa può dare un vero valore aggiunto, quali l’informazione ai consumatori (etichettatura nutrizionale), dobbiamo intraprendere azioni concrete. Da ultimo, la fetta più grande di responsabilità ricade sugli stessi Stati membri, in quanto devono compiere uno sforzo a tutto campo per far sì che i cittadini mangino in modo più sano e, soprattutto, facciano più attività fisica, perché è questo il nodo centrale del problema.</p>
    </intervention>
    <intervention id="3-206" speaker_id="28119" name="Kathy Sinnott" is_mep="True" mode="spoken">
      <p sl="en">Vorrei ringraziare l’onorevole Ries per il lavoro svolto su questa relazione. Si sono dette molte cose importanti sulla scelta della dieta giusta e sull’adozione di uno stile di vita più attivo, e perciò citerò solo alcuni dei fattori dell’obesità meno ovvi, ma non meno importanti.</p>
      <p sl="en">Il glutammato monosodico, che ora si trova in molti snack saporiti e cibi elaborati, viene sempre più collegato all’obesità, soprattutto se assunto da bambini nei primi anni dello sviluppo. Analogamente, l’aspartame, un dolcificante artificiale presente in molti cibi dolci elaborati, è associato ai disturbi dell’appetito. Paradossalmente, l’aspartame che si trova in molti alimenti etichettati come “dietetici” o “leggeri” può far sì che chi li assume voglia mangiarne ancora. Entrambe sono sostanze chimiche sintetiche che stimolano le papille gustative. Tali esaltatori di sapidità possono inoltre indebolire le papille, rendendo i cibi naturali, privi di esaltatori, scarsamente appetibili.</p>
      <p sl="en">Un importante studio condotto di recente nel Regno Unito ha inoltre identificato nell’insufficienza di ore di sonno nei bambini e negli adolescenti una causa primaria di obesità per via degli effetti che essa ha sugli ormoni e sul metabolismo, nonché una causa secondaria perché la sensazione di stanchezza invoglia i ragazzi a consumare spuntini e li allontana dall’attività fisica.</p>
    </intervention>
    <intervention id="3-271" speaker_id="28636" name="Péter Olajos" is_mep="True" mode="spoken">
      <p sl="hu">A proposito della discussione sulla relazione Ries, abbiamo già parlato moltissimo del fatto che l’obesità è la quarta causa di morte nell’Unione europea, e che indirettamente ne è la prima. In quanto malattia cronica, rappresenta un grave onere morale e finanziario non solo per la persona interessata, ma anche per la sua famiglia e l’intera società, e purtroppo vediamo crescere costantemente il numero delle persone colpite.</p>
      <p sl="hu">Tra i gruppi a rischio, dobbiamo prestare particolare attenzione ai bambini, perché ogni anno il numero di bambini obesi nell’Unione europea aumenta di oltre 400 000 unità. Senza dubbio è ovvio che si possono assumere misure di prevenzione. Ma che cosa intendiamo per prevenzione?</p>
      <p sl="hu">• Fornire alla società, e soprattutto ai bambini, informazioni e un’educazione adeguata a un’alimentazione sana</p>
      <p sl="hu">• Attività fisica regolare</p>
      <p sl="hu">• Controllo di pubblicità mirate, e</p>
      <p sl="hu">• Tutela dei consumatori.</p>
      <p sl="hu">Raramente pensiamo alla tutela dei consumatori, che tuttavia è uno strumento fondamentale di prevenzione. Dobbiamo assicurare che le etichette dei cibi indichino chiaramente quale percentuale del fabbisogno nutritivo giornaliero viene consumata mangiando quel prodotto.</p>
      <p sl="hu">Nel caso di cibi a basso valore nutritivo, ma ad alto contenuto di carboidrati – come il cioccolato, le bevande zuccherate e così via – va reso visibile chiaramente (al modo dei derivati del tabacco) che un consumo eccessivo di questi alimenti può portare al diabete e a malattie cardiache e circolatorie.</p>
    </intervention>
  </section>
  <section id="creitem23" title="22. Termini di prescrizione nel caso di danni alle persone e di incidenti mortali nel contenzioso transfrontaliero (discussione)">
    <intervention id="3-208" speaker_id="23788" is_mep="True" mode="spoken" role="Presidente">
      <p sl="unknown">L’ordine del giorno reca la relazione (A6-0405/2006), presentata dall’onorevole Wallis a nome della commissione giuridica, recante raccomandazioni alla Commissione sui termini di prescrizione nelle controversie transfrontaliere concernenti lesioni e incidenti mortali [2006/2014(INI) ].</p>
    </intervention>
    <intervention id="3-209" speaker_id="4544" name="Diana Wallis" is_mep="True" mode="spoken" role="relatore">
      <p sl="en">Signor Presidente, vorrei che iniziassimo questa discussione immaginando di essere una delle persone che rappresentiamo, pensando magari di trovarci in vacanza in un altro paese europeo, o immedesimandoci in un giovane che va a studiare all’estero, o in qualcuno che si reca in un’altra capitale europea per un incontro d’affari, o magari per lavorare in un cantiere. Si tratta di normali scenari quotidiani che purtroppo potrebbero potenzialmente trasformarsi in disavventure e incidenti in grado di provocare lesioni personali o addirittura la morte in un altro paese.</p>
      <p sl="en">Vi fornisco alcune cifre a titolo di esempio: nel 2004, nella sola Germania, quindi uno solo dei nostri 27 Stati membri, si sono verificati 50 000 incidenti stradali con lesioni personali e il coinvolgimento di un cittadino straniero di un altro paese europeo. L’anno scorso nel Regno Unito un solo studio legale ha dichiarato l’apertura di circa 6 000 pratiche relative a incidenti transfrontalieri con lesioni personali in Europa. Bene, direte voi, lasciamo lavorare gli avvocati. Ma proprio gli avvocati si sono rivolti a noi con un problema. Tutte le azioni legali sono soggette a un periodo di tempo entro il quale devono essere avviate, il cosiddetto periodo di prescrizione. Tutti i buoni avvocati si preparano nei rispettivi sistemi nazionali per osservare e rispettare rigorosamente questi termini. Altrimenti la causa è chiusa, finita, depennata. Uno degli incubi notturni di un giovane avvocato è proprio quello di non rispettare la scadenza di un periodo di prescrizione. Ovviamente, tutti conoscono i propri sistemi, ma è giusto aspettarsi che si addentrino anche nei meandri di 27 ordinamenti giuridici nazionali? La materia è complessa, talvolta addirittura con definizioni diverse di causa civile o penale. E quel che è più importante, lo stesso periodo di prescrizione varia enormemente, da uno a trent’anni, nei diversi paesi dell’Unione europea.</p>
      <p sl="en">E’ già abbastanza grave essere vittima di un incidente in un altro Stato membro. Ma cadere vittime una seconda volta di una difficoltà tecnica sui termini di prescrizione che impedisce di presentare una richiesta di risarcimento significa veramente, come diciamo noi inglesi, aggiungere il danno alla beffa. E’ un problema reale, concreto e in aumento man mano che incoraggiamo la libera circolazione delle persone. Mi auguro che le cifre molto limitate che ho potuto citare diano comunque un’idea del problema, che in realtà dev’essere moltiplicato per molte volte in tutti gli Stati membri dell’Unione.</p>
      <p sl="en">Come ho accennato poc’anzi, operatori del diritto, assicuratori e le vittime stesse ci hanno esposto questo problema, chiedendoci di invitare la Commissione a prendere in esame una serie di possibilità. Sappiamo che si tratta di un problema delicato, che riguarda il diritto procedurale nazionale, per cui qualsiasi intervento a livello europeo si dovrebbe limitare rigorosamente ai soli casi transfrontalieri.</p>
      <p sl="en">Può darsi che per questi casi sia possibile considerare l’armonizzazione dei termini di prescrizione, ad esempio a quattro anni, o magari dovremmo adottare norme chiare in materia di conflitto di leggi. Qualunque sia la forma della soluzione definitiva, avvocati e richiedenti hanno bisogno di essere certi che risarcimenti consistenti e decisivi a livello personale non rischino di andare perduti a causa di norme procedurali divergenti, che possono veramente portare i singoli e le famiglie alla miseria se le cose vanno storte.</p>
      <p sl="en">Si tratta di un problema pratico, che scaturisce dalla libera circolazione dei nostri cittadini e da tutti i vantaggi offerti dal mercato interno. Da parte nostra, dovremmo essere preparati a rispondere con un sistema europeo di giustizia civile che, come ho già detto, non aggiunga la beffa al danno.</p>
      <p sl="en">Mi auguro, signor Commissario, che si sentirà in grado di rispondere a questa iniziativa che è stata oggetto di molte pressioni positive da parte dei cittadini e di altre parti interessate nei confronti dei membri del Parlamento nelle settimane che hanno preceduto questa discussione.</p>
    </intervention>
    <intervention id="3-210" speaker_id="photo_generic" name="Franco Frattini" is_mep="True" mode="spoken">
      <p sl="en">Vicepresidente della Commissione . – A mio parere, questa relazione è un tentativo molto interessante di affrontare un argomento molto difficile. Dobbiamo congratularci con l’onorevole Wallis per aver cercato di proporre una soluzione generale a livello europeo al problema delle differenze nei periodi di prescrizione nel momento in cui si riferiscono, come lei stessa ha appena spiegato, a richieste di risarcimento per lesioni personali e decessi. E’ un problema che interessa in particolare i cittadini che hanno la disgrazia di essere vittime di incidenti stradali in paesi diversi da quello di residenza. Ma si potrebbe applicare anche ad altre questioni, quali le domande di indennizzo in campo sanitario e la responsabilità di prodotto.</p>
      <p sl="en">Detto questo, quella della limitazione è una questione complessa, come ha riconosciuto anche la relatrice. E’ strettamente collegata alla prescrizione, che non viene affrontata nella relazione. Un eventuale approfondimento dell’argomento dovrebbe affrontare la questione della prescrizione, poiché la maggioranza dei sistemi giuridici europei risolve il problema dei termini con il ricorso alla prescrizione, piuttosto che alla limitazione. Il sistema britannico usa entrambi gli strumenti.</p>
      <p sl="en">Sono disposto a esaminare la questione in futuro, tenendo conto della diversa natura giuridica della limitazione e della prescrizione e del fatto che la base giuridica proposta esclude l’armonizzazione della legislazione interna, che in larga misura invece è la proposta implicita nella relazione.</p>
      <p sl="en">Voglio sottolineare con molta franchezza che dobbiamo anche considerare le priorità definite nell’attuale programma di lavoro, che dovranno anche essere integrate tenendo conto delle risorse umane disponibili nella Commissione europea.</p>
      <p sl="en">Detto questo, ritengo che questo nuovo punto presentato dalla relatrice dovrebbe essere lasciato aperto per ulteriori discussioni.</p>
    </intervention>
    <intervention id="3-212" speaker_id="4258" name="Piia-Noora Kauppi" is_mep="True" mode="spoken">
      <p sl="en">a nome del gruppo PPE-DE . – Signor Presidente, l’onorevole Wallis ha svolto un ottimo lavoro con questa relazione. Si tratta di un’iniziativa lodevole per molti aspetti. Come ha spiegato la relatrice, si tratta di una soluzione pratica a un problema pratico. Innanzi tutto, riguarda uno degli aspetti del mercato interno ancora da definire: in che modo i diritti dei cittadini li accompagnano nell’esercizio delle quattro libertà all’interno dell’Unione. Il Parlamento europeo deve rilevare eventuali anomalie e invocare i diritti che gli derivano dal Trattato per sollecitare la Commissione ad agire. Secondo, è una questione di giustizia e affari interni. Le persone hanno bisogno delle maggiori certezze possibili in merito ai propri diritti e doveri per una partecipazione sociale attiva. Un’attività transfrontaliera offrirà sempre meno certezze rispetto ad un’attività svolta nel paese di residenza, ma in quanto legislatori UE abbiamo il dovere di risolvere questi problemi. Il solo fatto che le diverse legislazioni nazionali non consentono una rapida soluzione uniforme non è un buon motivo per rimanere passivi.</p>
      <p sl="en">Il Parlamento europeo oggi sta facendo la sua parte con l’apertura della discussione. La Commissione dovrebbe darvi seguito con una proposta e gli Stati membri dovrebbero assumersi le rispettive responsabilità sovrane e adottare i necessari cambiamenti, applicando se necessario la clausola passerella del Trattato di Nizza.</p>
      <p sl="en">Tuttavia, occorre procedere con attenzione. Pur sostenendo fortemente la relazione dell’onorevole Wallis, il mio gruppo non è d’accordo sugli emendamenti da lei presentati. Riteniamo che sia prematuro indicare già in questa relazione definizioni eccessivamente armonizzate e specifiche, ad esempio di data di conoscenza, interruzione dei procedimenti e diritti speciali dei minori. A nostro parere, in questa fase non sono pienamente coerenti con i principi di sussidiarietà e proporzionalità. Vediamo prima l’indagine della Commissione in merito ai problemi transfrontalieri esistenti in materia di termini di prescrizione nei casi di lesioni personali e poi passiamo alle definizioni concrete. Ad esempio, se dall’indagine dovesse emergere che la discrepanza tra le normative degli Stati membri non è così rilevante, la strada da seguire potrebbe essere quella del principio del paese d’origine, come suggerito nella relazione. Personalmente sosterrei questo approccio.</p>
    </intervention>
    <intervention id="3-213" speaker_id="1337" name="Manuel Medina Ortega" is_mep="True" mode="spoken">
      <p sl="es">a nome del gruppo PSE. – Parlerò in spagnolo, ed è il primo intervento in spagnolo, ma sono sicuro che il Commissario comprende perfettamente la mia lingua.</p>
      <p sl="es">Vorrei sottolineare che nella versione in castigliano della relazione si legge “recomendaciones destinadas a la Comisión sobre la prescripción en conflictos transfronterizo” (raccomandazioni alla Commissione sui termini di prescrizione nelle controversie transfrontaliere). In altre parole, nel testo non compare l’espressione “estatuto de limitaciones” perché, in base alle mie conoscenze del diritto anglosassone, l’espressione “statute of limitations” , almeno in spagnolo, è tradotta con “prescripción” (prescrizione).</p>
      <p sl="es">So che gli italiani sono giuristi molto fini e rigorosi e la questione probabilmente merita una discussione più approfondita, benché io concordi sul fatto che le origini dei due istituti differiscono.</p>
      <p sl="es">In ogni caso, a mio parere la relazione dell’onorevole Wallis rispecchia il desiderio del Parlamento europeo di spingere la Commissione in una certa direzione. Né il Parlamento né la relazione chiedono alla Commissione di presentare rapidamente una proposta legislativa, ma ritengo che andrebbero prese alcune iniziative, come quella indicata al paragrafo 1, dove si dichiara la necessità di compiere un’indagine sulla situazione.</p>
      <p sl="es">Come ha affermato l’onorevole Wallis, attualmente sono migliaia, o centinaia di migliaia, le persone che attraversano i confini nazionali e credo che il Commissario Frattini abbia ragione su un altro punto, ossia che non dovremmo concentrarci solo su disavventure o incidenti transfrontalieri, bensì su tutti i casi in cui, in conseguenza di una serie di situazioni – quali cure mediche o alloggio – una persona subisca dei danni in un paese e il problema della prescrizione sorga in un altro paese.</p>
      <p sl="es">A mio parere dovremmo ampliare al massimo le possibilità e per il momento – forse l’onorevole Kauppi ha ragione – probabilmente non è ancora il caso di entrare nei dettagli, ma la Commissione dovrebbe almeno essere consapevole del fatto che noi, rappresentanti eletti dei cittadini dell’Unione europea, riteniamo che si dovrebbero adottare determinate iniziative in relazione a questo problema.</p>
      <p sl="es">Come propone la relatrice, si dovrebbe cominciare ad acquisire un’adeguata conoscenza della situazione, per disporre di un quadro reale della situazione e delle possibilità di definire una legislazione in questo campo.</p>
    </intervention>
    <intervention id="3-214" speaker_id="4393" is_mep="True" mode="spoken" role="Presidente">
      <p sl="unknown">Può essere forse utile notificare, al momento della votazione in Aula, i problemi derivanti dalle diverse versioni linguistiche.</p>
    </intervention>
    <intervention id="3-215" speaker_id="28371" name="Marek Aleksander Czarnecki" is_mep="True" mode="spoken">
      <p sl="pl">a nome del gruppo UEN. – Signor Presidente, desidero ringraziare l’onorevole Wallis per aver preso questa iniziativa intesa ad armonizzare le norme sull’inizio della decorrenza dei termini di prescrizione per le richieste di risarcimento relative a proprietà e lesioni personali in controversie transfrontaliere.</p>
      <p sl="pl">Recentemente, il traffico su strada è aumentato in misura notevole, in parte a causa dei vari ampliamenti dell’Unione europea, ma anche a causa del maggiore benessere delle persone, che ora hanno più possibilità di viaggiare liberamente. Purtroppo, una conseguenza è l’aumento del numero di persone coinvolte in incidenti stradali. Attualmente, a norma degli ordinamenti civili nazionali, i termini di prescrizione variano da periodi molto brevi, tipo un anno, a periodi molto lunghi, fino a 30 anni. Questa situazione non giova alla tutela delle parti lese, che spesso non sono al corrente delle differenze nei periodi di prescrizione nei vari paesi e presentano richieste di risarcimento a tribunali stranieri dopo la scadenza del termine pertinente. In tal caso, il tribunale respinge la richiesta e le persone che hanno subito danni alla salute o ai propri beni non sono più in grado di affermare i propri diritti.</p>
      <p sl="pl">L’armonizzazione permetterebbe di introdurre principi affidabili e trasparenti, che consentirebbero alle parti lese e ai loro rappresentanti legali di esercitare i propri diritti. In quanto avvocato, sono ben consapevole della situazione in cui si possono trovare queste persone. Pertanto do il mio pieno sostegno a questa iniziativa.</p>
    </intervention>
    <intervention id="3-216" speaker_id="28301" name="Tadeusz Zwiefka" is_mep="True" mode="spoken">
      <p sl="pl">Signor Presidente, desidero innanzi tutto ringraziare di cuore l’onorevole Wallis per il lavoro intrapreso. In particolare, mi riferisco alle riunioni speciali che ha organizzato per la commissione giuridica, consentendoci di comprendere appieno il compito che ci attende, molto importante per tutti i cittadini dell’Unione europea.</p>
      <p sl="pl">Non sono d’accordo con il Commissario quando afferma che il ritardo e il differimento di questa iniziativa legislativa si spiegano semplicemente con l’impossibilità formale di interferire nei sistemi giuridici nazionali. Ogni qualvolta prendo la parola in quest’Aula, e quando se ne presenta l’occasione, tengo a sottolineare che il dovere fondamentale di ogni parlamento e di ogni istituzione dotata di potere legislativo è quello di formulare leggi semplici, di facile comprensione e rispondenti agli interessi dei cittadini. In altre parole, è nostro compito creare una legislazione che faciliti la vita dei cittadini.</p>
      <p sl="pl">Attualmente, occorre tenere conto di 27 sistemi giuridici diversi per quanto concerne i periodi di prescrizione per le richieste di risarcimento pecuniario in relazione a diversi tipi di incidenti. Per questo motivo è compito del Parlamento europeo, della Commissione europea e anche del Consiglio trovare un modo per migliorare la situazione e creare una nuova legislazione che semplifichi le cose. E’ difficile spiegare a un richiedente o alla famiglia di una persona deceduta che, formalmente, il caso è già chiuso da tempo e che non possiamo far altro che condolerci, perché tutte le richieste presentate dopo la scadenza del termine di prescrizione sono state respinte.</p>
      <p sl="pl">Mi appello quindi alla Commissione europea affinché utilizzi tutti gli strumenti a sua disposizione e tutta la sua competenza legislativa per trovare una soluzione giuridica a questo problema. Sono fermamente convinto che i singoli Stati membri sono del parere che la questione, che riguarda centinaia di migliaia, forse anche milioni di cittadini europei, debba trovare una soluzione rapida e adeguata. Se è nostra intenzione che i cittadini dell’Unione europea perseguano attività che comportano spostamenti tra diversi paesi, dobbiamo anche proporre soluzioni che li agevolino nel farlo.</p>
    </intervention>
    <intervention id="3-217" speaker_id="28382" name="Andrzej Jan Szejna" is_mep="True" mode="spoken">
      <p sl="pl">Signor Presidente, in primo luogo desidero ringraziare l’onorevole Wallis per tutto l’impegno che ha dedicato all’elaborazione di questa proposta di risoluzione del Parlamento europeo.</p>
      <p sl="pl">Attualmente, sussistono notevoli discrepanze nel territorio dell’Unione europea per quanto concerne i termini di prescrizione applicabili alle controversie transfrontaliere che riguardano lesioni e incidenti mortali. Occorre prendere atto di questa realtà. Come ha giustamente rilevato la relatrice, il problema è complesso e riguarda sia i termini di prescrizione sia la data di decorrenza, nonché i tempi per la presentazione di informazioni relative all’evento, la possibilità di sospensione o interruzione della decorrenza del termine, nonché l’esame di elementi probatori e la procedura di presentazione di eccezioni alla prescrizione. Discrepanze rilevanti possono avere conseguenze indesiderabili per le vittime di incidenti, che hanno difficoltà a esercitare i propri diritti in tribunale. Deve essere prioritario garantire la certezza giuridica per tutti i cittadini dell’Unione europea e agevolarli nel godimento delle libertà sancite nei Trattati. Esorto quindi la Commissione a presentare al Parlamento europeo un progetto di proposta legislativa, che tenga conto delle sagge raccomandazioni allegate a questa proposta di risoluzione.</p>
    </intervention>
    <intervention id="3-218" speaker_id="23784" name="Janusz Wojciechowski" is_mep="True" mode="spoken">
      <p sl="pl">Signor Presidente, desidero ringraziare l’onorevole Wallis per la sua eccellente e utilissima relazione, che risponde alle esigenze delle vittime di vari tipi di incidenti. L’onorevole Wallis ha giustamente rilevato che l’Unione è aperta ai suoi cittadini, che possono viaggiare e trasferirsi senza alcuna limitazione. Purtroppo questa possibilità è associata a un aumento della probabilità di incidenti. Le vittime di incidenti spesso soffrono per due volte, prima di tutto per l’incidente stesso e poi perché non hanno familiarità con la legislazione del paese dove si è verificato. Spesso si superano i termini di prescrizione e diventa impossibile rivendicare diritti legittimi. Di conseguenza, dovremmo appoggiare la presente proposta, affinché si possa stabilire in tutta l’Unione un periodo di prescrizione minimo per le controversie transfrontaliere relative ad incidenti. La proposta protegge gli interessi delle vittime, offrendo loro maggiori opportunità di esercitare i propri diritti. Quindi merita veramente tutto il nostro sostegno. Confido che, a seguito di questa relazione, la Commissione presenterà molto presto proposte specifiche a tutela degli interessi delle persone vittime di un destino sfortunato.</p>
    </intervention>
    <intervention id="3-219" speaker_id="4393" is_mep="True" mode="spoken" role="Presidente">
      <p sl="unknown">La discussione è chiusa.</p>
      <p sl="unknown">La votazione si svolgerà domani alle 11.30.</p>
      <p sl="unknown">Dichiarazione scritta (articolo 142 del Regolamento)</p>
    </intervention>
    <intervention id="3-220" speaker_id="23938" name="John Attard-Montalto" is_mep="True" mode="spoken">
      <p sl="en">La raccomandazione non è intesa a sostituire la legislazione nazionale, bensì a tenere conto dei casi in cui i procedimenti coinvolgono parti residenti o domiciliate in paesi diversi dell’Unione europea, ovvero in cui una parte risiede o è domiciliata in uno Stato extra-comunitario, o ancora comportano una scelta tra le leggi di diversi paesi.</p>
      <p sl="en">E’ ormai indispensabile che i principi che disciplinano i termini di prescrizione siano definiti chiaramente in una forma appropriata per le richieste di risarcimento.</p>
      <p sl="en">Il termine di prescrizione generale proposto è di quattro anni, salvo nei casi in cui il diritto applicabile ai risarcimenti preveda un termine più lungo. Questo principio generale può essere fonte di problemi, poiché è possibile che la legislazione nazionale preveda un periodo più breve, nel qual caso si creerebbe una situazione discriminatoria qualora le richieste di risarcimento riguardassero cittadini o persone domiciliate nello stesso Stato oppure interessassero parti residenti o domiciliate in Stati diversi.</p>
      <p sl="en">Lo stesso si può dire per l’interruzione, la sospensione e i metodi di calcolo della decorrenza del termine di prescrizione.</p>
      <p sl="en">Detto questo, è meglio disporre di normative chiare per controversie transfrontaliere che nel contempo differiscono dalle legislazioni nazionali. Forse si può cominciare a risolvere il dilemma armonizzando la legislazione nazionale con la normativa proposta.</p>
    </intervention>
  </section>
  <section id="creitem24" title="23. Discriminazione di giovani donne e ragazze nel settore dell’istruzione (discussione)">
    <intervention id="3-222" speaker_id="4393" is_mep="True" mode="spoken" role="Presidente">
      <p sl="unknown">L’ordine del giorno reca in discussione la relazione presentata dall’on. Věra Flasarová, a nome della commissione per i diritti della donna e l’uguaglianza di genere, sulla discriminazione nei confronti di giovani donne e ragazze nel settore dell’istruzione [2006/2135(INI) ] (A6-0416/2006).</p>
    </intervention>
    <intervention id="3-223" speaker_id="28336" name="Věra Flasarová" is_mep="True" mode="spoken" role="relatore">
      <p sl="cs">Signor Presidente, signor Commissario, onorevoli colleghi, sono lieta di aver avuto l’opportunità di preparare una relazione sulla discriminazione nei confronti di giovani donne e ragazze nell’accesso all’istruzione e desidero ringraziare tutti i membri della commissione per la loro preziosa collaborazione.</p>
      <p sl="cs">Da sempre l’istruzione ha un valore enorme per la società. In passato, l’accesso all’istruzione era considerato allo stesso modo dell’accesso alla ricchezza – era una questione selettiva. Le persone prive di ricchezze o di privilegi incontravano delle difficoltà quando si trattava di garantirsi un’istruzione. La situazione era ancora peggiore per stranieri, immigrati, dissidenti e persone appartenenti ad altre razze. Anche per le donne l’accesso all’istruzione, e in particolare all’istruzione superiore, era ostacolato da pregiudizi e dall’ambiente sociale fortemente delimitato nel quale la maggior parte di loro era obbligata a muoversi.</p>
      <p sl="cs">Stereotipi arcaici che persistono da migliaia di anni non cedono facilmente alle esigenze della civiltà. Sopravvivono nelle menti e nei comportamenti delle persone, anche se nessuno lo ammette pubblicamente. Non è mia intenzione scavare nelle coscienze di nessuno, ma dentro di noi sono rimasti frammenti sparsi di Medio Evo, se posso esprimermi in termini così semplicistici. Se non fosse così, se nella nostra cultura fossero fortemente radicati principi di uguaglianza, non ci troveremmo ora a dover affrontare questo problema.</p>
      <p sl="cs">La mia relazione si basa sull’idea che l’istruzione è un processo che dura tutta la vita. Ciononostante, come senz’altro converrete, il periodo migliore per conseguire qualifiche e per lo sviluppo personale e professionale è quello della gioventù. E’ un processo che dovrebbe essere esente da tutti i generi di discriminazione, di cui le peggiori sono le restrizioni economiche che colpiscono in particolare i segmenti più deboli della società. Se non siamo in grado di eliminare l’impatto degli svantaggi economici che colpiscono allo stesso modo ragazzi e ragazze, dovremmo almeno ridurlo il più possibile, insieme alle forme di discriminazione trattate nella presente relazione.</p>
      <p sl="cs">L’esperienza di diversi paesi dell’UE ha dimostrato che all’inizio del processo educativo gli svantaggi legati a fattori di genere sono poco evidenti. La frequenza scolastica è obbligatoria e i fattori che ostacolano le sviluppo dei bambini colpiscono allo stesso modo entrambi i sessi. Mi riferisco in particolare a handicap quali disturbi diagnosticati, negligenza dei genitori e diagnosi sbagliate, che determinano l’esclusione dei bambini dai normali sistemi scolastici. Si tratta di fattori fortemente significativi. Della discriminazione nei confronti delle giovani donne e delle ragazze comunque si parla solo incidentalmente. Sappiamo che le ragazze e le giovani donne sono dotate e motivate verso il conseguimento di un’istruzione superiore tanto quanto i coetanei maschi. Il rapporto tra studenti di sesso maschile e femminile è generalmente pari. In alcuni tipi di istituti di istruzione superiore le ragazze sono addirittura la maggioranza, rispecchiando gli stereotipi sociali che considerano alcune occupazioni tipicamente maschili e altre tipicamente femminili. Si sente spesso parlare di sistemi che promuovono altre forme di discriminazione, quali gli stipendi più bassi nelle cosiddette occupazioni femminili. Si può affermare che gli svantaggi legati al genere che devono affrontare le ragazze e le giovani donne affondano le loro radici nel dilemma tra la scelta di creare una famiglia e crescere dei figli e quella di proseguire gli studi e costruirsi una vita professionale. Mentre i giovani uomini possono conseguire ulteriori qualifiche anche dopo aver terminato gli studi – anzi, addirittura da loro lo si pretende – le giovani donne devono affrontare questo dilemma.</p>
      <p sl="cs">La tendenza moderna di entrambi i sessi è quella di posticipare il momento di sistemarsi e creare una famiglia. Questo non è dovuto solo ai cambiamenti nello stile di vita, ma anche alla difficoltà di conciliare famiglia e carriera, in particolare in presenza di bambini piccoli da accudire. Il mondo del lavoro è enormemente competitivo e richiede un impegno incondizionato. E’ qui che le donne restano indietro rispetto agli uomini in termini statistici. In rapporto agli uomini, il numero di donne che raggiunge i massimi livelli dell’istruzione superiore e delle istituzioni scientifiche è in calo. Ed è ancora inferiore il numero di donne che assumono incarichi dirigenziali. Sono tutte manifestazioni della discriminazione di genere nel campo dell’accesso all’istruzione. In certa misura, tuttavia, la discriminazione colpisce anche le donne che hanno già raggiunto un alto livello di istruzione e posizioni sociali elevate. Non possono vincere, anche quando hanno superato tutti gli ostacoli, perché la società associa ancora automaticamente il successo professionale alle figure maschili e considera come delle intruse le donne che si muovono in questa piccola area proibita.</p>
      <p sl="cs">Nonostante tutti i problemi affrontati dalle donne di successo sul posto di lavoro e in ambito familiare, valuto la situazione con ottimismo. Sento che con il passare del tempo il problema scomparirà da sé. Resta comunque vero che, se non riusciremo a trovare modi efficaci per aiutare le giovani donne in particolare a conciliare l’istruzione e la crescita professionale da un lato con la maternità e la famiglia dall’altro, la discriminazione nei confronti delle donne riguardo all’accesso all’istruzione e tutti i problemi che l’accompagnano continueranno a esistere.</p>
    </intervention>
    <intervention id="3-224" speaker_id="photo_generic" name="Ján Figeľ" is_mep="True" mode="spoken">
      <p sl="en">Membro della Commissione . – Signor Presidente, desidero innanzi tutto congratularmi con l’onorevole Flasarová e la commissione per i diritti della donna e l’uguaglianza di genere per questa eccellente relazione, che offre una panoramica esauriente ed equilibrata dei problemi che le donne e le ragazze incontrano nell’istruzione e in seguito nella loro vita professionale.</p>
      <p sl="en">La lotta contro tutte le forme di discriminazione è un principio fondamentale dell’Unione europea e in quest’ambito si è fatto un passo avanti nella lotta contro la discriminazione di genere. Tutti i dipartimenti della Commissione devono tenere conto delle disuguaglianze di genere nella preparazione di proposte.</p>
      <p sl="en">Nel campo dell’istruzione si è registrata un’evoluzione positiva, come sottolinea anche la relazione. Nell’Unione europea non esistono discriminazioni nei confronti delle bambine per quanto riguarda l’accesso all’istruzione, e spesso le ragazze ottengono risultati migliori dei coetanei maschi. Ciononostante, in alcuni segmenti della popolazione persistono problemi gravi. La relazione indica i gruppi più vulnerabili, nei quali le disuguaglianze di genere si possono combinare con altri fattori per escludere donne e ragazze dal pieno godimento dei vantaggi dell’istruzione.</p>
      <p sl="en">La nostra massima priorità consiste nel soddisfare i bisogni di questi gruppi e indicare soluzioni efficaci. Il nostro lavoro si concentrerà sull’efficienza e l’equità nei sistemi di istruzione e formazione, poiché la discriminazione di genere è una componente di una più ampia problematica socioculturale e richiede misure di vasta portata.</p>
      <p sl="en">Nel 2007 intendiamo pubblicare due importanti comunicazioni. La prima sull’istruzione pre-primaria. I programmi in età precoce producono risultati a breve termine, ma servono anche a costruire capacità di apprendimento permanenti e a sviluppare valori contrari alla discriminazione.</p>
      <p sl="en">La seconda comunicazione di quest’anno affronterà il tema dell’istruzione e dell’immigrazione. Quest’ultimo fenomeno contribuisce alla crescita e alla competitività dell’Europa. Tuttavia, dai risultati PISA emerge che i bambini immigrati tendono a conseguire risultati scolastici inferiori. In alcune culture, le bambine devono far fronte a svantaggi specifici.</p>
      <p sl="en">Nel nuovo programma di apprendimento permanente, la parità di opportunità è una priorità trasversale. E’ appena stato pubblicato il primo invito a presentare proposte. La relazione intermedia su istruzione e formazione 2010 per l’intero decennio valuterà nuovamente il parametro di riferimento concernente le scienze, la matematica e la tecnologia, nonché l’equilibrio tra i generi in questi settori. Sono lieto di comunicare che l’obiettivo iniziale è stato raggiunto, ed effettivamente è l’unico obiettivo dei cinque parametri di riferimento che ha registrato progressi positivi nei 27 Stati membri dell’UE.</p>
      <p sl="en">I miei servizi e quelli del mio collega, il Commissario Potočnik, nella ricerca, hanno collaborato per qualche tempo nella lotta contro la discriminazione di genere nei percorsi professionali scientifici e tecnici. Questo lavoro può essere utile ad altri settori e lo metteremo a frutto.</p>
      <p sl="en">Per quanto concerne la società dell’informazione, il divario digitale sta aumentando. Come si rileva nella relazione, le donne possono beneficiare delle nuove tecnologie. La collega Commissario Reding sta promuovendo un’iniziativa in materia di e-Inclusion , che tiene conto delle questioni di genere, mentre il Fondo sociale europeo è tradizionalmente impegnato nella lotta contro la discriminazione di genere. I regolamenti per il periodo 2007-2013 possono finanziare azioni relativamente a tutti gli aspetti individuati nella relazione. Si tratta di opportunità considerevoli per l’istruzione e la formazione previste dai Fondi strutturali.</p>
      <p sl="en">La ringrazio nuovamente per la sua relazione.</p>
    </intervention>
    <intervention id="3-225" speaker_id="23866" name="Edit Bauer" is_mep="True" mode="spoken">
      <p sl="hu">a nome del gruppo PPE-DE. – Una delle questioni cruciali concernenti le risorse umane è l’istruzione. La discriminazione in tutti i campi è controproducente per lo sviluppo della società, ma lo è in particolare nel campo dell’istruzione. Vorrei sottolineare due aspetti di questa materia.</p>
      <p sl="hu">La relazione, che apprezzo particolarmente per il suo equilibrio, descrive le forme più comuni di discriminazione, tralasciando però di ricordare che la povertà infantile e l’abbandono scolastico precoce ad essa associato creano una situazione che rende impossibile l’apprendimento lungo l’arco della vita, poiché mancano le basi sulle quali costruire in fasi successive. E’ vero che, secondo le statistiche, negli Stati membri dell’UE il tasso di abbandono scolastico precoce è superiore tra i ragazzi, ma bisogna riconoscere che le cause risiedono prevalentemente nella povertà, che colpisce maggiormente le donne rispetto agli uomini, soprattutto nel caso dei genitori singoli, in significativo aumento. Nelle famiglie frammentate il rischio della povertà è anche maggiore.</p>
      <p sl="hu">L’altro problema evidenziato dalla relazione è la situazione di coloro che subiscono discriminazioni multiple, in particolare le donne appartenenti a varie minoranze. E’ indubbio che la discriminazione nell’istruzione nei confronti di minoranze nazionali ed etniche, dei rom , delle persone colpite da handicap , o che lottano contro disturbi dell’apprendimento quali la dislessia, la disprassia o la discalculia, è un problema quotidiano nella maggior parte degli Stati membri. Le direttive antidiscriminazione dell’Unione europea pongono la condizione che i governi prendano misure mirate ad ottenere l’uguaglianza, ma in numerosi Stati membri questa iniziativa si scontra con un divieto costituzionale alla discriminazione inteso in modo restrittivo. Così, nel caso di uno Stato membro abbiamo visto la Corte costituzionale dichiarare incostituzionale l’articolo della legge contro la discriminazione che avrebbe consentito l’adozione di misure provvisorie positive nell’interesse delle pari opportunità.</p>
      <p sl="hu">Sono convinta che, in assenza di tali misure provvisorie, la creazione di pari opportunità è impossibile.</p>
    </intervention>
    <intervention id="3-226" speaker_id="28349" name="Teresa Riera Madurell" is_mep="True" mode="spoken">
      <p sl="es">a nome del gruppo PSE . – Signor Presidente, vorrei innanzi tutto congratularmi con l’onorevole Flasarová per l’ottimo lavoro svolto su una questione importante come la parità di accesso all’istruzione, che pone le basi per offrire agli uomini e alle donne pari opportunità sul posto di lavoro e nella maggior parte dei settori della nostra vita pubblica e privata.</p>
      <p sl="es">Tra tutti gli ostacoli ancora esistenti e citati nella relazione, vorrei riferirmi a tre in particolare.</p>
      <p sl="es">Prima di tutto, il divario digitale tra i sessi. Congiuntamente con gli Stati membri e nell’ambito della strategia di Lisbona, la Commissione deve prendere misure adeguate per garantire che le donne abbiano accesso alle tecnologie dell’informazione e della comunicazione e ne beneficino a condizioni paritarie, perché se vogliamo che l’Europa sia un’economia basata sulla conoscenza, le tecnologie dell’informazione e della comunicazione devono svolgere un ruolo fondamentale nella nostra strategia per l’occupazione e la competitività e le donne devono poter partecipare alle stesse condizioni degli uomini. A questo proposito, è importante sottolineare la minore presenza delle donne nell’ambito dell’istruzione, della scienza e della tecnologia.</p>
      <p sl="es">In secondo luogo, come l’oratrice che mi ha preceduto, voglio riferirmi all’abbandono scolastico, che è più elevato tra le ragazze, ed è pertanto auspicabile che gli Stati membri prendano misure adeguate per incoraggiarle a frequentare la scuola tanto quanto i ragazzi e a completare il loro ciclo di studi. Occorre prendere le misure necessarie anche per eliminare gli ostacoli incontrati dalle donne nel conseguimento di un’istruzione superiore e successivamente nell’accesso all’apprendimento lungo tutto l’arco della vita.</p>
      <p sl="es">Terzo, in conformità della Dichiarazione sulle caratteristiche specifiche dello sport adottata dal Consiglio di Nizza del dicembre 2000, desidero sottolineare il fatto che bisognerebbe tenere in maggiore considerazione le funzioni sociali, educative e culturali dello sport e quindi l’esigenza di eliminare le discriminazioni subite dalle donne anche in quest’ambito. Come già abbiamo fatto in altre occasioni, dobbiamo condannare situazioni quali i premi conferiti a Wimbledon, chiaramente discriminatori nei confronti delle donne.</p>
    </intervention>
    <intervention id="3-227" speaker_id="28134" name="Eva-Britt Svensson" is_mep="True" mode="spoken">
      <p sl="sv">a nome del gruppo GUE/NGL. – Signor Presidente, desidero ringraziare di cuore la relatrice, onorevole Flasarová, per la sua relazione molto importante sulla discriminazione nei confronti di giovani donne e ragazze nel settore dell’istruzione. Negli Stati membri dell’UE non esistono più restrizioni giuridiche discriminatorie nei confronti delle bambine e delle donne in materia di accesso all’istruzione. Tuttavia, come in molti altri contesti in cui entra in gioco l’uguaglianza di genere, la realtà dei fatti è determinata dalle strutture piuttosto che da norme puramente formali. Per questo motivo, nonostante i diritti di cui godono formalmente, le ragazze e le donne sono poco rappresentate tra coloro che proseguono gli studi o la carriera accademica. Quindi, sono le strutture e vecchi modelli radicati di stereotipi di genere che determinano il contesto per l’accesso all’istruzione delle donne. Per questo la relatrice sottolinea giustamente l’esigenza di una strategia che parta dalla base e che preveda che i docenti e il resto del personale scolastico ricevano una formazione adeguata sull’uguaglianza di genere. Un maggior livello di consapevolezza, conoscenza e formazione apre la strada alla costruzione di una società giusta per tutti, a prescindere dal genere, dalla classe e dall’etnia.</p>
    </intervention>
    <intervention id="3-228" speaker_id="28334" name="Urszula Krupa" is_mep="True" mode="spoken">
      <p sl="pl">a nome del gruppo IND/DEM . – Signor Presidente, avendo a disposizione solo un minuto per intervenire sulla questione della discriminazione nei confronti di donne e ragazze nell’istruzione, lo farò da una prospettiva polacca. Tengo a sottolineare che, dopo i cambiamenti economici che si sono verificati in Polonia in relazione alla sua adesione all’Unione europea, i motivi finanziari sono diventati il fattore determinante per la discriminazione nell’istruzione.</p>
      <p sl="pl">Ora la società è molto meno coesa, i salari sono bassi, l’industria è scomparsa, la disoccupazione è diffusa e non esistono opportunità di lavoro per i nuovi laureati. Tutto questo ha costretto un numero senza precedenti di giovani a lasciare il proprio paese per cercare lavoro all’estero, un’esperienza umiliante. La situazione è aggravata dalla riduzione del numero di posti disponibili negli istituti superiori statali, pur compensata dai posti disponibili nelle istituzioni private. Tuttavia, non tutti possono permettersi di frequentarle. In un simile contesto, qualsiasi tentativo di indagare su potenziali casi minori di discriminazione concernenti l’accesso delle ragazze all’istruzione superiore diventa un approccio superficiale. Significa creare problemi dove non esistono. In effetti, la situazione delle donne in Polonia si può considerare più favorevole che altrove, perché i polacchi trattano le donne con particolare rispetto, in conseguenza della loro devozione alla Madonna, derivante dalla loro fede cattolica.</p>
    </intervention>
    <intervention id="3-229" speaker_id="28571" name="Marie Panayotopoulos-Cassiotou" is_mep="True" mode="spoken">
      <p sl="fr">Signor Presidente, l’istruzione è un diritto fondamentale che non dovrebbe essere minacciato per nessun motivo, culturale, sociale, materiale o di altro tipo. Si ratta di una condizione essenziale per la realizzazione futura dell’individuo e, soprattutto, per la sua integrazione economica e sociale. E’ responsabilità degli Stati membri eliminare tutte le disuguaglianze e creare le condizioni necessarie per consentire a tutti – uomini e donne – di avere accesso all’istruzione e di scegliere un indirizzo e un percorso professionale senza dover affrontare discriminazioni di alcun genere.</p>
      <p sl="fr">Per quanto purtroppo sia strutturata in modo piuttosto confuso, la relazione dell’onorevole Flasarová è comunque ricca di suggerimenti per promuovere l’uguaglianza tra uomini e donne nel campo dell’istruzione. Mi congratulo con la relatrice e mi auguro che l’adozione della relazione durante l’Anno europeo delle pari opportunità per tutti conferisca un peso ancora maggiore alle proposte del Parlamento europeo mirate a eliminare stereotipi persistenti.</p>
      <p sl="fr">Malgrado il fatto che l’uguaglianza tra uomini e donne ora costituisca un principio fondamentale della nostra società, gli stereotipi sessisti e i pregiudizi nei confronti delle donne esistono ancora e sono responsabili di forme di segregazione e discriminazione che influiscono molto presto sulla scelta degli studi di una ragazza e sulla loro durata. Se è innegabile che gli stereotipi sessisti costituiscono ancora un ostacolo all’accesso delle donne all’istruzione e ne limitano la scelta del ciclo di studi, anche il perpetuarsi di certi modelli e in particolare la preponderanza delle donne in certi percorsi di formazione, ad esempio nelle professioni di infermiera e di insegnante di scuola primaria, crea uno squilibrio che ostacola il progresso delle donne.</p>
      <p sl="fr">In effetti, la scuola svolge un ruolo molto importante nella definizione e nella promozione di uguali diritti per ragazzi e ragazze, a prescindere dalla loro origine. Non solo gli allievi, ma anche gli insegnanti devono diventare più consapevoli dell’importanza della parità in tutti i campi. La relatrice rileva giustamente il ruolo determinante dei media nel plasmare le percezioni e gli atteggiamenti del pubblico nei confronti della formazione professionale e dello sviluppo delle giovani donne.</p>
      <p sl="fr">Vorrei concludere rilevando che l’accesso delle donne all’istruzione lungo tutto l’arco della vita è anche un fattore fondamentale per il loro contributo alla società della conoscenza, così come lo è la possibilità che vengano riconosciute qualifiche meno convenzionali acquisite in diverse fasi della vita.</p>
    </intervention>
    <intervention id="3-230" speaker_id="36281" name="Silvia-Adriana Ţicău" is_mep="True" mode="spoken">
      <p sl="ro">Doresc să o felicit pe dna Vlasarova pentru raportul realizat. Pentru a deveni cea mai dinamică şi competitivă economie bazată pe cunoaştere, este imperativ ca în Uniunea Europeană educaţia şi accesul la cunoaştere să fie prioritare. În Uniunea Europeană familiile cu venituri mici locuiesc în zone mai sărace, adesea situate departe de locul de muncă sau de instituţii educative, fapt ce adânceşte polarizarea socială şi inegalităţile dintre persoane. Statele membre trebuie să se mobilizeze pentru combaterea abandonului şcolar şi ridicarea nivelului de formare al tinerilor.</p>
      <p sl="ro">Pentru ca tot mai multe femei să aibă o activitate profesională, este necesar accesul la învăţarea continuă şi existenţa serviciilor şi infrastructurilor care să permită concilierea vieţii profesionale cu viaţa de familie, în special pentru familiile mono-parentale.</p>
      <p sl="ro">În România, noul stat membru al Uniunii Europene, 55% din absolvenţii de învăţământ superior sunt femei şi 48% din salariaţi, iar 38% din companii sunt conduse de femei. În privinţa rromilor, în România există clase de copii de origine rromă, care învaţă în limba rromani de la grădiniţă şi până la învăţământul profesional. De asemenea, există condiţii create pentru educaţia copiilor cu nevoi speciale încă de la ciclul preşcolar.</p>
      <p sl="ro">Anul 2007 este anul egalităţii de şanse, iar educaţia reprezintă elementul esenţial pentru viitorul Uniunii Europene. Fondurile structurale ar trebui să sprijine învăţarea continuă şi utilizarea noilor tehnologii pentru a combate excluderea socială. Încă odată felicitări raportorului. Mulţumesc.</p>
    </intervention>
    <intervention id="3-231" speaker_id="23894" name="Anna Záborská" is_mep="True" mode="spoken">
      <p sl="sk">Spesso sentiamo dire che la maternità e la famiglia sono ostacoli naturali e addirittura insuperabili che impediscono a molte donne di conseguire titoli di istruzione superiore e accademici, o di perseguire l’apprendimento lungo tutto l’arco della vita. Si tratta veramente di ostacoli? Sì, lo sono. Tuttavia, sono ostacoli derivanti dal nostro modo di vivere ed è possibile superarli.</p>
      <p sl="sk">Io sono un medico e una madre. So che lo studio della medicina è una sfida che dura tutta la vita. Sono anche consapevole di quanto tempo ed energia le donne dedicano alle famiglie e ai figli. Ma so anche che le donne possono essere medici eccellenti. Vorrei che ogni giovane donna fosse in grado di scegliere liberamente di studiare medicina, se sente che è suo compito guarire gli altri. Vorrei che fosse in grado di decidere nella piena consapevolezza che in futuro potrà essere un buon medico e una buona moglie e madre nello stesso tempo. La relazione sulla discriminazione nei confronti di giovani donne e ragazze nel campo dell’istruzione affronta anche questi temi e rileva che i valori della famiglia e della maternità non dovrebbero scontrarsi con quelli dell’istruzione. La maternità è la missione naturale e il desiderio di ogni donna. Se non riusciamo a conciliare i ruoli delle donne come madri e professioniste nella vita di tutti i giorni, la promessa europea della parità di opportunità resterà vuota.</p>
      <p sl="sk">Desidero esprimere il mio apprezzamento e la mia gratitudine alla collega, onorevole Flasarová. Come gli altri membri della commissione per i diritti della donna e l’uguaglianza di genere, ho apprezzato molto il suo lavoro. L’abbiamo sostenuta all’unanimità all’interno della commissione per i diritti della donna e vorrei invitare anche quest’Assemblea ad approvare la relazione.</p>
    </intervention>
    <intervention id="3-232" speaker_id="28377" name="Lidia Joanna Geringer de Oedenberg" is_mep="True" mode="spoken">
      <p sl="pl">Signor Presidente, l’accesso all’istruzione è un diritto umano fondamentale, ma purtroppo spesso si riduce a una formula priva di contenuto. Entrambi i sessi hanno opportunità analoghe di conseguire un’istruzione superiore e le laureate donne effettivamente sono più numerose delle loro controparti maschili. Tuttavia, ai vertici delle carriere accademiche le donne sono molto meno numerose degli uomini, e rappresentano solo il 43 per cento di coloro cui vengono conferiti titoli dottorali e appena il 15 per cento dei professori universitari.</p>
      <p sl="pl">Per le donne è più difficile proseguire nell’istruzione, a causa sia delle loro limitate opportunità di accesso all’apprendimento lungo tutto l’arco della vita sia a causa dei loro impegni domestici. Gli Stati membri dovrebbero istituire una politica flessibile di istruzione per gli adulti, in particolare adeguando i programmi dei corsi alle esigenze delle donne in congedo di maternità. E’ anche essenziale sfruttare le nuove tecnologie nel campo dell’istruzione al fine di rispondere alle esigenze delle donne. Un esempio potrebbe essere l’utilizzo di Internet per facilitare l’apprendimento a distanza.</p>
      <p sl="pl">Inoltre, è importante avviare una valutazione politica in merito alla parità di accesso all’istruzione, sulla base di dati statistici differenziati per genere. Questo contribuirebbe a risolvere il problema delle persistenti disparità nel conseguimento di qualifiche, soprattutto nell’istruzione superiore e per gli adulti. La Commissione europea e gli Stati membri dovrebbero anche cercare di combattere gli stereotipi popolari che sono causa di discriminazioni nei confronti delle donne sul posto di lavoro. In particolare, occorrerebbe agevolare l’accesso delle donne a ruoli decisionali in campo economico, politico e scientifico. Concludendo, desidero ringraziare la relatrice, onorevole Flasarová, per il suo documento così ben preparato.</p>
    </intervention>
    <intervention id="3-233" speaker_id="28173" name="Zita Pleštinská" is_mep="True" mode="spoken">
      <p sl="sk">Sarà anche colpa dei mass media , ma gli stereotipi di genere determinano in anticipo i ruoli di uomini e donne nella società. Capita raramente che nelle interviste i giornalisti chiedano a uomini di successo: “Come riesce a conciliare la sua carriera con la necessità di prendersi cura della famiglia?”, e sicuramente non lo chiedono così spesso come alle donne di successo. E’ considerato normale che nella maggior parte dei casi sia la donna a sacrificare la propria carriera, dando la precedenza alla famiglia. In alcuni casi, la cura dei figli è un fattore che riduce l’interesse delle donne per il proseguimento della loro formazione. Molte donne interrompono gli studi a causa della maternità e successivamente rinunciano all’idea di proseguirli.</p>
      <p sl="sk">E’ sorprendente che, mentre all’inizio dei programmi di istruzione superiore le donne sono più numerose degli uomini, con un rapporto di 59 per cento a 41 per cento, solo il 43 per cento di loro riesce a conseguire una specializzazione post-laurea e solo il 15 per cento ottiene un incarico di professore ordinario. Date le circostanze, accolgo con favore la relazione dell’onorevole Flasarová, che fornisce un’analisi dettagliata dei livelli di istruzione raggiunti dalle donne e delle loro possibilità di collocazione nel mercato del lavoro. Nel contempo, la relazione si concentra su elementi specifici di discriminazione nei confronti di giovani donne e ragazze nel settore dell’istruzione. L’istruzione è un diritto fondamentale e uno strumento chiave per l’integrazione sociale. E’ una ricetta per affrontare la povertà, soprattutto per le donne provenienti da gruppi sociali vulnerabili.</p>
      <p sl="sk">Quindi, considero importante che i programmi di istruzione finanziati dall’Unione europea vengano attuati e utilizzati, poiché serviranno ad accrescere la consapevolezza delle questioni di genere e della parità di accesso all’istruzione a tutti i livelli. Concludendo, vorrei esortare gli Stati membri ad agevolare l’accesso delle donne all’istruzione attraverso programmi di formazione flessibili, ad esempio corsi per corrispondenza assistiti da computer , assicurando così una migliore integrazione delle donne nella società.</p>
    </intervention>
    <intervention id="3-234" speaker_id="4393" is_mep="True" mode="spoken" role="Presidente">
      <p sl="unknown">La discussione è chiusa.</p>
      <p sl="unknown">La votazione si svolgerà giovedì alle 11.30.</p>
      <p sl="unknown">Dichiarazioni scritte (articolo 142 del Regolamento)</p>
    </intervention>
    <intervention id="3-235" speaker_id="28141" name="Lívia Járóka" is_mep="True" mode="spoken">
      <p sl="en">La parità di accesso all’istruzione dei bambini rom in tutta Europa è estremamente limitata, e molti non frequentano neppure la scuola. I bambini che frequentano vengono inseriti sistematicamente in scuole separate o in “classi speciali” per i disabili, caratterizzate da un insegnamento di qualità inferiore e da condizioni materiali inadeguate. In alcuni paesi, oltre il 60 per cento dei bambini rom frequenta scuole speciali o programmi di recupero, a causa di metodi inadeguati di insegnamento e valutazione.</p>
      <p sl="en">Il Commissario Figel’ ha spesso sottolineato il fatto che l’istruzione è la strategia migliore per l’integrazione. Credo che l’UE, oltre a fornire una base per promuovere la discussione sull’argomento, dovrebbe anche indirizzarla verso una strategia europea sui diritti dei rom . Il fine dev’essere quello di impedire l’emarginazione dei rom e lo strumento – l’istruzione – è già accessibile, ma non ancora utilizzato in modo efficiente.</p>
      <p sl="en">La segregazione è uno strumento di disintegrazione e costa molto ai contribuenti europei. Soprattutto alla luce dei cambiamenti demografici, i rom si potrebbero considerare come una potenziale risorsa economica se i governi prendessero le misure necessarie per consentire loro di realizzare le potenzialità di cui sono dotati attraverso l’istruzione e l’accesso al mercato del lavoro.</p>
    </intervention>
    <intervention id="3-236" speaker_id="23805" name="Zita Gurmai" is_mep="True" mode="spoken">
      <p sl="hu">La base della società europea, fondata sulla solidarietà, è l’accesso a diritti, risorse e servizi, tra cui varie forme di istruzione, senza alcuna discriminazione. L’accesso di tutti i segmenti della società alla formazione e all’istruzione, nonché l’abolizione di stereotipi basati sul genere, sono condizioni essenziali per la crescita economica e l’aumento della competitività. Sono necessari anche per promuovere l’integrazione sociale e per contribuire al raggiungimento degli obiettivi demografici e competitivi dell’Europa.</p>
      <p sl="hu">L’istruzione contribuisce alla realizzazione del potenziale delle persone, mettendole in grado di adeguarsi alle sfide sempre nuove di un mercato del lavoro basato sulla conoscenza, di restare sul mercato, di evitare il pericolo dell’emarginazione e di acquisire conoscenze utili per soddisfare le richieste del mercato, in costante evoluzione. Le donne hanno le medesime aspirazioni, ma persistenti stereotipi di genere rendono più difficili le loro carriere in quasi tutti i campi, anche nell’istruzione.</p>
      <p sl="hu">Il basso livello di formazione di base, la disoccupazione o altre limitazioni delle scelte di vita a causa di vari fattori possono determinare l’emarginazione di gruppi sociali consistenti, in particolare le donne. Per questo motivo, l’accesso a varie forme e opportunità di istruzione assume un ruolo chiave nella lotta contro l’emarginazione sociale, nella battaglia per l’integrazione delle donne nella forza lavoro e nell’eliminazione dei rischi di alienazione.</p>
      <p sl="hu">Poiché gli investimenti nell’istruzione e nella formazione richiedono molto tempo per dare dei risultati, i governi locali e nazionali devono formulare dei piani a lungo termine quando adottano decisioni sulle priorità di spesa. Ne vale la pena, perché è al servizio di un’Europa costruita sulla solidarietà e sulla prosperità.</p>
    </intervention>
  </section>
  <section id="creitem25" title="24. Relazioni dell’UE con le isole del Pacifico: strategia per un partenariato rafforzato (discussione)">
    <intervention id="3-238" speaker_id="4393" is_mep="True" mode="spoken" role="Presidente">
      <p sl="unknown">L’ordine del giorno reca in discussione la relazione presentata dall’on. Nirj Deva, a nome della commissione per lo sviluppo, sulle relazioni dell’UE con le isole del Pacifico – Una strategia per un partenariato rafforzato [2006/2204(INI) ] (A6-0325/2006).</p>
    </intervention>
    <intervention id="3-239" speaker_id="4556" name="Nirj Deva" is_mep="True" mode="spoken" role="relatore">
      <p sl="en">Signor Presidente, certo che è proprio una soddisfazione parlare in un’Aula quasi completamente vuota!</p>
      <p sl="en">Le isole Cook, le isole Figi, Kiribati, le isole Marshall, gli Stati federati di Micronesia, Nauru, Niue, Palau, Papua Nuova Guinea, Samoa, le isole Salomone, Timor Est, Tonga, Tuvalu, Vanuatu − sono luoghi esotici, splendidi, così distanti, remoti, romantici, ma di fatto bisognosi di aiuto. Tutti questi paesi fanno parte delle isole del Pacifico. Storicamente, l’Europa ha esercitato una forte influenza nella regione del Pacifico attraverso la dominazione coloniale. La fine della Seconda guerra mondiale ha accelerato la fine del colonialismo europeo, ma le relazioni con questi paesi non sono cessate. Grazie alla Convenzione di Lomé e all’accordo di Cotonou, la regione del Pacifico è oggi legata all’Europa per mezzo dei paesi ACP.</p>
      <p sl="en">Anche se la popolazione delle isole del Pacifico è esigua, occorre tener presente che l’Oceano Pacifico copre circa il trenta per cento della superficie terrestre. L’ubicazione di queste isole, pur apportando enormi benefici alla regione attraverso la pesca e il turismo, le rende al contempo isolate a causa di una certa “tirannia della distanza”. I progressi conseguiti nella tecnologia, nei trasporti aerei e nelle infrastrutture, tuttavia, hanno contribuito ad attenuare le loro condizioni economiche.</p>
      <p sl="en">Queste isole dovrebbero inoltre contemplare la possibilità − e a questo proposito sono molto lieto di vedere qui la Commissione al completo − di compiere progressi sfruttando l’economia digitale di area anglofona per fornire a Stati Uniti e Australasia servizi di esternalizzazione di processi aziendali e processi basati sulla conoscenza.</p>
      <p sl="en">Dal punto di vista economico, la regione presenta un notevole divario interno: il suo PIL pro capite varia tra i 500 e gli 8 000 euro annui, con uno scarto comparabile a quello esistente tra Somalia e Bulgaria. La strategia di sostegno alla regione deve essere quindi sufficientemente flessibile da garantire che gli aiuti allo sviluppo vengano distribuiti nel rispetto della parità nazionale e regionale, così da raggiungere il massimo risultato sia per le isole più ricche che per quelle più povere.</p>
      <p sl="en">Per molti abitanti delle isole del Pacifico, i prodotti agricoli costituiscono le principali esportazioni sui mercati internazionali, su cui immettono beni quali zucchero, copra, banane, noci di cocco e olio di palma. Essi devono però far fronte a problemi quali il riscaldamento globale, che per questi paesi costituisce un ostacolo enorme. Li abbiamo anche posti dinanzi a un altro interessante problema, gli accordi di partenariato economico (APE), con cui sono alle prese. A quanto mi dicono, l’unione doganale interregionale sta facendo loro perdere introiti. Che cosa devono fare? Li aiutiamo, forniamo loro appoggio? Creiamo infrastrutture che permettono loro di superare tali difficoltà? Su tutto ciò è necessario riflettere.</p>
      <p sl="en">Una delle principali sfide che la regione si trova ad affrontare è la gestione sostenibile della pesca. Il tonno è particolarmente abbondante nel Pacifico, nelle cui isole viene pescato un terzo delle catture mondiali, per un valore di due miliardi di euro. Stiamo tutelando le catture di questa specie nella regione? Stiamo garantendo che i vantaggi che ne scaturiscono vadano a beneficio degli abitanti? Non lo so. Credo che la Commissione debba prendere in considerazione il problema. Non conosco esattamente la situazione delle catture nella regione, ma penso che se la pesca fruttasse agli abitanti due miliardi di euro, essi non sarebbero poveri come sono.</p>
      <p sl="en">La mia relazione sottolinea che qualsiasi azione intesa a incoraggiare il turismo nella regione deve andare di pari passo con una maggiore responsabilizzazione locale nel settore turistico. Nel documento metto in rilievo che nella maggior parte dei casi solo i paesi più ricchi, dotati di infrastrutture più sviluppate e collegamenti aerei più frequenti, riescono ad attirare un numero significativo di turisti ogni anno. In tale situazione, gli aiuti allo sviluppo destinati ai paesi più poveri devono continuare ad essere utilizzati per finanziare le infrastrutture e incoraggiare un turismo sostenibile. A questo proposito, perché non abbiamo preso in considerazione l’idea di realizzare un hub pacifico, regionale? Potremmo crearne uno, come è stato fatto a Dubai. In fondo, cos’era Dubai? Vent’anni fa non vi si trovava che sabbia, mentre oggi è un hub per il traffico aereo regionale. Lo sceicco Maktoum è riuscito a creare, insieme ad arabi lungimiranti, qualcosa di veramente straordinario: perché non fare lo stesso per gli abitanti delle isole del Pacifico?</p>
      <p sl="en">La mia relazione raccomanda che i paesi insulari più sviluppati del Pacifico continuino a potenziare le strutture per la trasformazione locale del prodotto, creando in tal modo maggiore occupazione, e prendano in considerazione la possibilità di ottenere prestiti agevolati dalla Banca europea per gli investimenti a favore delle piccole e medie imprese, al fine di valorizzare le loro esportazioni.</p>
      <p sl="en">Molte isole sono politicamente instabili, come hanno dimostrato i numerosi colpi di Stato militari verificatisi nelle isole Figi. Sono stanco di sentir parlare di colpi di Stato nelle Figi; eppure è necessario che le due comunità che le compongono sentano di poter avere un futuro comune, e che l’Europa le aiuti in questo processo. Devono fermarsi o dovremo interrompere gli aiuti. Suona come una minaccia, ma è necessario pretendere, in casi come questo, una sorta di contropartita.</p>
      <p sl="en">Il buongoverno è una condizione fondamentale in tutto il Pacifico, e per raggiungere gli Obiettivi di sviluppo del Millennio è anche necessario un certo grado di reciprocità. In paesi come la Papua Nuova Guinea e le isole Salomone la diffusione dell’AIDS rappresenta un problema. L’Unione europea, in qualità di donatore principale, ha l’opportunità di elaborare una strategia volta a sostenere i paesi insulari del Pacifico nel raggiungimento degli Obiettivi di sviluppo del Millennio e nella piena realizzazione delle potenzialità della popolazione. La nostra relazione non è che un punto di partenza.</p>
    </intervention>
    <intervention id="3-240" speaker_id="photo_generic" name="Ján Figel’" is_mep="True" mode="spoken">
      <p sl="en">Membro della Commissione. − Signor Presidente, accolgo con favore la relazione sulle relazioni UE con le isole del Pacifico, e in modo particolare desidero congratularmi con il relatore, onorevole Deva, per i risultati ottenuti.</p>
      <p sl="en">Quando il mio collega, il Commissario Michel, prese l’iniziativa di elaborare per la prima volta una strategia comunitaria per le relazioni dell’UE con gli stati ACP del Pacifico che erano favorevoli, lo fece pensando alla crescente importanza di questi paesi e alle difficoltà che essi si trovavano ad affrontare. Rapporti più stretti con il Pacifico possono risultare vantaggiosi: la regione detiene infatti un’importanza globale e noi abbiamo la possibilità di contribuire notevolmente al suo sviluppo. La relazione del Parlamento riflette chiaramente questi orientamenti e mette in evidenza alcune importanti vie da percorrere.</p>
      <p sl="en">Questi paesi sono per lo più isolati, relativamente poveri, di piccole dimensioni, e hanno raggiunto l’indipendenza in tempi abbastanza recenti. Nella maggior parte di essi si registra una forte crescita demografica. Spetta loro inoltre il compito di preservare un difficile equilibrio tra la tradizione e le pressioni esercitate dalla modernità: la globalizzazione costituisce un’opportunità per questi paesi, ma al contempo rappresenta un pericolo per il loro patrimonio culturale.</p>
      <p sl="en">In molti paesi del Pacifico, lo sviluppo della democrazia incontra condizioni sfavorevoli e, al contempo, per poter progredire la regione ha bisogno di governi di alta qualità. Per questo l’impegno che il Parlamento si è assunto nei confronti di queste democrazie, delle relazioni con esse e della visibilità internazionale è molto importante.</p>
      <p sl="en">Questi paesi dispongono di importanti risorse naturali, quali olio di palma, gas, pesce e legname tropicale, e possono contare su un’incredibile biodiversità. L’Oceano Pacifico è tanto importante da dover essere considerato un bene pubblico mondiale: esso dischiude ai suoi paesi insulari opportunità sulla scena internazionale e prospettive per il futuro. Il cambiamento climatico, tuttavia, costituisce una minaccia per molte isole, e persino per interi paesi.</p>
      <p sl="en">I paesi e i Territori d’oltremare fungono da ponte tra l’Europa e il Pacifico e tra le loro culture. Proponiamo pertanto di offrire loro, laddove i paesi del Pacifico si trovano in uno stato di necessità e noi disponiamo di vantaggi comparativi, il nostro sostegno. Abbiamo individuato nella tematica “blu-verde” il cardine e punto focale della gestione sostenibile delle risorse naturali della regione. Ci siamo inoltre impegnati a rafforzare le relazioni politiche, a elaborare azioni di sviluppo più mirate e a distribuire i nostri aiuti con maggior efficienza.</p>
      <p sl="en">Nella sua comunicazione, la Commissione prevedeva che, se non si fossero invertite molte delle tendenze significative, i paesi del Pacifico si sarebbero trovati ad affrontare, in futuro, un maggior numero di problemi. Soltanto l’anno scorso nelle isole Salomone, nel Timor Est, a Tonga e nelle isole Figi si sono verificati gravi problemi di sicurezza e crisi politiche. Le problematiche sono così gravi e complesse che molti paesi ACP del Pacifico non sono in grado di gestirle senza aiuti esterni. Per questo stiamo collaborando con i nostri partner australiani e neozelandesi e una volta raggiunte condizioni stabili potremo contribuire, come ha affermato l’onorevole Deva, all’ulteriore sviluppo del turismo nel Pacifico.</p>
      <p sl="en">Il Parlamento ha ovviamente preso atto delle conclusioni del Consiglio relative alla strategia per il Pacifico, confermando così la volontà dell’Unione di rafforzare il suo partenariato con questa regione. Molti Stati membri si interessano da vicino alla situazione del Pacifico. L’Unione europea deve svolgere un ruolo importante in questa regione: la vostra relazione lo dimostra molto chiaramente e la Commissione confida che dimostrerete un sostegno e una solidarietà durevoli verso questi paesi, che sono davvero straordinari.</p>
    </intervention>
    <intervention id="3-241" speaker_id="4349" name="Rosa Miguélez Ramos" is_mep="True" mode="spoken">
      <p sl="es">a nome del gruppo PSE. − Signor Presidente, onorevoli colleghi, discutiamo oggi la relazione dell’onorevole Deva sulle relazioni dell’Unione europea con le isole del Pacifico: una strategia per un partenariato rafforzato.</p>
      <p sl="es">La commissione per la pesca ha presentato e approvato un parere in materia di cui sono stata relatrice. Mi congratulo con l’onorevole Deva per il lavoro svolto e constato con piacere che le proposte della commissione per la pesca verranno incluse, almeno in parte, nel testo della risoluzione.</p>
      <p sl="es">L’Oceano Pacifico è una delle zone di pesca più ricche al mondo, e la flotta tonniera pesca da tempo nelle sue acque in forza degli accordi bilaterali sottoscritti con i paesi della regione.</p>
      <p sl="es">Studi scientifici dimostrano che il livello delle risorse è più che soddisfacente e che l’aiuto finanziario dell’Unione europea costituisce una fonte di reddito importante per i paesi della regione.</p>
      <p sl="es">Occorre pertanto rafforzare i nostri rapporti con questi paesi. L’interesse è reciproco: abbiamo l’opportunità di contribuire a promuovere, in queste acque, una gestione sostenibile delle risorse alieutiche, e per i pescatori di tonno dell’Unione europea potrebbe essere utile progredire nella realizzazione di una rete di accordi sulla pesca del tonno, simile a quella già in vigore nell’Oceano Indiano, come richiesto nel suo parere dalla commissione per la pesca.</p>
      <p sl="es">Se vogliamo rafforzare il partenariato con questa regione del mondo, quindi, non dobbiamo tralasciare il settore della pesca.</p>
    </intervention>
    <intervention id="3-242" speaker_id="23881" name="Marios Matsakis" is_mep="True" mode="spoken">
      <p sl="en">a nome del gruppo ALDE. − Signor Presidente, ringrazio molto il relatore per il lavoro svolto. A tutta prima la prospettiva di una strategia intesa a rafforzare il partenariato con le isole del Pacifico sembra positiva e abbastanza inoffensiva da scongiurare reazioni di sospetto o scontento. Dopo tutto lo scopo previsto è il miglioramento delle relazioni, soprattutto commerciali, a reciproco vantaggio dei cittadini dell’Unione europea e degli abitanti delle isole del Pacifico.</p>
      <p sl="en">Questa constatazione può valere per la maggior parte dei paesi insulari del Pacifico. La verità, però, è che molte altre isole non sono affatto paesi, bensì colonie del ventunesimo secolo, e tra l’altro due delle nazioni colonizzatrici − ovvero Francia e Regno Unito − sono Stati membri dell’Unione europea.</p>
      <p sl="en">Si veda il caso della Nuova Caledonia. Si estende su una superficie di 18 500 Km² e i suoi circa 250 000 abitanti sono classificati soltanto come “comunità sui generis ”. La Nuova Caledonia non è un paese, ma un dipartimento francese d’oltremare. Su una scala molto più ridotta, le isole Pitcairns sono un Territorio d’oltremare del Regno Unito amministrato da un governatore nominato dalla Regina d’Inghilterra.</p>
      <p sl="en">Quindi, onorevoli colleghi, a prescindere dal principio ignominioso per cui si tollera che Francia e Regno Unito continuino ad avere delle colonie, sembriamo accontentarci di instaurare relazioni con queste colonie come se non ci fosse alcun problema. Di fatto, la relazione non contiene il benché minimo accenno alla colonizzazione e alla perdita di democrazia che ne consegue.</p>
      <p sl="en">Per concludere, vorrei porre il seguente quesito: dal momento che alcune isole appartengono sostanzialmente ai suddetti Stati membri dell’Unione europea, si può dunque dire che mediante questo partenariato strategico Francia e Regno Unito instaureranno, di fatto, relazioni con se stessi? Il signor Commissario potrà forse illuminarci su questa entusiasmante, benché singolare, prospettiva.</p>
    </intervention>
    <intervention id="3-243" speaker_id="28392" name="Józef Pinior" is_mep="True" mode="spoken">
      <p sl="pl">Signor Presidente, innanzi tutto vorrei ringraziare l’onorevole Deva per questa importantissima relazione sulla strategia per un partenariato rafforzato tra Unione europea e isole del Pacifico. Il Parlamento europeo conviene con la Commissione sulla necessità di intensificare il dialogo politico con il Forum delle isole del Pacifico. Peraltro, i suoi leader hanno raggiunto un nuovo accordo che ha fatto del Forum un’organizzazione intergovernativa ai sensi del diritto internazionale.</p>
      <p sl="pl">Allo stesso tempo, vorremmo evidenziare la necessità che il rafforzamento del dialogo a livello regionale tenga anche conto delle esigenze dei paesi più poveri della regione. Lo sfruttamento delle risorse naturali deve contribuire a generare reddito per tutta la popolazione dei paesi insulari del Pacifico e, in particolare, deve permettere di ridurre la povertà. Il Parlamento europeo evidenzia l’importanza del turismo per la regione, ricordando che la bellezza naturale delle isole del Pacifico costituisce una delle loro principali ricchezze. Il sostegno al turismo nella regione deve andare di pari passo con un maggior coinvolgimento degli abitanti nell’offerta di servizi turistici, per assicurare il futuro del settore e massimizzare i suoi vantaggi per l’economia locale. Vorrei inoltre sottolineare la necessità, messa in luce nella relazione, di offrire sostegno al sistema educativo e di formazione tecnica nei paesi della regione, nel quadro del Decimo fondo europeo di sviluppo.</p>
      <p sl="pl">Il Parlamento europeo condivide l’opinione della Commissione secondo cui l’instabilità politica e i conflitti possono esercitare un impatto disastroso sullo sviluppo economico della regione, determinando in particolare la perdita di profitti nel settore turistico e danneggiando l’infrastruttura economica. Desideriamo richiamare l’attenzione sulla situazione di Timor Est, che a maggio e giugno del 2006 ha assistito a un’esplosione della violenza. Ci auguriamo che la Commissione, lavorando in stretta collaborazione con la comunità internazionale, possa aiutare i leader di Timor Est a risolvere i problemi che stanno alla base della crisi, tenendo conto della necessità di stabilità politica, riduzione della povertà, sviluppo sociale e riconciliazione tra i vari gruppi sociali.</p>
    </intervention>
    <intervention id="3-244" speaker_id="4393" is_mep="True" mode="spoken" role="Presidente">
      <p sl="unknown">La discussione è chiusa.</p>
      <p sl="unknown">La votazione si svolgerà giovedì alle 11.30.</p>
      <p sl="unknown">Dichiarazione scritta (articolo 142 del Regolamento)</p>
    </intervention>
    <intervention id="3-245" speaker_id="4340" name="Margie Sudre" is_mep="True" mode="spoken">
      <p sl="fr">Questa settimana il Parlamento europeo è stato consultato, per la prima volta in trent’anni, su una strategia ufficiale relativa alle relazioni tra l’Unione europea e l’Oceano Pacifico. Tale strategia mira a rafforzare il dialogo politico, a migliorare la cooperazione e ad aumentare l’efficacia dell’erogazione degli aiuti allo sviluppo, di cui l’Unione europea fornisce oltre un quarto dell’importo totale.</p>
      <p sl="fr">Per un alcuni settori fondamentali, la strategia pone l’accento sullo sviluppo sostenibile, sia da un punto di vista ecologico, che da un punto di vista economico. E’ il caso del settore turistico, minerario, agricolo, dei trasporti e della pesca.</p>
      <p sl="fr">In seno alla commissione per la pesca, ho fatto adottare un emendamento in cui si chiede all’Unione europea di sostenere finanziariamente progetti di cooperazione regionale finalizzati alla valutazione, al controllo e alla gestione delle risorse alieutiche, realizzati con paesi della regione e con i paesi e i Territori d’oltremare associati all’Unione europea: la Polinesia francese, la Nuova Caledonia, Wallis e Fortuna, e le isole Pitcairns.</p>
      <p sl="fr">Sono lieta che l’Unione europea intenda impegnarsi più concretamente nel Pacifico, puntando sullo sviluppo economico, sulla stabilità politica, e su un’efficace gestione delle risorse nella zone contigue ai nostri paesi e Territori d’oltremare. Speriamo che le risorse finanziarie siano all’altezza delle ambizioni dichiarate.</p>
    </intervention>
    <intervention id="3-272" speaker_id="28373" name="Bogdan Golik" is_mep="True" mode="spoken">
      <p sl="pl">Vorrei manifestare il mio sostegno alla relazione dell’onorevole Deva sulle relazioni dell’UE con le isole del Pacifico dal titolo “Una strategia per un partenariato rafforzato”. Mi auguro che questo indispensabile documento possa inaugurare una nuova era nelle relazioni tra l’Unione europea e le isole del Pacifico.</p>
      <p sl="pl">I paesi europei intrattengono rapporti con la regione del Pacifico da trent’anni, e ne rappresentano i principali donatori. E’ quindi particolarmente importante elaborare una strategia a lungo termine. Di fatto, la regione del Pacifico è l’unica zona del mondo con la quale l’Unione non abbia ancora sviluppato una strategia generale e integrata.</p>
      <p sl="pl">L’adozione della relazione in esame rappresenta un’ottima occasione per instaurare nuovi rapporti con la regione, di tipo sia economico sia politico. Le isole del Pacifico svolgono un ruolo fondamentale nella stabilizzazione del clima e dispongono anche di abbondanti risorse naturali, quali depositi minerari e pesce. Si tratterebbe quindi di rafforzare il partenariato con una delle regioni leader nel mondo nel campo della pesca del tonno; nelle sue acque, infatti, viene effettuato un terzo delle catture mondiali di questa specie.</p>
      <p sl="pl">Il mio appoggio alla presente relazione prende inoltre le mosse dalla necessità di promuovere la democrazia e la stabilità nella regione del Pacifico e di impedire che ideologie estremistiche vi prendano piede. L’Unione europea ha legami storici con queste isole, e deve assisterle negli sforzi necessari a conseguire gli Obiettivi di sviluppo del Millennio.</p>
      <p sl="pl">L’adozione della strategia per un partenariato rafforzato ci offrirà l’opportunità di fissare obiettivi economici e sociali più elevati. Impegnandosi in questa direzione, l’Unione europea può quindi fare qualcosa di più che fornire semplicemente il proprio appoggio alle sue ex-colonie.</p>
    </intervention>
  </section>
  <section id="creitem26" title="25. Accordo di partenariato CE/Gabon nel settore della pesca (discussione)">
    <intervention id="3-247" speaker_id="4393" is_mep="True" mode="spoken" role="Presidente">
      <p sl="unknown">L’ordine del giorno reca in discussione la relazione presentata dall’on. Stavros Arnaoutakis, a nome della commissione per la pesca, sulla proposta di regolamento del Consiglio relativo alla conclusione di un accordo di partenariato nel settore della pesca tra la Comunità europea e la Repubblica del Gabon [COM(2006)0454 – C6-0303/2006 – 2006/0156(CNS) ] (A6-0477/2006).</p>
    </intervention>
    <intervention id="3-248" speaker_id="photo_generic" name="Ján Figel’" is_mep="True" mode="spoken">
      <p sl="en">Membro della Commissione. − Signor Presidente, il 28 ottobre 2005 la Comunità europea e la Repubblica del Gabon hanno negoziato e siglato un accordo di partenariato nel settore della pesca per un periodo di sei anni. Per decisione del Consiglio, il nuovo protocollo è applicato in via provvisoria dal dicembre 2005. Al momento della sua entrata in vigore, tale accordo abrogherà e sostituirà il precedente accordo tra Comunità economica europea e Repubblica del Gabon sulla pesca al largo delle coste gabonesi, entrato in vigore nel dicembre 1998.</p>
      <p sl="en">Il corrispettivo finanziario è fissato a 860 000 euro l’anno, e il sessanta per cento di tale contributo sarà destinato al sostegno finanziario annuale per lo sviluppo e l’attuazione della politica settoriale della pesca nel Gabon, finalizzata all’introduzione di un’attività di pesca responsabile e sostenibile.</p>
      <p sl="en">Il nuovo protocollo prevede possibilità di pesca per ventiquattro tonniere con reti a circuizione e sedici pescherecci con palangari di superficie, con un quantitativo di riferimento di 11 000 tonnellate annue.</p>
      <p sl="en">L’accordo fa parte di un’importante rete di accordi comunitari per la pesca del tonno al largo delle coste occidentali dell’Africa.</p>
      <p sl="en">La Commissione ritiene che l’accordo garantirà alla Comunità europea e al Gabon un quadro giuridico e politico adeguato, che permetterà di monitorare e controllare l’attività della flotta comunitaria nell’area di pesca del Gabon. Consentirà inoltre alla Comunità di sostenere lo sviluppo del settore in questo paese, a reciproco vantaggio delle parti.</p>
    </intervention>
    <intervention id="3-249" speaker_id="28578" name="Stavros Arnaoutakis" is_mep="True" mode="spoken">
      <p sl="el">Signor Presidente, il 28 ottobre 2005 l’Unione europea e la Repubblica del Gabon hanno negoziato e siglato un accordo di partenariato pluriennale nel settore della pesca relativo alle relazioni tra la Comunità europea e la Repubblica gabonese in questo comparto. L’accordo di partenariato, corredato di un protocollo, è stato concluso per un periodo di sei anni, mentre le condizioni tecniche e finanziarie relative alla gestione delle attività di pesca sono entrate in vigore il 3 dicembre 2005.</p>
      <p sl="el">L’obiettivo principale dell’accordo di partenariato, che supera il ristretto quadro commerciale del precedente accordo bilaterale, è quello di sviluppare, per mezzo della cooperazione generale in ambito economico e scientifico, una politica di pesca sostenibile, caratterizzata dallo sfruttamento responsabile delle risorse alieutiche, dal sostegno alle popolazioni costiere e dalla creazione di piccole industrie locali di congelamento e trasformazione. Un importante passo avanti è rappresentato dal controllo satellitare dei pescherecci, al fine di sradicare la pesca illegale, non dichiarata e non regolamentata.</p>
      <p sl="el">Come ha rilevato il Commissario Borg, responsabile per la pesca, questo nuovo accordo apre un nuovo capitolo nella cooperazione tra l’Unione europea e la Repubblica del Gabon, poiché incrementerà gli sforzi di questo paese per salvaguardare il futuro della pesca nelle sue acque. Occorre sottolineare che accordi come questo sono molto importanti anche perché promuovono lo sviluppo economico e la cooperazione con paesi terzi.</p>
      <p sl="el">L’accordo siglato con il Gabon nel settore della pesca costituisce un ulteriore strumento di sviluppo con cui l’Unione europea intende ribadire la sua solidarietà e la sua volontà di continuare a cooperare con paesi terzi in via di sviluppo. Ritengo pertanto necessario che il Parlamento europeo, in quanto Istituzione eletta direttamente dai cittadini, venga informato con ampio anticipo, e non consultato a un anno di distanza al solo scopo di ratificare le decisioni prese.</p>
    </intervention>
    <intervention id="3-250" speaker_id="1993" name="Carmen Fraga Estévez" is_mep="True" mode="spoken">
      <p sl="es">a nome del gruppo PPE-DE. − Signor Presidente, vorrei protestare, per l’ennesima volta, contro il modo reticente e oscuro con cui si è soliti affrontare il tema della pesca. E’ ciò che si sta verificando anche oggi.</p>
      <p sl="es">Ringrazio l’onorevole Arnaoutakis per la sua eccellente relazione. Data l’ora tarda, sarò concisa e mi limiterò a sottolineare tre aspetti che ritengo importanti riguardo al Gabon e agli accordi di pesca in generale.</p>
      <p sl="es">In primo luogo sono costretta a rilevare, ancora una volta, il ritardo con cui la Commissione ha presentato questo tema al Parlamento europeo, e a sottolineare che l’Unione europea pagherà con un ritardo di almeno sei mesi la prima parte della compensazione finanziaria al Gabon. Ciò è inaccettabile e l’Unione non può provocare simili ritardi, soprattutto quando sono coinvolti paesi terzi dalle economie tanto fragili. Penso che si sia trovato un accordo con il Commissario Borg e mi auguro che in futuro simili ritardi non si ripetano.</p>
      <p sl="es">In secondo luogo vorrei mettere in evidenza gli aspetti finanziari degli accordi di pesca in generale, di cui questo caso specifico costituisce un esempio disdicevole. A questo riguardo molti lamentano il fatto – e mi rincresce che siano assenti proprio coloro che più criticano gli accordi di pesca – che il settore della pesca non collabora, o contribuisce a malapena, al finanziamento di questi accordi. Di fatto, nel caso dell’accordo con il Gabon, il settore della pesca verserà quasi il venti per cento in più di ciò che stanzierà l’Unione europea dal bilancio comunitario. Questo dovrebbe rassicurare chi sostiene che il settore della pesca non contribuisce al finanziamento degli accordi.</p>
      <p sl="es">Infine, signor Presidente, vorrei anche presentare alla Commissione una richiesta relativa agli accordi già avanzata più volte dalla commissione per la pesca: al fine di conseguire una maggior trasparenza, chiediamo che i deputati di questo Parlamento possano partecipare, in qualità di osservatori, alle commissioni miste incaricate di controllare l’attuazione degli accordi di pesca, obiettivo peraltro già raggiunto per le organizzazioni regionali di pesca. Poter prendere parte, in futuro, alle commissioni miste sarebbe un passo avanti importante. L’istanza è stata già avanzata l’altro giorno alla Presidenza in carica del Consiglio e spero che il Commissario Figel’ la trasmetta alla Commissione europea, in modo che sia possibile conseguire, tra le tre Istituzioni, una maggior partecipazione dei deputati. Credo che, anche solo per l’ora tarda a cui lavoriamo, meritiamo di partecipare come osservatori alle commissioni miste.</p>
    </intervention>
    <intervention id="3-251" speaker_id="4393" is_mep="True" mode="spoken" role="Presidente">
      <p sl="unknown">On. Fraga Estévez, condivido il suo giudizio e trasmetterò alla Presidenza la sua preoccupazione circa la discriminazione operata tra argomenti. Forse è più giusto un principio di rotazione.</p>
      <p sl="unknown">La discussione è chiusa.</p>
      <p sl="unknown">La votazione si terrà giovedì, alle 11.30</p>
    </intervention>
  </section>
  <section id="creitem27" title="26. Integrazione della sostenibilità nelle politiche di cooperazione allo sviluppo (discussione)">
    <intervention id="3-253" speaker_id="4393" is_mep="True" mode="spoken" role="Presidente">
      <p sl="unknown">L’ordine del giorno reca in discussione la relazione presentata dall’on. Danutė Budreikaitė, a nome della commissione per lo sviluppo, sull’integrazione della sostenibilità nelle politiche di cooperazione allo sviluppo [2006/2246(INI) ] (A6-0474/2006).</p>
    </intervention>
    <intervention id="3-254" speaker_id="28268" name="Danutė Budreikaitė" is_mep="True" mode="spoken" role="relatore">
      <p sl="lt">Signor Presidente, onorevoli colleghi, vorrei ringraziare tutti coloro che, nonostante l’ora tarda, hanno trovato il tempo per discutere in seduta plenaria l’importante questione dell’integrazione della sostenibilità nelle politiche di cooperazione allo sviluppo. I documenti comunitari più importanti, il Trattato CE e la strategia di sviluppo sostenibile UE, definiscono lo sviluppo sostenibile uno sviluppo che permette di soddisfare le attuali esigenze della società senza compromettere la capacità delle future generazioni di soddisfare le proprie. Lo sviluppo sostenibile è un principio comunitario generale, la cui influenza deve estendersi a ogni ambito della politica dell’Unione europea, compresa la sua politica di cooperazione allo sviluppo.</p>
      <p sl="lt">Uno degli scopi principali della Comunità è quello di combattere la povertà nel mondo, in modo da estinguere alcuni vecchi debiti con i paesi in via di sviluppo, e aiutarli a risalire dallo status di nazioni meno sviluppate verso quello di nazioni in via di sviluppo, per conseguire infine quello di nazioni sviluppate. I paesi sviluppati conoscono il prezzo da pagare per il progresso e l’odierno stile di vita: penso all’impatto ambientale delle attività umane, legate allo sviluppo di vari campi dell’economia, in modo particolare a quello dell’industria. E’ il mondo intero a pagare questo prezzo altissimo, benché non tutti i paesi dispongano o facciano uso della tecnologia che contribuisce a creare l’effetto serra, ad accrescere le emissioni di CO², o a provocare altre forme di inquinamento. Stiamo pagando tutti e tutti auspichiamo una riduzione dell’inquinamento. L’Europa rivolge la sua attenzione non solo alle sue economie, adottando soluzioni adeguate, ma anche a quelle dei paesi in via di sviluppo, chiedendo loro di impiegare fonti di energia pulita e rinnovabile e tecnologie non inquinanti. Questo obiettivo, tuttavia, non è facile da raggiungere. La relazione solleva alcuni dei problemi legati allo sviluppo sostenibile e delinea possibili soluzioni, non solo per i paesi in via di sviluppo, ma anche per l’Unione europea. Lo sviluppo sostenibile si articola in tre aspetti fondamentali: la crescita economica stabile, la protezione dell’ambiente e l’equità e la coesione sociale.</p>
      <p sl="lt">Ciò significa che le questioni economiche, ambientali e sociali sono interrelate e si rafforzano reciprocamente, e di questa interconnessione occorre tener conto già nella fase di progettazione politica. Le questioni economiche sono legate alla qualità dell’amministrazione, ai diritti umani, alla democrazia, all’integrazione regionale e ad altri aspetti dell’economia e della vita quotidiana. Il sostegno finanziario dell’Unione europea e di altri paesi è necessario per risolvere questi problemi, così come sono necessari il rafforzamento della capacità istituzionale dei paesi in via di sviluppo, la lotta alla corruzione, i nuovi metodi per aiutare le aziende e il mercato a realizzare uno sviluppo sostenibile, l’attrattiva degli investimenti esteri diretti, e così via.</p>
      <p sl="lt">Uno dei problemi più nocivi per l’ambiente è la distruzione illegale delle foreste, che favorisce la corruzione e la possibilità di scontri armati, determina la mancanza di accesso all’acqua potabile e condizioni sanitarie insufficienti, provoca l’inquinamento, soprattutto l’effetto serra, e l’esaurimento delle risorse naturali, innescando in questo modo situazioni di conflitto. Nella sfera sociale anche gli aspetti ambientali rivestono un ruolo importante, per esempio per quanto riguarda l’accesso all’acqua potabile e alle condizioni sanitarie, l’accesso all’educazione e al sistema di assistenza sanitaria e la lotta contro la povertà. E’ pertanto evidente che, per la realizzazione dei tre aspetti fondamentali per lo sviluppo sostenibile, la promozione della crescita economica e l’eradicazione della povertà, da conseguirsi garantendo al contempo la protezione dell’ambiente, rappresentano le sfide più cruciali della politica UE in materia di cooperazione allo sviluppo.</p>
      <p sl="lt">Nell’ambito di questa politica l’Unione europea deve quindi esortare altri attori economici di rilievo, quali gli Stati Uniti, la Cina e l’India, alla realizzazione di uno sviluppo sostenibile su scala globale. Per promuovere la crescita economica, è fondamentale attuare uno sviluppo sostenibile in ogni settore, investire in tecnologie non inquinanti, introdurre tecnologie energetiche alternative e, soprattutto, applicare codici di condotta per le imprese. E’ fondamentale sottolineare l’obbligo, per le imprese multinazionali che operano nei paesi in via di sviluppo, di rispettare l’ambiente. In questo contesto, l’applicazione alle aziende europee di un codice di responsabilità sociale delle imprese può costituire un buon punto di partenza.</p>
      <p sl="lt">Se vuole lottare contro il deterioramento della tutela ambientale nei paesi in via di sviluppo, l’Unione europea deve cooperare con maggiore efficacia con le piccole e medie imprese, improntandole al rispetto per l’ambiente. La salvaguardia della diversità biologica, il controllo dello stato ecologico dell’ambiente e i provvedimenti necessari alla loro realizzazione costituiscono il nostro debito collettivo nei confronti delle generazioni future. In ambito sociale, dobbiamo cercare di conseguire gli Obiettivi di sviluppo del Millennio, promuovere un modello di consumo sostenibile, combattere le malattie e destinare maggiori aiuti ufficiali alla formazione sanitaria e ambientale.</p>
      <p sl="lt">E’ inoltre essenziale coinvolgere la società civile, le ONG e le donne nella ricerca di soluzioni ai problemi relativi allo sviluppo sostenibile, nonché rafforzare il dialogo sociale. Oltre a questi tre ambiti dello sviluppo sostenibile, vorrei anche segnalare l’importanza prioritaria dello sviluppo della capacità istituzionale in ogni settore. Misure quali il sostegno alle riforme istituzionali, amministrative e giuridiche, lo sviluppo di reti infrastrutturali e l’assistenza nella gestione delle finanze pubbliche, devono tenere conto dell’impatto ambientale, economico e sociale.</p>
      <p sl="lt">Questi sono piani d’azione a lungo termine per realizzare la sostenibilità nell’ambito della politica di cooperazione allo sviluppo. L’Unione europea, tuttavia, può già prendere alcuni provvedimenti per realizzare la sostenibilità, risolvere la questione delle sovvenzioni alle esportazioni di prodotti agricoli e promuovere l’importazione di beni prodotti in modo sostenibile e nel rispetto degli accordi internazionali, appellandosi a una politica di immigrazione che ponga fine alla fuga dei cervelli dai paesi in via di sviluppo, incoraggiando altresì gli investimenti in questi paesi e applicando agli aiuti allo sviluppo lo 0,7 per cento del PNL.</p>
    </intervention>
    <intervention id="3-255" speaker_id="photo_generic" name="Ján Figel’" is_mep="True" mode="spoken">
      <p sl="en">Membro della Commissione. − Signor Presidente, cercherò di non oltrepassare il tempo a mia disposizione, in modo che il dibattito possa concludersi entro mezzanotte.</p>
      <p sl="en">La presente relazione, relativa all’integrazione della sostenibilità nelle politiche di cooperazione allo sviluppo, incontra naturalmente il nostro favore. Constato inoltre con piacere che essa concorda perfettamente con la nostra analisi del problema. L’impegno della Commissione per una migliore integrazione della sostenibilità nella cooperazione allo sviluppo è totale. Obiettivo generale di questa forma di cooperazione è l’eradicazione della povertà nel contesto dello sviluppo sostenibile, e la Commissione sta già lavorando nella direzione auspicata dalla maggior parte delle raccomandazioni contenute nella relazione, per la quale mi congratulo con la relatrice, onorevole Budreikaitė. Cercherò di illustrarlo con alcuni esempi.</p>
      <p sl="en">In primo luogo, la Commissione sta rafforzando l’integrazione degli aspetti ambientali nelle politiche di sviluppo in molti modi, ad esempio tramite la formazione del personale, l’istituzione di un servizio di assistenza ambientale, la definizione sistematica di profili ambientali regionali e nazionali, nonché la realizzazione, laddove necessario, di valutazioni ambientali strategiche e valutazioni di impatto ambientale.</p>
      <p sl="en">In secondo luogo, stiamo intensificando gli aiuti volti ad aiutare i paesi in via di sviluppo a fronteggiare il cambiamento climatico, e lavorando per incrementare la formazione di alleanze con i paesi in via di sviluppo nell’ambito dell’adattamento al cambiamento climatico e della sua mitigazione. Poiché l’effetto più diretto del cambiamento climatico sui paesi in via di sviluppo è il prodursi di fenomeni atmosferici estremi, stiamo inoltre preparando una nuova strategia di riduzione del rischio di calamità.</p>
      <p sl="en">In terzo luogo, la Commissione sta promuovendo attraverso vari progetti l’impiego di energia pulita e rinnovabile. Un’altra iniziativa recente accolta positivamente dalla comunità internazionale è il Fondo globale per l’efficienza energetica e le energie rinnovabili.</p>
      <p sl="en">In quarto luogo, ci stiamo impegnando a fondo per prevenire l’importazione illecita di legname mediante la stipula di accordi di partenariato su base volontaria, nel quadro del piano d’azione per l’applicazione delle normative, la governance e il commercio nel settore forestale. Sono stati avviati di recente negoziati con la Malesia, il Ghana e l’Indonesia.</p>
      <p sl="en">Infine, stiamo pianificando finanziamenti per sviluppare, nei paesi in via di sviluppo, la capacità di prevenire lo scarico di rifiuti tossici e di rimuovere gli stock di pesticidi solidi.</p>
      <p sl="en">Senza dubbio, per realizzare questi e altri obiettivi prospettati nella relazione sono ancora necessari sforzi notevoli. Il sostegno del Parlamento europeo allo strumento di cooperazione allo sviluppo e alla strategia climatica per le risorse ambientali e naturali sarà determinante, e in quest’ottica intendo esprimergli la mia gratitudine per il suo impegno e il suo appoggio.</p>
    </intervention>
    <intervention id="3-256" speaker_id="34727" name="Horst Posdorf" is_mep="True" mode="spoken">
      <p sl="de">a nome del gruppo PPE-DE. − Signor Presidente, onorevoli colleghi, non posso fare altro che ringraziare la relatrice, onorevole Budreikaitė, per l’ottimo lavoro svolto, da cui è scaturita una relazione estremamente equilibrata, che non dà adito ad alcuna polemica.</p>
      <p sl="de">Questo documento contiene fondamentalmente i punti che la commissione per lo sviluppo intendeva affrontare: in primo luogo, le sfide del cambiamento climatico; in secondo luogo, la salvaguardia della biodiversità; in terzo luogo, l’alleviamento del debito per i paesi meno sviluppati; in quarto luogo, la promozione delle piccole e medie imprese al fine di migliorare la cooperazione sociale, ambientale ed economica nei paesi del sud; e infine un maggior numero di investimenti esteri diretti e una maggiore diversificazione delle esportazioni.</p>
      <p sl="de">La relazione esorta la Commissione a basare tutti i programmi di sviluppo comunitari sulla trasparenza e la responsabilità, in quanto è proprio la corruzione a compromettere la sostenibilità nei paesi in via di sviluppo. Quest’Assemblea sostiene pertanto la necessità di introdurre incarichi indipendenti al fine di combattere la corruzione, destinando a tale scopo risorse adeguate. Non mi resta che chiedere a tutti i colleghi di appoggiare con il loro voto questa relazione.</p>
    </intervention>
    <intervention id="3-257" speaker_id="4242" name="Karin Scheele" is_mep="True" mode="spoken">
      <p sl="de">a nome del gruppo PSE. − Signor Presidente, vorrei congratularmi anch’io con la relatrice. Per lungo tempo è prevalsa l’idea che la tutela dell’ambiente e lo sviluppo sostenibile fossero articoli di lusso, che non potevano essere discussi, e tanto meno conseguiti, finché una società non avesse raggiunto un certo grado di sviluppo.</p>
      <p sl="de">Da allora, lo sviluppo sostenibile è diventato uno degli Obiettivi di sviluppo del Millennio, dati gli effetti, più diretti che altrove, che condizioni ambientali inadeguate esercitano sulle popolazioni più povere. Le condizioni di vita di queste ultime dipendono in larga parte dall’accesso alle risorse naturali: il legname costituisce, ad esempio, la fonte di sussistenza per il novanta per cento delle persone che vivono in stato di assoluta povertà. Inoltre è assodato che i paesi in via di sviluppo risentono degli effetti del cambiamento climatico più dei paesi industrializzati, che ne sono ampiamente responsabili. In questo contesto, accogliamo con favore la proposta della Commissione di ridurre le emissioni di CO² in tutta Europa per le nuove auto a partire dal 2012.</p>
      <p sl="de">Nella presente relazione chiediamo ancora una volta agli Stati Uniti, ma anche a India e Cina, di ratificare il Protocollo di Kyoto e di assumersi la responsabilità, insieme all’Unione europea, di uno sviluppo sostenibile su scala mondiale.</p>
      <p sl="de">La costruzione di infrastrutture può costituire un elemento importante per lo sviluppo sostenibile, ma è anche fondamentale tenere presenti gli aspetti sociali e ambientali: esortiamo pertanto la Commissione a fornire, per ogni progetto che ottiene il sostegno finanziario dell’Unione europea, una valutazione di impatto ambientale, e di renderla pubblicamente accessibile.</p>
      <p sl="de">Veniamo regolarmente sconvolti da resoconti sulle condizioni disumane di lavoro che si registrano nei paesi in via di sviluppo: il codice di condotta per le imprese europee operanti in tali paesi va effettivamente reso più efficace. E’ inoltre necessario che l’Europa contribuisca a garantire l’applicazione delle norme fondamentali dell’Organizzazione internazionale del lavoro.</p>
    </intervention>
    <intervention id="3-258" speaker_id="4393" is_mep="True" mode="spoken" role="Presidente">
      <p sl="unknown">La discussione è chiusa.</p>
      <p sl="unknown">La votazione si svolgerà giovedì, alle 11.30.</p>
    </intervention>
  </section>
  <section id="creitem28" title="27. Ordine del giorno della prossima seduta: vedasi processo verbale"/>
  <section id="creitem29" title="28. Chiusura della seduta"/>
</text>
