<?xml version='1.0' encoding='utf-8'?>
<text id="20110609.IT" lang="it" date="2011-06-09" place="Strasburgo" edition="Edizione GU">
  <section id="creitem1" title="1. Apertura della seduta"/>
  <section id="creitem2" title="2. Decisioni concernenti taluni documenti: vedasi processo verbale"/>
  <section id="creitem3" title="3. Applicazione della direttiva VIA in Austria (discussione)">
    <intervention id="4-006-000" speaker_id="4482" is_mep="True" mode="spoken" role="Presidente" name="Rodi KRATSA-TSAGAROPOULOU" nationality="Greece" birth_date="14-11-1952" birth_place="Zakynthos" p_group="Group of the European People's Party (Christian Democrats)" m_state="GR">
      <p sl="unknown">L’ordine del giorno reca la discussione sull’interrogazione orale (Ο-000084/2011 – Β7-0314/2011) alla Commissione, dell’onorevole Mazzoni a nome della commissione per le petizioni, sull’applicazione della direttiva VIA in Austria.</p>
    </intervention>
    <intervention id="4-007-000" speaker_id="2073" name="Richard HOWITT" is_mep="True" mode="spoken" nationality="United Kingdom" birth_date="05-04-1961" birth_place="Reading" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Signora Presidente, presento una mozione d’ordine ai sensi dell’articolo 96 del regolamento, con la quale chiedo si risponda alla Formula One Teams Association (Associazione delle squadre di Formula Uno) – compresa la Lotus nella mia circoscrizione – che ieri in una lettera ha puntualizzato la sua contestazione dell’annullamento del Gran premio del Bahrain per motivi logistici.</p>
      <p sl="en">Vorrei chiedere al Presidente di ricordare alle squadre nella lettera che esiste una buona tradizione di ritiro degli sportivi da determinati eventi, in difesa dei diritti umani: da Muhammad Ali nel caso della guerra del Vietnam, ai giocatori di cricket che si rifiutarono di recarsi nel Sudafrica soggetto all’apartheid, fino gli atleti che non hanno preso parte alle Olimpiadi di Mosca.</p>
      <p sl="en">Desidero anche chiedere al Presidente di specificare, a nome del Parlamento europeo, che qualsiasi squadra si ritiri in difesa dei diritti umani avrà il sostegno del Parlamento e che, quest’anno, il nome insanguinato del Bahrain non dovrebbe stare accanto ai prestigiosi nomi europei di Nürburgring, Monza, Monaco e Silverstone.</p>
    </intervention>
    <intervention id="4-008-000" speaker_id="4482" is_mep="True" mode="spoken" role="Presidente" name="Rodi KRATSA-TSAGAROPOULOU" nationality="Greece" birth_date="14-11-1952" birth_place="Zakynthos" p_group="Group of the European People's Party (Christian Democrats)" m_state="GR">
      <p sl="unknown">Abbiamo preso atto della sua mozione, onorevole Howitt, e le daremo corso.</p>
    </intervention>
    <intervention id="4-009-000" speaker_id="28139" name="Carl SCHLYTER" is_mep="True" mode="spoken" nationality="Sweden" birth_date="07-01-1968" birth_place="Danderyd" p_group="Group of the Greens/European Free Alliance" m_state="SE">
      <p sl="sv">Signora Presidente, in qualità di relatore della relazione sulle disposizioni transitorie per gli accordi bilaterali in materia di investimenti dopo il trattato di Lisbona e previo esame approfondito del voto del Parlamento e della proposta del Consiglio, desidero dimettermi da relatore per la presente relazione: tanto la posizione del Consiglio quanto quella del Parlamento favoriscono in modo unilaterale gli interessi degli investitori e non tengono conto della necessità di trasparenza. Inoltre, i vecchi Stati membri non prendono in considerazione la necessità dei nuovi Stati membri di siglare nuovi accordi, e i diritti degli investitori non sono controbilanciati in alcun modo da requisiti ambientali, sociali e giuridici. Pertanto, non mi sento in grado di difendere la posizione del Parlamento, né di condurre questi negoziati ad un esito positivo. Chiedo dunque di poter delegare il compito di relatore al Presidente della commissione.</p>
    </intervention>
    <intervention id="4-010-000" speaker_id="4482" is_mep="True" mode="spoken" role="Presidente" name="Rodi KRATSA-TSAGAROPOULOU" nationality="Greece" birth_date="14-11-1952" birth_place="Zakynthos" p_group="Group of the European People's Party (Christian Democrats)" m_state="GR">
      <p sl="unknown">Questa è una mozione procedurale e lei dovrebbe presentarla alla commissione competente.</p>
    </intervention>
    <intervention id="4-011-000" speaker_id="2323" name="Rainer WIELAND" is_mep="True" mode="spoken" nationality="Germany" birth_date="19-02-1957" birth_place="Stuttgart - Bad Cannstatt" m_state="DE">
      <p sl="de">autore. – Signora Presidente, signor Commissario, onorevoli deputati, prendo la parola a nome dell’onorevole Mazzoni, Presidente della commissione per le petizioni, che purtroppo non può essere presente. Senza dubbio ci sono petizioni più importanti di questa che non riguarda 30 000 persone, diversamente da altre in attesa in questo Parlamento. Le motivazioni che hanno spinto la commissione per le petizioni a presentare l’interrogazione sono l’ambiente, che è una questione controversa a livello locale, le capacità di sviluppo dell’economia locale e soprattutto (tornerò in seguito su questo aspetto) l’applicazione uniforme della legge nell’Unione europea.</p>
      <p sl="de">Consentitemi un altro commento prima di procedere. La relazione su questo caso (un progetto riguardante impianti di risalita) evidenzia la gioia dei media locali quando qualcuno si trova in difficoltà, si tratti di un lobbista ambientale, di un lobbista per le imprese, delle autorità locali o del governo nazionale. In questo caso ciò non è appropriato. Abbiamo effettuato un sopralluogo nell’area (mi ha accompagnato l’onorevole Lichtenberger) e l’impressione che l’Unione europea possa fungere da una sorta di corte suprema d’appello è del tutto fuori luogo.</p>
      <p sl="de">Nella corretta attuazione della legge dobbiamo affidarci in una certa misura agli enti locali. Questo ci porta al cuore della petizione. I firmatari affermano che non è stata rispettata la soglia locale, allora di 20 ettari, per effettuare una valutazione dell’impatto ambientale (VIA); invece, il progetto era stato deliberatamente scomposto in progetti più piccoli ma in realtà la soglia dei 20 ettari era stata superata. Per inciso, in Austria è stata poi introdotta una soglia di 10 ettari. In ogni caso la situazione è un po’ cambiata.</p>
      <p sl="de">Esaminando la questione a livello locale, abbiamo concluso che al momento sono state soddisfatte, almeno nella sostanza, le disposizioni in materia di VIA applicabili in Austria. Si può discutere sui metri quadrati o su altre unità di misura ma, a nostro avviso, la controversia non riguarda vaste aree. Non riteniamo neppure che l’esame dei singoli aspetti dello sviluppo porti ovviamente a una conclusione diversa. Questo vale, ad esempio, per la questione del lago creato come riserva d’acqua per l’innevamento artificiale, per la questione del parcheggio relativo al progetto e per altri aspetti.</p>
      <p sl="de">Siamo giunti nondimeno alla conclusione che bisogna analizzare maggiormente gli aspetti che stanno dietro a questo caso. Ci siamo chiesti se il governo nazionale avesse applicato la direttiva VIA in maniera corretta e conforme allo spirito della normativa europea. Ci siamo accorti ben presto che, in certa misura, era stato possibile applicare le disposizioni in modi diversi, non solo in Austria, ma anche in alcuni altri Stati membri, compreso il mio paese.</p>
      <p sl="de">Occorre chiedersi se si debba sempre consentire di scomporre i progetti a livello locale e permettere la suddivisione dei progetti in fasi distinte nel tempo se, in retrospettiva, si può dire che in realtà era tutto parte di un piano generale che sarebbe dovuto essere esaminato nel suo insieme fin dall’inizio. Ci sono anche casi di progetti suddivisi a livello locale per quanto concerne i loro requisiti legali: il che dà luogo alla questione di quanto (volutamente o meno) ciò sia consentito dalla nostra legislazione europea e se le norme non debbano essere più restrittive in merito.</p>
      <p sl="de">Quanto agli impianti è emerso per noi un aspetto specifico. È davvero consentito ignorare completamente nei calcoli nuove piste da sci, nuove aree sciistiche di 1, 2, 3 o 10 ettari, in aggiunta ad altre aree che saranno maggiormente trafficate in conseguenza del potenziamento degli impianti di risalita già esistenti? La mia opinione personale è che, in base alle regole europee, nel progetto complessivo devono essere incluse tutte le aree da utilizzare; da qui nasce la nostra domanda alla Commissione: non avverte la necessità di rafforzare le normative europee in questo settore?</p>
    </intervention>
    <intervention id="4-012-000" speaker_id="photo_generic" name="Günther Oettinger" is_mep="True" mode="spoken">
      <p sl="de">membro della Commissione. – Signora Presidente, onorevoli deputati, il Commissario Potočnik e io siamo lieti che per il Parlamento il monitoraggio della normativa ambientale rivesta un’importanza nel proprio lavoro, come nel caso in questione. La direttiva VIA ha una grande rilevanza per lo sviluppo ecologico dell’Unione europea. Rappresenta per noi uno strumento importante per conseguire uno sviluppo sostenibile.</p>
      <p sl="de">Conformemente alla direttiva, i progetti con un impatto considerevole sull’ambiente vanno sottoposti a una valutazione che ne esamini tutti gli effetti diretti e indiretti sull’ambiente. Per alcuni progetti, gli Stati membri devono decidere, sulla base dei valori delle soglie, se i risultati della valutazione richiedano una VIA. Il caso dell’area sciistica in questione rientra nel genere di progetti per i quali gli Stati membri avrebbero dovuto decidere già da tempo sulla necessità della VIA.</p>
      <p sl="de">In passato le disposizioni in Austria non erano soddisfacenti. Riguardavano una superficie di 10 ettari o di 20 ettari e più. Ricevuta la petizione, la Commissione ha chiesto al governo austriaco la garanzia della corretta applicazione della direttiva nel progetto in questione . In risposta, l’Austria ha sostenuto di non aver eseguito una VIA perché non necessaria, dal momento che non era stata raggiunta la soglia di 20 ettari, dichiarazione che ha suscitato dei dubbi da parte nostra.. Abbiamo sottolineato che al fine di determinare le dimensioni della zona e stabilire quindi la necessità della VIA, occorreva assumere una visione d’insieme invece di considerare l’area in senso più stretto.</p>
      <p sl="de">L’Austria, in seguito, ha rivisto la propria legge sulla VIA e ritengo che sia il risultato più importante nel singolo caso. A nostro parere, dal punto di vista legale, la legge ora è pienamente conforme ai requisiti della direttiva europea sulla VIA. La decisione sulla necessità di una VIA in caso di espansione di un comprensorio sciistico dipende ora, principalmente, dalle dimensioni dell’ampliamento della superficie e dalla collocazione all’interno di un’area naturale protetta. Inoltre, nella valutazione vengono inclusi ora anche gli ampliamenti precedenti.</p>
      <p sl="de">I requisiti della direttiva VIA al riguardo sono specificati in modo chiaro e rigoroso. Non è possibile eluderli limitandosi a scomporre i progetti in fasi, sezioni o parti. Riteniamo fondamentale un’analisi globale dell’impatto sull’ambiente naturale. La Corte di giustizia europea ha confermato la nostra interpretazione della legge. Ha chiarito in più di un’occasione che non si possono aggirare gli obiettivi della direttiva VIA scomponendo i progetti. Per quanto riguarda i livelli-soglia, è troppo riduttivo prendere in considerazione solamente le superfici sulle quali verranno svolti i lavori. L’attenzione va rivolta non solo ai lavori di costruzione, ma anche al’integrazione complessiva del progetto nella zona circostante. In altre parole, nella verifica del raggiungimento del livello-soglia, occorre includere le aree in cui non si svolgono i lavori di costruzione, ma che fanno indiscutibilmente parte del progetto e del suo impatto.</p>
      <p sl="de">Per questo motivo riteniamo che nel comprensorio sciistico Damüls-Mellau l’analisi preliminare dovesse essere effettuata prima che l’allargamento avesse luogo, al fine di stabilire eventualmente la necessità di una VIA del progetto. La decisione, inoltre, doveva essere resa pubblica, unitamente alle motivazioni della stessa. Le autorità austriache non hanno rispettato tali disposizioni, omettendo di effettuare un’analisi preliminare, a nostro avviso, obbligatoria.</p>
      <p sl="de">Il progetto fa parte del passato: è stato deciso e approvato cinque anni fa. La costruzione è già stata completata. Alle autorità di Vienna abbiamo richiesto, quindi, maggiori dettagli sull’impatto dell’opera e se fossero necessarie – ed eventualmente attuabili –misure per alleviarne le conseguenze. Una volta ricevute le informazioni, esamineremo le azioni da intraprendere per attenuare gli effetti sull’ambiente naturale nell’area.</p>
      <p sl="de">Abbiamo altresì chiesto alle autorità austriache la garanzia che, in caso di una futura espansione di aree sciistiche nel rispetto dei criteri della precedente versione della legge austriaca sulla VIA, venga effettuata innanzitutto l’analisi preliminare e che venga verificata la necessità di una VIA. Il Commissario Potočnik sta attualmente lavorando a una revisione della direttiva VIA. Intendiamo presentare un nuovo testo che migliori ulteriormente la protezione dell’ambiente, che prenda in considerazione soprattutto i settori del cambiamento climatico, dell’energia, della biodiversità, che tenga conto delle sentenze pertinenti della Corte di giustizia europea, che armonizzi e semplifichi per quanto possibile le procedure esistenti e che escluda l’elusione in modo più chiaro rispetto al passato.</p>
      <p sl="de">Il Commissario Potočnik sta lavorando alla rifusione della direttiva, previa consultazione pubblica e dei gruppi di interesse, svoltasi lo scorso anno. I risultati sono in corso di valutazione ed entro il 2012, il Commissario presenterà una proposta in merito. L’esecuzione scorretta dei lavori di costruzione avrà, per lo meno, una ripercussione positiva sul futuro, dal momento che la legge europea verrà formulata in modo più chiaro, rendendo difficile l’elusione. Siamo lieti che la legge austriaca sulla VIA sia ora conforme alla direttiva.</p>
      <p sl="de">La Commissione si adopererà per garantire che le autorità austriache prendano in esame l’impatto ambientale dei lavori già effettuati al fine di assicurare che i requisiti della direttiva vengano applicati in conformità alle regole in ogni futura espansione nell’area del comprensorio sciistico Damüls-Mellau. In altre parole, abbiamo tutti imparato dagli errori commessi in questo singolo caso.</p>
      <a text="(Applausi)"/>
    </intervention>
    <intervention id="4-013-000" speaker_id="96772" name="Peter JAHR" is_mep="True" mode="spoken" nationality="Germany" birth_date="24-04-1959" birth_place="Burgstädt" m_state="DE">
      <p sl="de">a nome del gruppo PPE. – Signora Presidente, signor Commissario, l’onorevole Wieland ha già illustrato con chiarezza le circostanze del caso . Desidero aggiungere, se possibile, un paio di valutazioni politiche.</p>
      <p sl="de">In primo luogo, il fatto che i regolamenti o le direttive esistenti vengano esaminati per verificarne il corretto funzionamento nella pratica o il pieno conseguimento dei loro obiettivi e vengano poi, ove necessario, migliorati o interpretati con maggiore precisione, non è un argomento contro la politica europea, bensì a suo favore. I regolamenti e le direttive europee saranno sempre in competizione con la forma che assumono a livello locale. La commissione per le petizioni non può fungere da tribunale di appello ma, in base alla mia interpretazione dell’attività della commissione – in altre parole, alla visione del mio ruolo di membro della commissione per le petizioni – sono piuttosto orgoglioso che questa petizione, che ci ha dimostrato che le disposizioni erano state interpretate diversamente a livello locale rispetto all’intenzione della direttiva. Unitamente al parere della commissione per le petizioni, il caso in questione ha portato alla modifica di una legge in uno Stato membro. Ritengo sia un grande successo, un successo della politica europea.</p>
      <p sl="de">Rivolgo ora una domanda al Commissario, nella quale emerge il problema generale. Molti cittadini si preoccupano dell’attuazione della legge europea in materia ambientale negli Stati membri. Sono molte le petizioni sul tema, numerose riguardano questioni transfrontaliere, altre si riferiscono a situazioni negli Stati membri. Dobbiamo continuamente affrontare un problema: nel momento in cui rivolgiamo delle richieste alla Commissione per questioni in corso, riceviamo la risposta “riteniamo che il tale Stato membro stia attuando e applicando in modo appropriato le direttive vigenti e i regolamenti dell’Unione europea. Non vediamo la necessità di intervenire”. Dobbiamo disporre di uno strumento per intraprendere un dialogo serio con gli Stati membri, qualora, in corso d’opera, vi siano indicazioni che qualcosa non funziona correttamente, in modo da non incappare in una situazione simile. Le cose non si sono svolte in maniera ottimale, ma così è andata: abbiamo una soluzione per il futuro ma, purtroppo, non per il passato.</p>
    </intervention>
    <intervention id="4-014-000" speaker_id="28251" name="Jörg LEICHTFRIED" is_mep="True" mode="spoken" nationality="Austria" birth_date="18-06-1967" birth_place="Bruck/Mur" p_group="Group of the Progressive Alliance of Socialists and Democrats in the European Parliament - Vice" m_state="AT">
      <p sl="de">a nome del gruppo S&amp;D. – Signora Presidente,possiamo trarre un insegnamento da ciò che è accaduto. Noi austriaci siamo molto appassionati di sci, motivo per cui abbiamo bisogno di piste. Tuttavia, dobbiamo essere consapevoli e tenere conto del fatto che anche uno splendido ambiente intatto fa parte dello sci e che nessuno andrebbe a sciare se non ci fosse più.</p>
      <p sl="de">Alla luce di questa situazione, la politica austriaca ha commesso molti errori in passato. Sono state create nuove piste da sci in modo unilaterale, senza riflettere se fossero davvero una buona idea e lo stesso è avvenuto per la prassi amministrativa e per il quadro giuridico. Quanto successo in questo caso dimostra il valore aggiunto fornito dall’Unione europea e dal Parlamento. In questa circostanza, le cose non sono andate come avrebbero dovuto ma, solitamente, poi non accade nulla. Questa volta, invece, è stata presentata una petizione, si è reagito di conseguenza e l’Austria ha messo ordine nella propria legislazione. A mio parere, è un buon esempio di come dovremmo agire.</p>
    </intervention>
    <intervention id="4-015-000" speaker_id="28253" name="Eva LICHTENBERGER" is_mep="True" mode="spoken" nationality="Austria" birth_date="01-07-1954" birth_place="Zams" p_group="Group of the Greens/European Free Alliance - Vice" m_state="AT">
      <p sl="de">a nome del gruppo Verts/ALE. – Signora Presidente, signor Commissario, vi ringrazio molto per le informazioni fornite. Ritengo sia molto importante ciò che ha detto. Vorrei porre una domanda. Ha affermato che la Commissione è molto soddisfatta del modo in cui l’Austria sta attuando ora le valutazioni di impatto ambientale. Ad ogni modo, c’è ancora una sentenza della Corte di giustizia europea, in base alla quale i cittadini devono essere coinvolti nella procedura per determinare se sia necessaria una VIA. Tale aspetto non è stato inserito nella revisione della legge austriaca e potrebbe essere una sorta di sistema di allarme preventivo per garantire che non si ripeta un caso simile a quello di Mellau.</p>
      <p sl="de">Desidero sottolineare ancora una volta che mi pare alquanto assurdo che le piste da sci non vengano incluse nella dimensione di un comprensorio sciistico solo perché non è stata scavata l’intera montagna. Sono aree interessate e devono essere incluse. Il progetto è chiaramente un esempio di scomposizione in piani più piccoli a fini di elusione. Mi auguro che lei tenga presente questo caso nelle controversie future.</p>
    </intervention>
    <intervention id="4-016-000" speaker_id="28407" name="Willy MEYER" is_mep="True" mode="spoken" nationality="Spain" birth_date="19-08-1952" birth_place="Madrid" p_group="Confederal Group of the European United Left - Nordic Green Left" m_state="ES">
      <p sl="es">a nome del gruppo GUE/NGL. – Signora Presidente, ci troviamo di fronte a un caso che può aiutarci a risolvere un problema riconosciuto dalla Commissione, sollevato anche dall’onorevole Jahr e che intendiamo includere nella relazione annuale presentata dalla commissione per le petizioni nelle discussioni relative al 2010.</p>
      <p sl="es">La situazione è la seguente, ne sono esempi Damüls nelle Alpi e il caso nei Pirenei: accade spesso che il lasso di tempo intercorso tra il momento in cui la petizione viene presentata da alcuni cittadini europei e quello della soluzione sia troppo lungo per risolvere il problema senza danni irreversibili. Mi riferisco alla capacità di molti Stati membri di eludere la direttiva europea che richiede una VIA per i progetti pubblici o privati in aree molto sensibili dell’ecosistema in Europa, come le Alpi o i Pirenei, in Spagna. In questo caso, un progetto è stato scomposto e ridimensionato per eludere la direttiva, evitando così una VIA.</p>
      <p sl="es">Signori Commissari, se volete che le valutazioni di impatto ambientale siano eseguite con rigore, penso dobbiate reagire più rapidamente per bloccare progetti che avanzano nonostante i rapporti indichino la necessità di una VIA preventiva. Pertanto, è molto importante ridurre i tempi necessari per la soluzione di un reclamo: la commissione per le petizioni e la Commissione europea devono adoperarsi per raggiungere questo obiettivo, in modo che gli Stati membri non eludano l’attuazione della direttiva VIA. Ciò è accaduto in molti Stati membri, come già ricordato in questa sede, non solo in Austria. Nel mio paese, la Spagna, un progetto nei Pirenei è in attesa. Si tratta anche in questo caso di una stazione sciistica, nella valle Castanesa, e lo stato spagnolo sta assumendo la stessa condotta. Le autorità responsabili ad Aragona hanno intenzione di scomporre il progetto per evitare una VIA.</p>
      <p sl="es">Ritengo che tanto il Parlamento europeo quanto la Commissione debbano lavorare per accelerare la procedura.</p>
    </intervention>
    <intervention id="4-017-000" speaker_id="97016" name="Angelika WERTHMANN" is_mep="True" mode="spoken" nationality="Austria" birth_date="07-11-1963" birth_place="Schwarzach" p_group="Non" m_state="AT">
      <p sl="de">Signora Presidente, Commissario Oettinger, onorevoli colleghi, secondo il principio cautelativo, lo scopo della VIA è determinare e valutare l’impatto diretto dei progetti sull’ambiente, ma anche gli effetti indiretti. Escludere uno sviluppo pianificato che sia chiaramente legato al progetto in termini geografici, e non solo,non può che minare la situazione giuridica. La Corte di giustizia europea ha dichiarato nel 1996 che gli Stati membri devono accertarsi che l’obiettivo della direttiva non possa essere aggirato scomponendo i progetti.</p>
      <p sl="de">Nella relazione del 2003 sull’applicazione e l’efficacia della direttiva VIA, la Commissione ha constatato che le cause dei molteplici problemi che impedivano l’efficacia delle disposizioni della VIA non risiedevano necessariamente nell’attuazione della direttiva a livello nazionale, quanto piuttosto nella sua applicazione pratica. Una delle raccomandazioni allora formulate era rivolta agli Stati membri che, come l’Austria, avevano stabilito livelli-soglia vincolanti. Per i progetti con un notevole impatto ambientale, raccomandava di condurre un’appropriata analisi preliminare, in particolare nelle aree sensibili, valutando il possibile impatto cumulativo dei progetti. Nella sua introduzione lei ha citato il processo di selezione: siamo in attesa dei risultati.</p>
      <p sl="de">I cittadini austriaci lamentano sempre più la scarsa considerazione data ai loro timori. La Corte di giustizia europea ha stabilito che l’atto individuale a livello nazionale deve essere sufficientemente dettagliato e garantire un’adeguata partecipazione dei cittadini. della Come ha valutato la Commissione tale aspetto nella legge austriaca sulla VIA?</p>
      <p sl="de">I cittadini in quasi tutti gli Stati membri lamentano la mancanza di partecipazione pubblica. L’attuale revisione della direttiva VIA dovrebbe includere anche un dibattito su una revisione della procedura uniforme per la partecipazione pubblica, di fatto prevista dalla direttiva.</p>
    </intervention>
    <intervention id="4-018-000" speaker_id="28252" name="Richard SEEBER" is_mep="True" mode="spoken" nationality="Austria" birth_date="15-01-1962" birth_place="Innsbruck" p_group="Group of the European People's Party (Christian Democrats)" m_state="AT">
      <p sl="de">Signora Presidente, signor Commissario, scorrendo la lista degli oratori, si potrebbe avere l’impressione che la Comunità e la commissione per le petizioni appaiano come una sorta di corte suprema in questo ambito. Vorrei aggiungere che questi progetti non servono a mettere a segno punteggi politici.</p>
      <p sl="de">Abbiamo discusso del progetto a Damüls-Mellau, due piccole comunità. Il governo provinciale del Vorarlberg e l’amministrazione locale hanno cercato di applicare, per quanto possibile, la legge austriaca sull’ambiente. Non penso che le autorità locali abbiano colpe. La questione giuridica che emerge riguarda il modo in cui la Repubblica d’Austria abbia recepito la direttiva VIA. Ricordiamo che le tradizioni giuridiche in Austria e nell’Unione europea variano notevolmente. Vorrei far notare al mio collega che, secondo me, l’Austria ha cercato di fare le cose per bene. Gli avvocati hanno concluso che nel processo potrebbero essere stati commessi degli errori, ma è solo una parte del lavoro svolto. In questo progetto sono state adottate volontariamente misure di compensazione, un aspetto che pare sia stato dimenticato . Sono stati effettuati ingenti pagamenti. Anche questo va sottolineato.</p>
      <p sl="de">Per concludere, dovremmo probabilmente effettuare anche una valutazione politica. Tenendo presenti le misure compensative adottate nel progetto e il tentativo di rimediare a eventuali illeciti, il progetto può certamente essere approvato. Purtroppo, chiedo alla Commissione di trattare tutti allo stesso modo e di guardare oltre i nostri confini, in altri Stati membri dove le risorse naturali vengono danneggiate in misura maggiore. Ad ogni modo, la Commissione dovrebbe procedere con una certa circospezione in questi casi. Nell’ambito della politica ambientale è importante essere cauti se vogliamo ottenere una maggiore accettazione.</p>
    </intervention>
    <intervention id="4-019-000" speaker_id="107041" name="Heinz K. BECKER" is_mep="True" mode="spoken" nationality="Austria" birth_date="29-06-1950" birth_place="Baden bei Wien" p_group="Group of the European People's Party (Christian Democrats)" m_state="AT">
      <p sl="de">Signora Presidente, signor Commissario, onorevoli colleghi, desidero sottolineare l’aspetto citato dal Commissario, ossia che “le autorità nazionali hanno tratto gli insegnamenti”. Ritengo che il modo in cui il governo austriaco e in particolare il ministro per l’Ambiente hanno modificato la legge nazionale sulla VIA debba essere visto positivamente e possa essere usato da esempio, da punto di riferimento per molti altri casi grande per i quali manca familiarità.</p>
      <p sl="de">Infine vorrei dare il mio sostegno alla petizione modificata dall’onorevole Jahr, che richiede strumenti specifici ed efficaci per consentire la pianificazione, il monitoraggio e la correzione di tali progetti fino dalle fasi iniziali.</p>
    </intervention>
    <intervention id="4-020-000" speaker_id="96706" name="João FERREIRA" is_mep="True" mode="spoken" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">Signora Presidente, brevi osservazioni che emergono da questo processo. Oltre agli aspetti positivi, l’esperienza ci dimostra altresì che l’applicazione pratica della VIA può e deve essere migliorata. È importante considerare in maniera diversa l’analisi dell’impatto complessivo dei progetti, siano essi dello stesso tipo oppure differenti fra loro. Troppo spesso non riusciamo a distinguere il bosco dagli alberi. È importante imparare a considerare in modo più globale l’impatto singolo e cumulativo dell’attività umana sull’ambiente naturale.</p>
      <p sl="pt">Inoltre, merita maggiore attenzione la fase successiva alla VIA: viene spesso trascurata. É importante valutare la misura in cui si realizzano gli impatti previsti, l’efficacia delle eventuali misure di minimizzazione o di compensazione e la misura in cui vengono (o meno) attuate. Le autorità pubbliche che si occupano dell’ambiente svolgono un ruolo chiave e devono disporre degli strumenti adeguati di attuazione.</p>
      <p sl="pt">Infine, la trasparenza della procedura, la partecipazione e il controllo pubblico della stessa sono cruciali al fine di garantire, per quanto possibile, la trasparenza, la qualità e l’indipendenza della valutazione.</p>
    </intervention>
    <intervention id="4-021-000" speaker_id="96695" name="Radvilė MORKŪNAITĖ-MIKULĖNIENĖ" is_mep="True" mode="spoken" nationality="Lithuania" birth_date="02-01-1984" birth_place="Kaunas" p_group="Group of the European People's Party (Christian Democrats)" m_state="LT">
      <p sl="lt">Signora Presidente, oggi discutiamo di questioni molto specifiche relative a un paese, ma la VIA rappresenta sempre un problema piuttosto complicato e difficile, tanto a livello nazionale quanto internazionale. Probabilmente il problema centrale è la crisi di fiducia della società nello svolgimento delle analisi di VIA, ovvero il fatto che siano i promotori del progetto a effettuare le valutazioni, ecc. Il pubblico dovrebbe pertanto essere coinvolto più attivamente nel processo ma, naturalmente, dobbiamo trovare un equilibrio, per evitare che i progetti vengano bloccati senza motivo. Un altro problema è il concetto di analisi post-progetto, quando alcuni elementi, compreso l’esame di impatto ambientale, non vengono tenuti in considerazione e si verificano successivamente degli effetti collaterali.</p>
      <p sl="lt">Ieri abbiamo votato a favore del principio di indipendenza del sistema di valutazione d’impatto. Naturalmente ciò si dovrebbe applicare anche al diritto ambientale: in sede di revisione della direttiva VIA dovremmo concentrarci proprio su questo tema.</p>
      <a text="(L’oratore accetta di rispondere a un’interrogazione presentata con la procedura del cartellino blu ai sensi dell’articolo 149, paragrafo 8, del regolamento)"/>
    </intervention>
    <intervention id="4-022-000" speaker_id="28251" name="Jörg LEICHTFRIED" is_mep="True" mode="spoken" nationality="Austria" birth_date="18-06-1967" birth_place="Bruck/Mur" p_group="Group of the Progressive Alliance of Socialists and Democrats in the European Parliament - Vice" m_state="AT">
      <p sl="de">Signora Presidente, può essere che io abbia frainteso l’onorevole Morkūnaitė-Mikulėnienė, ed è per questo ho voluto presentare un’interrogazione. Credo sia importante seguire le regole attualmente in vigore. Non possiamo sempre parlare delle vie di fuga dalle questioni sostenendo che non dobbiamo attenerci strettamente alle regole a causa di un mutamento delle circostanze. Le regole devono sempre essere seguite alla lettera ed è giusto che sia così.</p>
      <p sl="de">Vorrei sapere se intendeva affermare che le regole devono essere rispettate, indipendentemente dalla situazione, senza lasciarci condizionare continuamente dalle circostanze.</p>
    </intervention>
    <intervention id="4-023-000" speaker_id="96695" name="Radvilė MORKŪNAITĖ-MIKULĖNIENĖ" is_mep="True" mode="spoken" nationality="Lithuania" birth_date="02-01-1984" birth_place="Kaunas" p_group="Group of the European People's Party (Christian Democrats)" m_state="LT">
      <p sl="lt">Signora Presidente, vorrei sottolineare che è molto importante rispettare le regole: esistono però dei casi in cui alcuni gruppi di interesse, magari manipolando l’opinione pubblica, cercano di influenzare l’attuazione di alcuni progetti. Tuttavia, come ho già sottolineato, è necessario accertarci che gli esperti siano autonomi, indipendenti e che svolgano adeguatamente le analisi: tutto va fatto secondo le regole, come previsto dalla normativa.</p>
    </intervention>
    <intervention id="4-024-000" speaker_id="97014" name="Karin KADENBACH" is_mep="True" mode="spoken" nationality="Austria" birth_date="19-04-1958" birth_place="Wien" p_group="Group of the Progressive Alliance of Socialists and Democrats in the European Parliament" m_state="AT">
      <p sl="de">Signora Presidente, Commissario Oettinger, onorevoli colleghi, la discussione mette in evidenza ancora una volta il fatto che nel settore ambientale, abbiamo un grave problema di comunicazione. L’ambiente, l’economia e gli interessi regionali si scontrano costantemente . È qui il problema. La Commissione deve sostenerci per garantire che l’ambiente venga considerato come un aspetto essenziale dell’economia. Al momento, non si pone sufficientemente l’accento sul fatto che le misure di tutela ambientale e il mondo naturale possono creare e salvaguardare posti di lavoro.</p>
      <p sl="de">Attualmente, la discussione è sempre radicalizzata: o natura o posti di lavoro. Anche noi politici, purtroppo, abbiamo usato simili argomentazioni. Chiedo a tutti di lavorare sulla sensibilizzazione e di riconoscere da entrambe le parti che dobbiamo preservare l’ambiente in modo che l’economia continui a funzionare efficacemente in futuro.</p>
    </intervention>
    <intervention id="4-025-000" speaker_id="23706" name="Miloslav RANSDORF" is_mep="True" mode="spoken" nationality="Czechia" birth_date="15-02-1953" birth_place="Rakovník" p_group="Confederal Group of the European United Left - Nordic Green Left" m_state="CZ">
      <p sl="cs">Signora Presidente, l’Austria votò contro la centrale nucleare di Zwentendorf per sbarazzarsi di un governatore regionale e creò una struttura unica in Europa: il modello di una centrale nucleare costruita su base 1:1. È stato un esperimento costoso. Tutti in Europa dovrebbero seguire l’esempio degli austriaci.</p>
    </intervention>
    <intervention id="4-026-000" speaker_id="2323" name="Rainer WIELAND" is_mep="True" mode="spoken" nationality="Germany" birth_date="19-02-1957" birth_place="Stuttgart - Bad Cannstatt" m_state="DE">
      <p sl="de">Signora Presidente, sono soddisfatto della risposta, desidero, tuttavia, chiedere dei chiarimenti su un punto. Secondo la normativa vigente, le piste da sci vanno incluse nel calcolo della soglia solamente nel caso in cui siano previste modifiche strutturali nell’ampliamento degli impianti. Sono escluse tutte le altre aree utilizzate dagli sciatori, da chi pratica il fuoripista o da altri. Sono del parere che vadano inclusi tutti gli effetti dell’utilizzo di una zona modificata dall’uomo.</p>
      <p sl="de">In ultima istanza: in uno Stato membro, familiare a entrambi, Commissario Oettinger, la commissione per le petizioni ha la possibilità, in determinati casi, di applicare una procedura di blocco. Credo sarebbe positivo concordare con la Commissione e il Consiglio la possibilità di congelare dei procedimenti se ciò viene gestito in modo responsabile.</p>
      <a text="(L’oratore accetta di rispondere a un’interrogazione presentata con la procedura del cartellino blu ai sensi dell’articolo 149, paragrafo 8, del regolamento)"/>
    </intervention>
    <intervention id="4-027-000" speaker_id="28252" name="Richard SEEBER" is_mep="True" mode="spoken" nationality="Austria" birth_date="15-01-1962" birth_place="Innsbruck" p_group="Group of the European People's Party (Christian Democrats)" m_state="AT">
      <p sl="de">Signora Presidente, vorrei chiedere ancora una volta all’onorevole Wieland, dato che è un avvocato, se intende includere ora escursionisti e sciatori alpinisti, che utilizzano gli sci e che talvolta si servono degli impianti di risalita in modo da non dover percorrere l’intera distanza a piedi, e coloro che usano altri equipaggiamenti sportivi. L’intera regione alpina sarà oggetto di una VIA? Dovrebbe definire criteri più rigorosi e spiegare esattamente cosa intende.</p>
    </intervention>
    <intervention id="4-028-000" speaker_id="2323" name="Rainer WIELAND" is_mep="True" mode="spoken" nationality="Germany" birth_date="19-02-1957" birth_place="Stuttgart - Bad Cannstatt" m_state="DE">
      <p sl="de">Signora Presidente, desidero essere chiaro, l’impressione data non è corretta. L’ambiente naturale non è di proprietà delle organizzazioni di tutela. La natura deve essere usata dalle persone. Pertanto, come è stato appena accennato, non sono del parere che nel caso Damüls-Mellau sarebbe dovuta essere applicata la procedura di blocco.</p>
    </intervention>
    <intervention id="4-029-000" speaker_id="photo_generic" name="Günther Oettinger" is_mep="True" mode="spoken">
      <p sl="de">membro della Commissione. – Signora Presidente, onorevoli deputati, in primo luogo deve essere chiaro a tutti noi che il caso non è stato gestito correttamente. Il riesame del caso sarà un’opportunità per fare progressi in Europa. Abbiamo stabilito che le soglie sono state applicate erroneamente, che non è stato effettuata alcuna analisi preliminare e che, di conseguenza, l’impatto ambientale non è stato valutato in modo sufficientemente oggettivo.</p>
      <p sl="de">In secondo luogo, la legge austriaca sulla VIA deve essere modificata o ampliata per garantire che corrisponda alle direttive dell’Unione europea e, in altre parole, alle vostre esigenze. In terzo luogo, riteniamo importante che, in caso di nuove iniziative nella regione, che si tratti di parcheggi aggiuntivi o di ulteriori ampliamenti, venga eseguita una speciale analisi preliminare di tutto il progetto, includendo le aree sviluppate e i progetti edilizi già esistenti. Si potrebbe dire che la regione sia ora sottoposta a un esame più attento.</p>
      <p sl="de">Chi come me ama lo sci, sa che in questa regione, verso le 15:00, l’inquinamento acustico è un problema maggiore rispetto ai danni all’ambiente naturale. Chiaramente non sto parlando del tutto sul serio. La Commissione può ora avviare una procedura di infrazione. Non intendiamo farlo, ma l’opzione resta aperta. Dobbiamo considerare in termini generali la revisione della direttiva VIA. Quali sono le intenzioni del Commissario Potočnik?</p>
      <p sl="de">In primo luogo, incorporare nuovi obiettivi politici, come il cambiamento climatico, la biodiversità, l’energia, le reti transeuropee e la Politica di coesione. In secondo luogo vanno incluse le sentenze della Corte di giustizia dell’Unione europea che hanno chiarito la questione. In risposta alla domanda dell’onorevole Lichtenberger: abbiamo stabilito che la legge austriaca sulla VIA soddisfa ora i requisiti di soglia. Stiamo valutando se sia soddisfacente in termini di trasparenza, partecipazione civica e consultazione pubblica, tanto nella forma quanto nella sostanza. Posso confermare che durante le prossime settimane il Commissario per l’Ambiente Potočnik vi fornirà una risposta esauriente per iscritto in merito al rispetto dei requisiti di trasparenza e partecipazione civica della nostra direttiva.</p>
      <p sl="de">Ritengo che questo e altri casi ci consentiranno di procedere con successo alla revisione della direttiva europea. L’onorevole Wieland ha chiesto quali siano i criteri per determinare l’area. Vi daremo una risposta per iscritto su questo argomento. Ritengo che nel momento in cui viene costruito un impianto di risalita, non vada inclusa solo la superficie dei terreni sottostanti il cavo: in altre parole, non solo il percorso dell’impianto di risalita di un metro di larghezza e migliaia di metri di lunghezza. D’altra parte, non deve essere inclusa tutta la montagna, anche se gli sciatori fuoripista sono spesso i migliori sciatori sulle piste nere. Tuttavia, da una prospettiva più dettagliata, devono essere incluse tutte le zone designate per le piste. Ciò significa che, le piste gestite e le aree dedicate ai macchinari per l’innevamento artificiale appartengono, a mio avviso, alla superficie di sviluppo della montagna e devono quindi rientrare nella soglia. Se necessario, tale aspetto verrà definito con chiarezza durante la revisione della direttiva.</p>
      <p sl="de">Come avremmo potuto influenzato il processo in fase iniziale? È tardi per parlarne, sono trascorsi cinque anni dalla concessione del permesso di costruzione. È un problema sostanziale quanto dal momento che, conformemente al trattato, viene applicato il principio di sussidiarietà e la responsabilità dell’attuazione del diritto europeo spetta in primo luogo agli Stati membri, incaricati di amministrare e di far rispettare la legge locale. Mi auguro che soprattutto in Austria il caso sia servito per trarre una lezione e porti in futuro ad assumere un approccio sensibile nel valutare gli interessi economici e ambientali.</p>
    </intervention>
    <intervention id="4-030-000" speaker_id="4482" is_mep="True" mode="spoken" role="Presidente" name="Rodi KRATSA-TSAGAROPOULOU" nationality="Greece" birth_date="14-11-1952" birth_place="Zakynthos" p_group="Group of the European People's Party (Christian Democrats)" m_state="GR">
      <p sl="unknown">La discussione è chiusa.</p>
    </intervention>
  </section>
  <section id="creitem4" title="4. Pratiche sleali delle società di compilazione degli annuari (discussione)">
    <intervention id="4-032-000" speaker_id="4482" is_mep="True" mode="spoken" role="Presidente" name="Rodi KRATSA-TSAGAROPOULOU" nationality="Greece" birth_date="14-11-1952" birth_place="Zakynthos" p_group="Group of the European People's Party (Christian Democrats)" m_state="GR">
      <p sl="unknown">L’ordine del giorno reca la discussione sull’interrogazione orale (Ο-000087/2011 – Β7-0315/2011) alla Commissione, presentata dagli onorevoli Mazzoni e Harbour a nome della commissione per il mercato interno e la protezione dei consumatori, in merito alle pratiche sleali delle società di compilazione degli annuari (Ο-000087/2011 – Β7-0315/2011).</p>
    </intervention>
    <intervention id="4-033-000" speaker_id="28120" name="Simon BUSUTTIL" is_mep="True" mode="spoken" nationality="Malta" birth_date="21-03-1969" birth_place="Attard" p_group="Group of the European People's Party (Christian Democrats)" m_state="MT">
      <p sl="en">in sostituzione dell’autore. – Signora Presidente, due anni e mezzo fa ho presentato a questa Assemblea una relazione sulle pratiche sleali delle società di compilazione degli annuari. Il messaggio inviato dal Parlamento era chiaro: si denunciava l’esistenza di un grave fenomeno di pratiche sleali da parte di società di compilazione di elenchi commerciali e il fatto che decine di migliaia di piccole aziende, organizzazioni di volontariato ed anche associazioni benefiche sono vittime di tali prassi ingannevoli e s’insisteva sulla necessità di un approccio concertato per far cessare immediatamente dette prassi.</p>
      <p sl="en">Due anni e mezzo dopo ci ritroviamo, purtroppo, ancora qui in plenaria ad affrontare lo stesso argomento a causa della carenza d’iniziative volte a contrastare il problema delle pratiche sleali delle società di compilazione degli annuari. Ciò è inaccettabile.</p>
      <p sl="en">Vi riepilogo brevemente i fatti. Ecco ciò che accade: una società che cura la compilazione degli annuari commerciali invia un formulario, apparentemente una semplice richiesta di aggiornamento dei dati personali o commerciali in cambio di quella che sembra essere un’inserzione gratuita nell’annuario commerciale stesso. Inizialmente, non sembra che la compilazione del formulario implichi costi o oneri. Dopo avere rispedito il formulario, però, le vittime ricevono una lettera di richiesta di pagamento di 1 000 euro l’anno per tre anni consecutivi e se non pagano le società in questione ricorrono a quel che sono di fatto tattiche intimidatorie: telefonate assillanti, minacce di azioni legali e di ricorso a società di recupero crediti.</p>
      <p sl="en">L’aspetto più preoccupante è che tali azioni illegali vengono poste in atto sotto gli occhi delle autorità di vari Stati membri che, ben consapevoli del fenomeno, non hanno intrapreso nessuna azione per contrastarlo. Società e annuari quali lo “European City Guide” “Construct Data”, “TEMDI”, “EU Business Services”, “World Business Directory”, “Expo Guide” e “DAD” continuano ad operare . La Commissione ha già dichiarato che tali pratiche sleali sono contrarie alla legislazione comunitaria, ma non ha fatto abbastanza per porvi fine. Questo è il motivo per cui siamo qui oggi.</p>
    </intervention>
    <intervention id="4-034-000" speaker_id="4260" name="Eija-Riitta KORHOLA" is_mep="True" mode="spoken" nationality="Finland" birth_date="15-06-1959" birth_place="Lahti" p_group="Group of the European People's Party (Christian Democrats)" m_state="FI">
      <p sl="en">in sostituzione dell’autore. – Signora Presidente, la mole delle denunce relative alle pratiche sleali delle società di compilazione degli annuari indica la gravità del problema per le PMI. Le società fraudolente di compilazione degli annuari procurano un danno economico e al contempo tormentano le piccole imprese. Dal 2003 a metà 2008, sono state documentate circa 14 000 denunce e inchieste. Riceviamo tuttora centinaia di lettere di denuncia da parte di nuove vittime.</p>
      <p sl="en">Le difficoltà insite in un'attività di monitoraggio di questo tipo minano il funzionamento stesso del mercato interno. Le pratiche sleali sono illegali ai sensi della direttiva concernente la pubblicità ingannevole e comparativa e della direttiva relativa alle pratiche commerciali sleali.</p>
      <p sl="en">Mancano tuttavia mezzi di ricorso efficaci e l’applicazione delle direttive è insoddisfacente. La commissione per il mercato interno e la protezione dei consumatori e il comitato responsabile per la legislazione hanno recentemente sollevato la questione con le autorità olandesi, attirando la loro attenzione sulle pratiche fraudolente attuate da una società di compilazione di annuari commerciali con sede nei Paesi Bassi.</p>
      <p sl="en">La risposta delle autorità olandesi indica chiaramente che gli Stati membri si preoccupano soprattutto di quel che succede nel loro paese. Credo che, stante la natura transfrontaliera del problema, sia determinante una maggiore cooperazione fra gli Stati membri in merito all’attuazione delle direttive per arginare tali pratiche fraudolente.</p>
      <p sl="en">La Commissione stessa dovrebbe svolgere un ruolo più attivo e collaborare con gli Stati membri all’attuazione transfrontaliera mediante il ricorso alle reti comunitari esistenti per facilitare la cooperazione fra Stati membri. Dovrebbe essere posta maggiore enfasi su sanzioni efficaci e dissuasive contro tali pratiche fraudolente in tutti gli Stati membri, per far chiudere le società di compilazione di annuari che si macchiano di tali crimini e punire i loro amministratori.</p>
      <p sl="en">Si dovrebbe inoltre estendere il campo di applicazione della direttiva sulle pratiche commerciali sleali per includervi tutte le pratiche commerciali tra imprese e consumatori , con l’obiettivo di tutelare i consumatori e i concorrenti. In tal modo, la maggior parte, se non tutte le pratiche commerciali sleali fra imprese nel settore del commercio al dettaglio sarebbero coperte e disciplinate dalle stesse norme che regolano le pratiche commerciali sleali fra imprese e consumatori, che generalmente coincidono.</p>
      <p sl="en">É inoltre importante aiutare le imprese a combattere la truffa migliorando il loro accesso all’informazione e sensibilizzandole maggiormente al problema, migliorando altresì i meccanismi di risarcimento. Signor Commissario, quali sono i principali ostacoli a un maggiore coinvolgimento delle autorità statali nella cooperazione per l’applicazione transfrontaliera della legge, e quali misure contempla la Commissione nella lotta contro le società fraudolente di compilazione degli annuari?</p>
    </intervention>
    <intervention id="4-035-000" speaker_id="photo_generic" name="Günther Oettinger" is_mep="True" mode="spoken">
      <p sl="de">Membro della Commissione. – Signora Presidente, onorevoli deputati, la Commissione condivide le apprensioni del Parlamento europeo e la sua analisi critica del problema. Le pratiche sleali delle società di compilazione degli annuari commerciali causano problemi a numerose imprese. Tre anni fa, abbiamo svolto un’inchiesta e abbiamo ricevuto migliaia di denunce. Presumiamo tuttavia che non sia che la punta dell’iceberg e che il numero d’imprese che ritengono di essere state truffate sia in realtà molto più elevato.</p>
      <p sl="de">Il Commissario Reding, responsabile per la giustizia, i diritti fondamentali e la cittadinanza, sta raccogliendo dati per poter valutare l’entità del problema. Desidero sottolineare il fatto che le pratiche di questo tipo sono già vietate ai sensi della direttiva 2006/114/CE relativa alla pubblicità ingannevole e comparativa e della legislazione anti-frode negli Stati membri. Queste pratiche fraudolente sono messe in atto talvolta a livello transnazionale, nelle transazioni commerciali fra imprese e, oggi come oggi, risulta difficile reato perseguire i responsabili.</p>
      <p sl="de">Per poter affrontare e risolvere il problema, il Commissario Reding prevede di emettere una comunicazione entro la fine dell’anno in merito allo stato dell’attuazione della direttiva sulla pubblicità ingannevole e comparativa nonché sulle opportunità per procedere a una sua revisione, tracciando un quadro della situazione. Il Commissario sta valutando anche la possibilità di modificarne il contenuto e di trarre le debite conclusioni sul fenomeno delle pratiche sleali. Si sta inoltre concentrando sul modo di migliorare la cooperazione fra le autorità nazionali nel perseguire tale reato qualora venga perpetrato a livello transfrontaliero.</p>
      <p sl="de">Desidera proporre delle campagne di sensibilizzazione rivolte ai cittadini e alle imprese in merito al crescente problema delle pratiche sleali delle società di compilazione degli annuari, mettendo in luce la necessità di maggiori attività di relazioni pubbliche in quest’ambito. La direttiva 2006/114/CE è stata recepita da tutti gli Stati membri. La Commissione ha tuttavia richiesto di dar conto della sua applicazione e delle misure adottate nonché di presentare al più presto una relazione sullo stato di avanzamento, prima della pubblicazione della comunicazione. Questa procedura è stata decisa a seguito di una conferenza organizzata alla fine di maggio dalla Commissione con la partecipazione delle autorità nazionali, dei gruppi d’interesse e di esperti indipendenti e che verteva sulle pratiche fraudolente delle società di compilazione degli annuari e, in particolare, sulle attività transfrontaliere.</p>
      <p sl="de">Nel corso del dibattito è emersa con chiarezza la necessità di una cooperazione più intensa e sistematica fra le autorità degli Stati membri. Questo punto figurerà nella comunicazione del Commissario Reding, che verrà emessa alla fine dell’anno. Posso assicurarvi che anche per noi consideriamo questo tema è urgente . vogliamo Per questo intendiamo avviare al più presto una serie d’iniziative. Tuttavia, per ragioni formali, dobbiamo coinvolgere in modo adeguato le aziende frodate e questo vuole richiede del tempo. Sulla base dei risultati dell’iter consultivo e previo esame di tutte le argomentazioni, la Commissione intende adottare ulteriori misure correttive per evitare le pratiche transfrontaliere sleali ed illegali. Vi ringrazio per il vostro ampio sostegno in materia.</p>
    </intervention>
    <intervention id="4-036-000" speaker_id="96900" name="Georgios PAPANIKOLAOU" is_mep="True" mode="spoken" nationality="Greece" birth_date="15-08-1977" birth_place="Athina" p_group="Group of the European People's Party (Christian Democrats)" m_state="GR">
      <p sl="el">a nome del gruppo PPE. – Signora Presidente, signor Commissario, concordiamo chiaramente con quanto ha detto. Vorrei raccontarvi la disavventura di un giovane greco che, vittima di una pubblicità ingannevole, si è lamentato con me e mi ha fatto avere tutta la relativa documentazione. Nell’intestazione della lettera spedita dalla società fraudolenta si dice che l’informazione è gratuita. Il mio concittadino ha inserito alcuni dati e informazioni mancanti e ha rispedito il formulario. In caratteri microscopici in calce alla pagina veniva precisato che, come detto poc’anzi dall’onorevole Busuttil, era previsto il pagamento di 1 000 euro l’anno. Qualche tempo dopo, il presunto ufficio legale della società ha inviato una serie di lettere, che ho qui con me, chiedendo al giovane di versare 3 529,38 euro, somma che includeva apparentemente anche le spese legali sostenute dalla società.</p>
      <p sl="el">Signor Commissario, c’è ovviamente un quadro legislativo, ma non sappiamo se le direttive siano applicate e se siano state adeguatamente recepite dagli Stati membri. In virtù del programma di Stoccolma, dobbiamo affrontare direttamente queste problematiche. Siamo al fianco dei nostri cittadini e condividiamo i loro problemi quotidiani. I nostri cittadini devono sapere che non siamo rilegati in un luogo remoto, che non ci occupiamo solo dei grandi temi europei. Siamo accanto a loro, nella vita quotidiana. Dobbiamo risolvere immediatamente questo problema.</p>
    </intervention>
    <intervention id="4-037-000" speaker_id="23868" name="Monika BEŇOVÁ" is_mep="True" mode="spoken" nationality="Slovakia" birth_date="15-08-1968" birth_place="Bratislava" m_state="SK">
      <p sl="sk">a nome del gruppo S&amp;D. – Signora Presidente, innanzitutto queste società non sono solamente sleali bensì fraudolente.</p>
      <p sl="sk">L’imprenditoria ha un senso se contribuisce alla crescita della società nel suo insieme. Ma nel caso in cui venga avviata una pseudo-attività imprenditoriale di pubblicazione di annuari solo per abbindolare onesti commercianti e aziende, per un tornaconto personale, ricorrendo peraltro a sotterfugi, si tratta di una vera e propria truffa, anche se i responsabili sostengono di non fare nulla di illegale. Non dimentichiamo che queste pratiche sono illegali ai sensi della vigente direttiva sulla pubblicità ingannevole e comparativa.</p>
      <p sl="sk">Ciononostante non è necessario varare nuove normative, dobbiamo piuttosto concentrarci sull’applicazione pratica delle leggi in vigore nel modo più tempestivo ed efficace possibile. Il problema risiede nel fatto che dette società prendono spesso di mira aziende di altri Stati membri dell’UE,piccole attività a gestione familiare, che non hanno le competenze o le capacità di difendersi legalmente o che ritengono costerebbe loro molto denaro e fatica. Vorrei porre una domanda: la Commissione ritiene sia possibile una campagna pubblica per divulgare il nome delle società fraudolente e invitare le società oneste a diffidare da queste?</p>
    </intervention>
    <intervention id="4-038-000" speaker_id="28116" name="Marian HARKIN" is_mep="True" mode="spoken" nationality="Ireland" birth_date="26-11-1953" birth_place="Sligo" p_group="Group of the Alliance of Liberals and Democrats for Europe" m_state="IE">
      <p sl="en">a nome del gruppo ALDE. – Signora Presidente, nel corso degli ultimi anni, Commissario, ho incontrato molti cittadini irlandesi vittime delle pratiche sleali delle società di compilazione degli annuari.</p>
      <p sl="en">Tra questi una segretaria scolastica che ha versato oltre 2 000 euro, somma che la scuola non poteva permettersi di pagare e per la quale lei si sentiva responsabile avendo firmato uno di questi formulari. Si è sentita molto sciocca, pensava di essere l’unica a fare una cosa simile, senza rendersi conto che capita a molti ogni giorno.</p>
      <p sl="en">Ho conosciuto un’anziana signora, moglie di un tassista. Ha ricevuto un formulario contenente degli errori e lo ha semplicemente rispedito con i dati corretti. Dopo di che ha ricevuto lettere minatorie per due anni. Era terrorizzata al punto di temere di aprire la posta in arrivo. Non mi sono sentita di consigliarle di non pagare, le ho solo detto che, al suo posto, non avrei pagato. Questo è stato il miglior suggerimento che sono riuscita a darle.</p>
      <p sl="en">Ci sono molti altri esempi che lei conosce bene. La verità è che i cittadini si aspettano protezione dalla legislazione europea e non capiscono il motivo per cui le leggi europee non li tutelino in questo campo. Vi è una certa dose di ambiguità. Ai cittadini dico che penso siano tutelati, ma non posso garantirlo. Per esempio, mi sembra di capire che una di queste società sia stata condannata in una regione della Spagna e che si sia limitata a spostarsi in un’altra regione, continuando con la sua attività.</p>
      <p sl="en">Una delle preoccupazioni dei nostri cittadini è che non conoscono bene il funzionamento del sistema giuridico negli altri paesi. Possono credere di essere tutelati nel loro paese, ma non sanno esattamente ciò che accade in un altro Stato membro o nei paesi terzi, nel caso in cui queste società si spostino fuori dall’UE.</p>
      <p sl="en">Perciò è rassicurante sapere che la Commissione condivide le nostre inquietudini e che si adopera al massimo per una migliore cooperazione fra gli Stati membri, soprattutto nei casi transfrontalieri, e cerca di informare i cittadini e le aziende.</p>
      <p sl="en">Signor Commissario, lei ha definito la situazione urgente, ma l’urgenza dura ormai da troppo tempo. I cittadini percepiscono l’impatto della legislazione comunitaria in molti settori e non capiscono, quindi, perché non possano essere tutelati da tali società fraudolente. La prego di comprendere, Signor Commissario, che “urgente”’ significa “ora”.</p>
    </intervention>
    <intervention id="4-039-000" speaker_id="4546" name="Struan STEVENSON" is_mep="True" mode="spoken" nationality="United Kingdom" birth_date="04-04-1948" birth_place="Ballantrae " p_group="European Conservatives and Reformists Group" m_state="GB">
      <p sl="en">a nome del gruppo ECR. – Signora Presidente, condivido perfettamente quanto detto dall’onorevole Harkin al riguardo. Nella mia circoscrizione, in Scozia, vi sono anziani e persone che gestiscono attività di bed&amp;breakfast o affittano cottage per le vacanze e che incappano in questi criminali. Inseriscono i loro indirizzi nei formulari e poi ricevono fatture per migliaia di euro. Gli anziani sono terrorizzati quando leggono le lettere di minaccia dei presunti rappresentati legali di dette società.</p>
      <p sl="en">Si tratta di un’attività criminale transfrontaliera. Conosciamo l’identità e l’indirizzo di queste società,le dobbiamo stanare, farle chiudere, citarle in giudizio e proteggere i cittadini dell’Unione europea. Quando un elettore mi contatta nel mio collegio per parlarmi di questo problema, gli dico semplicemente di fornire alla società il mio indirizzo per l’invio della futura corrispondenza . Di solito spariscono. Comunque sia, questi criminali devono andare in galera.</p>
    </intervention>
    <intervention id="4-040-000" speaker_id="102931" name="Keith TAYLOR" is_mep="True" mode="spoken" nationality="United Kingdom" birth_date="01-08-1953" birth_place="Rochford" p_group="Group of the Greens/European Free Alliance" m_state="GB">
      <p sl="en">a nome del gruppo Verts/ALE. – Signora Presidente, la mozione è assolutamente necessaria. È evidente che la direttiva 2006/114/CE, non funziona come dovrebbe. Le società di cui abbiamo sentito parlare esistono al solo fine di raggirare organizzazioni ignare e talora oberate di lavoro. Trovo sia particolarmente scandaloso quando arrecano danni ad aziende familiari, spesso con bilanci esigui.</p>
      <p sl="en">Usando tattiche intimidatorie e ricattatorie, fanno baluginare promesse a persone inconsapevoli, ma penso che il messaggio debba essere che se un’offerta è troppo conveniente per essere vera probabilmente è così. Queste società sono come squali attorno alla preda e devono essere fermate.</p>
      <p sl="en">Il nostro gruppo è certamente a favore della risoluzione in oggetto, presentata in un momento opportuno. La sosterremo anche perché invita la Commissione a richiedere agli Stati membri di attuare adeguatamente la direttiva.</p>
    </intervention>
    <intervention id="4-041-000" speaker_id="28493" name="Derek Roland CLARK" is_mep="True" mode="spoken" nationality="United Kingdom" birth_date="10-10-1933" birth_place="Bristol" p_group="Europe of freedom and democracy Group" m_state="GB">
      <p sl="en">a nome del gruppo EFD. – Signora Presidente, conosco bene la “European City Guide” e, nonostante i tentativi di chiuderla, la minaccia continua. Nel maggio del 2008, il Regno Unito ha promulgato le Misleading Marketing Regulations (norme sul commercio ingannevole). Prescrivono l’uso di microstampa nei vari documenti allo scopo di nascondere il costo reale di un servizio. L’Office of Fair Trading (OFT) può ora intentare cause contro aziende del Regno Unito, ma vi è un grande ostacolo.</p>
      <p sl="en">L’OFT non può intervenire in truffe originate all’estero, compresi altri Stati membri, quindi il problema persiste e io continuo a ricevere numerose denunce. Ciò significa che, mentre tali società possono operare in qualsiasi paese e trarre vantaggio dalle carenze normative, perché il mio stesso governo non può vietare quel che giunge dall’Europa continentale? La risposta è insita in questa inutile Unione europea, che ha smantellato le frontiere nazionali. La libera circolazione di persone, beni e servizi offre una perfetta copertura ai trafficanti di esseri umani, ai terroristi e consente imbrogli traumatizzanti volti a raggirare gli ignari consumatori.</p>
    </intervention>
    <intervention id="4-042-000" speaker_id="105624" name="Philippe BOULLAND" is_mep="True" mode="spoken" nationality="France" birth_date="18-08-1955" birth_place="Markala " p_group="Group of the European People's Party (Christian Democrats)" m_state="FR">
      <p sl="fr">Signora Presidente, signor Commissario, onorevoli colleghi, possiamo riassumere in cifre la situazione relativa agli annuari commerciali ingannevoli apparentemente gratuiti. La commissione per le petizioni del Parlamento europeo ha ricevuto oltre quattrocento richieste. Cinquantamila microimprese, associazioni e organizzazioni sono state prese di mira e poi indotte a pagare. Viene richiesto in media un versamento triennale di 1 000 euro per contratti inserzionisti non richiesti, come ci ha ricordato l’onorevole Busuttil.</p>
      <p sl="fr">Sono dati che riflettono solo in parte la sofferenza delle vittime di tali truffe. Costoro si assumono già il rischio di avviare un’azienda e devono ben presto far fronte a difficoltà inerenti l’attività commerciale, la crisi economica e le incertezze sul futuro. Risparmiamo loro di dover subire pratiche fraudolente, dal momento che non hanno i mezzi umani e finanziari per contrastarle.</p>
      <p sl="fr">Le possibilità sono molte: innanzi tutto, porre fine a queste forme di raggiro che indeboliscono la nostra economia. Per questo, Signor Commissario, sarebbe auspicabile accelerare la procedura di revisione della direttiva concernente la pubblicità ingannevole e comparativa tenendo, conto dell’evoluzione delle truffe a mezzo pubblicità, dalle tecniche sempre più affinate.</p>
      <p sl="fr">Istituiamo una lista nera di queste aziende che serva da riferimento sulla base del principio "name and shame ". Con il concorso della autorità nazionali di lotta alla frode e delle aziende truffate, potremo disporre di uno strumento semplice ed efficace di dissuasione e prevenzione. Infine, occorre punire pesantemente i responsabili di tali truffe. Le pene e le sanzioni previste sono spesso inferiori alle somme raccolte con le truffe stesse. Incoraggiamo gli Stati membri a essere più rigorosi in merito.</p>
    </intervention>
    <intervention id="4-043-000" speaker_id="1913" name="Evelyne GEBHARDT" is_mep="True" mode="spoken" nationality="Germany" birth_date="19-01-1954" birth_place="Montreuil-sous-Bois " m_state="DE">
      <p sl="de">Signora Presidente, Commissario Oettinger, la Commissione condivide le preoccupazioni del Parlamento europeo. Ne siamo lieti, ma abbiamo aspettato anni che la Commissione agisse e compisse qualche vero passo avanti in materia. Stiamo discutendo la relazione Busuttil. Nell’ultima legislatura, la commissione per il mercato interno e la protezione dei consumatori ha ripetutamente sottolineato la necessità di aiutare i cittadini, ma questi ultimi stanno ancora aspettando l’aiuto promesso.</p>
      <p sl="de">Molte delle piccole associazioni di volontariato colpite non hanno i mezzi finanziari o il coraggio di difendersi. Non più tardi della settimana scorsa ho ricevuto un’altra lettera in cui mi si chiedeva: “Come posso difendermi? Non ho denaro per un avvocato, perciò non posso intraprendere azioni legali”. Ritengo che si debba finalmente dare ai cittadini europei un mezzo efficace per eliminare il problema.</p>
    </intervention>
    <intervention id="4-044-000" speaker_id="4545" name="Catherine STIHLER" is_mep="True" mode="spoken" nationality="United Kingdom" birth_date="30-07-1973" birth_place="Bellshill" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Signora Presidente, le sospette truffe, per loro natura fraudolente, che colpiscono le piccole imprese, ammantandosi di un velo di legittimità, spesso ricorrendo alla dicitura Europa nelle loro denominazioni, devono essere dichiarate illegali. Non danneggiano solamente le piccole aziende, che vengono minacciate, molestate e costrette a pagare somme di denaro per un servizio che ritenevano gratuito, ma danneggiano l’intera Unione europea se non ci decidiamo ad intervenire con determinazione.</p>
      <p sl="en">Del resto il mantra della Commissione europea è il principio ‘innanzitutto pensare piccolo’, eppure, come molti colleghi hanno ricordato, sono anni che sollevo la questione, ma non è stato fatto ancora nulla: perché? Si è parlato di ricerche, di riunioni informative e di incontri fra parti interessate. Ci vogliono fatti, non parole, e se diciamo di aspettare la fine dell’anno o ci diamo ancora qualche anno di tempo, sarà troppo poco e troppo tardi: dobbiamo agire subito.</p>
      <p sl="en">Pertanto, data la natura europea e transfrontaliera delle truffe, prevede la Commissione l’istituzione di una forma di patrocinio legale per assistere le PMI nel far fronte a queste truffe? Se la Commissione non interverrà duramente, non sarà possibile porre fine a queste pratiche sleali.</p>
    </intervention>
    <intervention id="4-045-000" speaker_id="107386" name="Phil PRENDERGAST" is_mep="True" mode="spoken" nationality="Ireland" birth_date="20-09-1959" birth_place="Kilkenny" p_group="Group of the Progressive Alliance of Socialists and Democrats in the European Parliament" m_state="IE">
      <p sl="en">Signora Presidente, il Parlamento europeo ha ricevuto centinaia di petizioni da piccole imprese da tutta l’Unione vittime di questo tipo di pratiche. Pagare cifre scandalose può provocare gravi difficoltà economiche a imprese innocenti e quel che è peggio è che le vittime sono spesso troppo piccole per potersi permettere di sostenere le spese legali per citare in giudizio società di compilazione degli annuari commerciali.</p>
      <p sl="en">Dette società prendono spesso di mira aziende con sede in un altro Stato membro. Ciò determina incertezza giuridica per le aziende vittime, che solitamente non conoscono il diritto contrattuale vigente negli altri paesi. Gli editori degli annuari speculano proprio su questa incertezza.</p>
      <p sl="en">La Commissione ha affermato chiaramente che la direttiva sulla pubblicità ingannevole e comparativa vieta le pratiche sleali di dette società di compilazione ma deve altresì accertare il recepimento della direttiva da parte degli Stati membri per chiarire se tutti i cittadini dell’UE siano ugualmente tutelati. Del resto il recepimento della direttiva nelle legislazioni nazionali non significa necessariamente che le misure siano esaurienti o conformi tra di loro.</p>
    </intervention>
    <intervention id="4-046-000" speaker_id="96925" name="Sylvana RAPTI" is_mep="True" mode="spoken" nationality="Greece" birth_date="10-11-1958" birth_place="Kerkyra" p_group="Group of the Progressive Alliance of Socialists and Democrats in the European Parliament" m_state="GR">
      <p sl="el">Signora Presidente, le pratiche commerciali sleali sono come l’acqua: non appena trovano una fessura, vi s’infilano. In questo caso le fessure sono due. La prima è la direttiva 2006/114/CE, già citata; la seconda è il regolamento sulla cooperazione fra gli Stati membri.</p>
      <p sl="el">Signor Commissario, dato che ha il pieno sostegno di tutti i gruppi parlamentari, dell’intero Parlamento, dovrebbe agire rapidamente perché il tempo è denaro. Come hanno già ricordato i miei onorevoli colleghi, sono trascorsi almeno tre anni, durante i quali i responsabili di queste pratiche, giustamente definiti truffatori da molti colleghi, raggirano i loro concorrenti e le piccole e medie imprese che costituiscono la spina dorsale dell’economia europea. Deve agire subito.</p>
    </intervention>
    <intervention id="4-047-000" speaker_id="29579" name="Marc TARABELLA" is_mep="True" mode="spoken" nationality="Belgium" birth_date="11-03-1963" birth_place="Ougrée" m_state="BE">
      <p sl="fr">Signora Presidente, signor Commissario, onorevoli colleghi, è fondamentale sapere se la direttiva sulla pubblicità ingannevole e comparativa sia stata recepita e attuata adeguatamente nei vari Stati membri. Ma dobbiamo altresì affrontare senza indugio altri aspetti centrali della questione, che si riscontrano anche in altre forme di raggiri transfrontalieri.</p>
      <p sl="fr">In primo luogo, l'informazione che deve essere fornita a monte ai consumatori da parte della Commissione, degli Stati membri e delle loro organizzazioni. Non è normale che sempre più consumatori siano raggirati in questo modo.</p>
      <p sl="fr">In secondo luogo, le vittime dovrebbero poter aderire alle cause collettive per far valere i propri interessi. Aspettiamo queste iniziative da oltre vent’anni.</p>
      <p sl="fr">In terzo luogo, potremmo prevedere disposizioni per questo tipo di truffa nell’attuale discussione sulla riforma dei metodi alternativi di risoluzione delle controversie .</p>
      <p sl="fr">Signor Commissario, ci aspettiamo provvedimenti concreti e tempestivi al riguardo.</p>
    </intervention>
    <intervention id="4-048-000" speaker_id="96668" name="Seán KELLY" is_mep="True" mode="spoken" nationality="Ireland" birth_date="26-04-1952" birth_place="Killarney" m_state="IE">
      <p sl="en">Signora Presidente, la situazione è esattamente quella descritta dai colleghi. La conosco bene perché nella mia circoscrizione, in particolare a Cork, una società denominata “European City Guide” ha operato per molto tempo in modo fraudolento , raggirando varie aziende della regione. Nonostante il Tribunale superiore di giustizia della Catalogna nel 2001 le abbia ingiunto di cessare l’attività e sia stata ritenuta colpevole di pratiche ingannevoli dai tribunali belgi e dall’Office of Fair Trading inglese, la società continua ad operare. Così non va bene.</p>
      <p sl="en">È fondamentale fare due cose: prima di tutto dobbiamo sensibilizzare le aziende europee per far sì che vigilino e non diventino vittime di queste società fraudolente. In secondo luogo, dobbiamo adottare una legislazione che garantisca che i responsabili, una volta citati in giudizio, siano costretti a chiudere la loro attività o vengano messi in prigione. È semplicissimo.</p>
    </intervention>
    <intervention id="4-049-000" speaker_id="28352" name="Zuzana ROITHOVÁ" is_mep="True" mode="spoken" nationality="Czechia" birth_date="30-01-1953" birth_place="Praha" p_group="Group of the European People's Party (Christian Democrats)" m_state="CZ">
      <p sl="cs">Signora Presidente, sono giunte in Parlamento più di 400 petizioni; io stessa ho ricevuto molte denunce da imprese, organizzazioni senza scopo di lucro, scuole, associazioni benefiche e anche istituzioni governative che sono state frodate da società di compilazione degli annuari commerciali. Credendo semplicemente di aggiornare i loro dati, sottoscrivono contratti onerosi. Le operazioni di dette società fraudolente sono deliberatamente gestite a livello transfrontaliero o da paesi terzi. Occorre una chiara soluzione a livello paneuropeo, ma la Commissione europea, che detiene l’iniziativa legislativa, non ha fatto nulla per anni, nonostante tutti gli sforzi del Parlamento europeo.</p>
      <p sl="cs">In qualità di relatore ombra, ho presentato numerose soluzioni nella relazione del Parlamento. In realtà tutto ciò che la Commissione deve fare è istituire una lista nera delle prassi pubblicitarie ingannevoli e vietate ai sensi della relativa direttiva. Occorre una soluzione legislativa forte e serve subito.</p>
      <p sl="cs">Esorto la Commissione ad applicare la procedura legislativa accelerata. Molti cittadini onesti hanno perso molto denaro a causa del deplorevole lassismo della Commissione in questo ambito. Ritengo inoltre sia giustificata un’inchiesta da parte dell’Europol.</p>
    </intervention>
    <intervention id="4-050-000" speaker_id="96718" name="Olga SEHNALOVÁ" is_mep="True" mode="spoken" nationality="Czechia" birth_date="25-10-1968" birth_place="Kromĕříž" p_group="Group of the Progressive Alliance of Socialists and Democrats in the European Parliament" m_state="CZ">
      <p sl="cs">Signora Presidente, le pratiche sleali di alcune di queste sedicenti società di compilazione di annuari commerciali continuano ad essere un grave problema. La loro attività si basa essenzialmente sull’eludere leggi, traendo vantaggio dalla scarsa applicazione delle stesse. Molte aziende sono scoraggiate dall’intentare un’azione legale a causa dei costi. Per contro, vi sono stati molti casi di assurde sentenze basate sul mero approccio formale adottato dagli organi giudiziari e da altre istituzioni di controllo.</p>
      <p sl="cs">In realtà, però, quello su cui contano maggiormente i truffatori è lo scarso livello di conoscenze legali delle istituzioni responsabili e, purtroppo, la loro scarsa volontà, la mancanza di determinazione e, in molti casi, una certa indolenza. L’interpretazione formale della legge consente loro di evitare di essere coinvolti e di procedere per vie legali, permettendo loro di lavarsene le mani. Paradossalmente, potremmo dire che sono più protetti gli interessi degli autori delle frodi che le loro vittime.</p>
      <p sl="cs">La domanda opportunamente rivolta alla Commissione riguarda l’approccio degli Stati membri alla questione. Come hanno applicato la direttiva sulla pubblicità ingannevole e comparativa? Fino a quando lo Stato non svolgerà un ruolo attivo e non puramente formale, questo problema rimarrà irrisolto e le denunce da parte delle vittime truffate continueranno ad accumularsi. Eppure abbiamo modo di intervenire in quest’ambito.</p>
    </intervention>
    <intervention id="4-051-000" speaker_id="28223" name="Andreas SCHWAB" is_mep="True" mode="spoken" nationality="Germany" birth_date="09-04-1973" birth_place="Rottweil" m_state="DE">
      <p sl="de">Signora Presidente, Commissario Oettinger, il gruppo del Partito popolare europeo (Democratico cristiano) sostiene pienamente l’iniziativa di sollevare le piccole e medie imprese dalla minaccia degli annuari commerciali, che fornirebbero apparentemente un servizio a queste imprese, ma che in realtà non portano nient’altro che fatture. Come lei ha giustamente affermato, Commissario Oettinger, la direttiva 2006/114/CE rappresenta la base legale per ciò che evidentemente non ha avuto piena attuazione in alcuni Stati membri. Auspico che la Commissione affronti il problema alla radice e adotti un approccio sistematico per risolvere il problema al più presto negli Stati membri ove la situazione è particolarmente negativa. Naturalmente, a causa della natura transfrontaliera delle pratiche, il problema può diffondersi ai paesi limitrofi.</p>
      <p sl="de">Un approccio generalizzato non funzionerà in questo caso perché è chiaro che il problema proviene da alcuni Stati membri.</p>
    </intervention>
    <intervention id="4-052-000" speaker_id="96814" name="Elena BĂSESCU" is_mep="True" mode="spoken" nationality="Romania" birth_date="24-04-1980" birth_place="Constanţa" p_group="Group of the European People's Party (Christian Democrats)" m_state="RO">
      <p sl="ro">Signora Presidente, gli annuari commerciali sono una delle più diffuse fonti di informazione sulle offerte disponibili in specifici settori commerciali. Godono di grande prestigio fra i consumatori europei. Ecco perché gli annuari commerciali ingannevoli possono danneggiare gli utenti. La pratica può essere contrastata applicando efficacemente la direttiva sulla pubblicità ingannevole e comparativa. Purtroppo, non tutti gli Stati membri hanno recepito il testo nella legislazione nazionale. Ciò significa che le vittime non possono essere risarcite per il danno subito. La revisione della direttiva fornirebbe gli strumenti utili per contrastare le pratiche sleali. L’integrazione della legislazione UE con disposizioni specifiche limiterebbe la comparsa di annuari commerciali ingannevoli. Credo che le vittime di tali pratiche debbano avere l’opportunità di un ricorso diretto al sistema giudiziario.</p>
    </intervention>
    <intervention id="4-053-000" speaker_id="96758" name="Gerald HÄFNER" is_mep="True" mode="spoken" nationality="Germany" birth_date="03-11-1956" birth_place="München" p_group="Group of the Greens/European Free Alliance" m_state="DE">
      <p sl="de">Signora Presidente, Commissario Oettinger, onorevoli colleghi, mi sembra si tratti di un problema realmente europeo. Tutti conoscono questi casi e abbiamo sentito casi di truffe perpetrate nei vari paesi. Sulla mia scrivania c’è una pila di documenti relativi a tali truffe e devo dire che, nella maggior parte dei casi, mi sarei fatto raggirare anch’io. Ne abbiamo parlato in moltissime occasioni, abbiamo adottato la direttiva 2006/114/CE, abbiamo affrontato la questione nel 2008 in seno alla commissione per le petizioni, ne abbiamo discusso in plenaria, ma nonostante tutto, il problema persiste e non fa che aggravarsi.</p>
      <p sl="de">Commissario Oettinger, ho sentito ciò che ha detto all’inizio e ho l’impressione che dovrà essere lei ad occuparsi del problema. Forse un nuovo Commissario avrà la possibilità di agire in quest’ambito. Vorrei chiederle di affrontare seriamente la questione. Può sembrare un piccolo problema, ma ha un impatto economico notevole e colpisce in particolare le piccole e medie imprese a gestione familiare, la spina dorsale delle nostre economie nazionali e della nostra società. Se non riusciamo ad arrestare il fenomeno in tutti gli Stati membri e a far applicare uniformemente ed efficacemente la direttiva in tutta Europa i danni saranno ancora maggiori.</p>
    </intervention>
    <intervention id="4-054-000" speaker_id="photo_generic" name="Günther Oettinger" is_mep="True" mode="spoken">
      <p sl="de">Membro della Commissione. – Signora Presidente, onorevoli deputati, mi compiaccio per l’ampio e dettagliato quadro della situazione tratteggiato dai parlamentari presenti oggi in Aula. Informerò di questo il Commissario Reding e la inviterò ad elaborare una comunicazione completa sui punti di forza e di debolezza della vigente legislazione comunitaria e a procedere alla revisione della direttiva sulla base di quanto detto.</p>
      <p sl="de">La direttiva 2006/114/CE è stata chiaramente recepita dagli Stati membri. Quindi il problema non è tanto quello di adattare la legislazione nazionale. In primo luogo, a livello transfrontaliero spesso la legge non è nemmeno applicata a causa della scarsa cooperazione fra le autorità dei vari Stati membri e quindi, in quei casi, le indagini non proseguono. In secondo luogo, non è sempre possibile adire le vie legali. Il diritto penale è di competenza degli Stati membri, sia in termini di sanzioni sia d’indagini formali da parte delle autorità, dei procuratori o dei tribunali.</p>
      <p sl="de">In terzo luogo, e arrivo al fulcro della questione, nella direttiva 2006/114/CE rientrano solo le pratiche sleali nelle transazioni fra imprese e consumatori e non fra imprese. Ciò significa sostanzialmente che tutela il cittadino privato dalle società fraudolente ma non gli imprenditori, le ditte individuali, i dettaglianti,i commercianti o i gestori di una piccola o media impresa. Durante il processo legislativo, tuttavia, la maggioranza degli Stati membri si oppose proprio all’estensione dell’ambito d’applicazione della direttiva per includere le transazioni commerciali fra imprese. Con quella direttiva, ci eravamo deliberatamente limitati a disciplinare a livello europeo le transazioni fra imprese fraudolente e privati e non fra imprese fraudolente e piccole imprese. All’epoca non si voleva un regolamento europeo che disciplinasse la situazione che giustamente denunciate oggi sulla base dell’esperienza pratica.</p>
      <p sl="de">A quel tempo la direttiva era un progetto europeo ambizioso e la Commissione temeva che l’intera proposta sarebbe stata sabotata e che non ci sarebbe stata alcuna direttiva se si fosse insistito sull’estensione dell’ambito di applicazione oltre le relazioni fra i responsabili di frodi e i privati cittadini. Alla luce degli specifici esempi riportati e dei casi di abuso scoperti dalla Commissione, sarà possibile estendere il campo d’applicazione della direttiva nell’ottica della revisione che dovrebbe avvenire l’anno prossimo. Inizieremo a lavorare immediatamente su questo.</p>
      <p sl="de">Per concludere, alcuni Stati membri possono contare su disposizioni soddisfacenti in termini di diritto penale e sostanziale che coprono le relazioni fra imprese fraudolente e privati cittadini e che perseguono casi di questo tipo. Austria, Belgio e Francia sono buoni esempi. In altri Stati membri, da voi citati, le disposizioni nazionali sono inadeguate. Dobbiamo attendere e vedere se questi Stati saranno disposti a votare in Consiglio tra un anno a favore di un regolamento europeo standardizzato per la tutela dei cittadini imprenditori.</p>
    </intervention>
    <intervention id="4-055-000" speaker_id="4482" is_mep="True" mode="spoken" role="Presidente" name="Rodi KRATSA-TSAGAROPOULOU" nationality="Greece" birth_date="14-11-1952" birth_place="Zakynthos" p_group="Group of the European People's Party (Christian Democrats)" m_state="GR">
      <p sl="unknown">Ho ricevuto una proposta di risoluzione dalla commissione per le petizioni, ai sensi dell’articolo 115, paragrafo 5 del regolamento .</p>
      <p sl="unknown">La discussione è chiusa.</p>
      <p sl="unknown">La votazione si svolgerà oggi alle 12:00.</p>
      <p sl="unknown">Dichiarazioni scritte (articolo 149 del regolamento)</p>
    </intervention>
    <intervention id="4-056-000" speaker_id="102886" name="Ildikó GÁLL-PELCZ" is_mep="True" mode="written" nationality="Hungary" birth_date="02-05-1962" birth_place="Szikszó" p_group="Group of the European People's Party (Christian Democrats)" m_state="HU">
      <p sl="hu">Il fenomeno è reale, purtroppo molto generalizzato e si manifesta praticamente ovunque in Europa. Le vittime firmano in buona fede un contratto per un inserto pubblicitario in un annuario commerciale dopo essere stati indotti a credere che sia gratuito. Poi gli editori richiedono un pagamento sulla base del contratto, molestando, mettendo sotto costante pressione psicologica e minacciando di azioni legali coloro che non pagano. É necessario uno studio per valutare l’efficace applicazione della pertinente legislazione comunitaria da parte degli Stati membri al fine di evitare ulteriori pubblicità ingannevoli e per proporre, se del caso, una nuova modifica della legislazione comunitaria per risolvere il problema. L’aspetto più importante è dimostrare alle imprese in difficoltà che non solo comprendiamo la loro situazione ma che siamo assolutamente al loro fianco. Al tempo stesso, è imperativo chiedere alle società fraudolente di compilazione degli annuari di cessare le loro attività deliberatamente ingannevoli in quanto contrarie allo spirito della politica di concorrenza dell’Unione europea.</p>
    </intervention>
  </section>
  <section id="creitem5" title="5. Stress test delle centrali nucleari e sicurezza nucleare nei paesi limitrofi all’UE (discussione)">
    <intervention id="4-058-000" speaker_id="4482" is_mep="True" mode="spoken" role="Presidente" name="Rodi KRATSA-TSAGAROPOULOU" nationality="Greece" birth_date="14-11-1952" birth_place="Zakynthos" p_group="Group of the European People's Party (Christian Democrats)" m_state="GR">
      <p sl="unknown">L’ordine del giorno reca la dichiarazione della Commissione sugli stress test delle centrali nucleari nell’Unione europea e la sicurezza nucleare nei paesi limitrofi all’Unione.</p>
    </intervention>
    <intervention id="4-059-000" speaker_id="photo_generic" name="Günther Oettinger" is_mep="True" mode="spoken">
      <p sl="de">membro della Commissione. – Signora Presidente, onorevoli parlamentari, a seguito di numerose riunioni con varie commissioni parlamentari, oggi posso informarvi in merito ai progressi compiuti dal nostro ambizioso piano volto a introdurre uno stress test europeo per le centrali nucleari dell’Unione europea e di altri paesi.</p>
      <p sl="de">Abbiamo proposto al Consiglio che si approfondisca la sicurezza di tutte le centrali nucleari dell’Unione sulla base di una valutazione completa dei rischi e della sicurezza e, alla fine di marzo, il Consiglio è giunto a una decisione al riguardo. Il gruppo dei regolatori europei in materia di sicurezza nucleare (ENSREG) e la Commissione sono stati invitati a definire criteri, metodologia e tempi per lo svolgimento degli stress test. Non è stato un processo facile e abbiamo ricevuto commenti di ogni genere sui nostri sforzi.</p>
      <p sl="de">Oggi posso dirvi che a questo punto i criteri di test, la metodologia e i tempi sono stati definiti e, a mio parere, risponderanno alle aspettative dei cittadini europei rispetto allo stress test.</p>
      <a text="(Mormorii da parte dell’onorevole Turmes)"/>
      <p sl="de">Onorevole Turmes, dire soltanto “spazzatura” non significa argomentare. “Spazzatura” non è un termine che vorremmo leggere in un nostro processo verbale, ma se la fa felice lo accetterò.</p>
      <p sl="de">In ogni caso, la lotta è stata dura. In primo luogo, molti regolatori in materia di sicurezza nucleare non erano pronti ad accogliere una procedura di ispezione europea perché il mix energetico rientra tra le competenze degli Stati membri, come il monitoraggio, l’autorizzazione e la supervisione delle centrali nucleari. Ritengo che il fatto che stiamo svolgendo uno stress test a livello europeo con criteri comuni rappresenti un passo avanti storico ed estremamente importante nell’interesse della sicurezza di tutti i cittadini europei. Posso assicurarvi che non permetterò che si utilizzi una versione annacquata dello stress test.</p>
      <p sl="de">Quando l’esito dello stress test sarà presentato al pubblico con tutti i risultati, le valutazioni, le proposte e le conclusioni, i cittadini europei ne sapranno di più sulle centrali nucleari europee in tutti gli Stati membri di quanto abbiano saputo, nonostante tutti gli sforzi profusi, negli ultimi decenni. Ricordo perfettamente come i cittadini che vivono in zone prossime ai confini nazionali volessero essere meglio informati in merito alle caratteristiche di sicurezza delle centrali nucleari vicine. Gli esiti sono stati spesso molto insoddisfacenti dal punto di vista dei cittadini. In sei o nove mesi disporremo di una quantità di dati, fatti e risultati decisamente superiore rispetto a ciò che è stato reso pubblico negli ultimi vent’ani.</p>
      <p sl="de">Lo stress test si compone di tre fasi.</p>
      <a text="(Mormorii da parte dell’onorevole Harms)"/>
      <p sl="de">Vista l’ora presta, assumiamo un approccio serio questa mattina, onorevole Harms. La prego di credere che resterò obiettivo. Quando discutiamo tale argomento, ho l’impressione di essere criticato da ambedue i lati. Come l’uomo universalmente saggio nel mezzo, so di essere al posto giusto.</p>
      <p sl="de">Ho detto “nel mezzo”, onorevole Harms. Non ho parlato affatto di mediocrità. La invito ad ascoltare con attenzione. Penso che la mia posizione risponderà alle vostre aspettative per quel che riguarda l’obiettività.</p>
      <p sl="de">Fase 1: in un’economia di mercato, la responsabilità principale dei proprietari e degli operatori degli stabilimenti industriali è sicuramente garantirsi che le loro strutture siano sicure, svolgere ispezioni regolari per quanto concerne la sicurezza e riferirne i risultati. Per questo, durante la prima fase, al gestore di ogni centrale nucleare si è chiesto dal 1° giugno di presentare una relazione alle autorità nazionali utilizzando i criteri di ispezione europei concordati, il nostro catalogo di ispezione, che è pubblico e trasparente. Le relazioni dovranno essere presentate celermente, ma dovranno essere accurate, e l’accuratezza è più importante della celerità. Tali relazioni dovranno contenere la valutazione della centrale da parte degli operatori stessi e le conclusioni da loro tratte sulla base dei criteri di ispezione e delle conseguenze di Fukushima.</p>
      <p sl="de">Fase 2: si tratta di un’altra valutazione da parte dei regolatori nazionali in materia di sicurezza nucleare delle relazioni prodotte dai gestori e una valutazione delle stesse ispezioni e dei risultati da parte dei regolatori.</p>
      <p sl="de">La fase 3 è nuova e prevede revisioni tra pari. Durante la terza fase, intendiamo tracciare il nostro quadro della situazione, procedere alla nostra valutazione e trarre le nostre conclusioni a livello europeo. Non staremo seduti nella nostra torre di avorio e non accetteremo candidamente i risultati forniti dalle autorità nazionali. Ci avvarremo di team europei misti e avremo la possibilità di ispezionare noi stessi le centrali nucleari. I team europei saranno costituiti da esperti in materia di nucleare provenienti dai vari Stati membri coadiuvati da funzionari della Commissione.</p>
      <p sl="de">Ogni passo, soprattutto nel contesto delle revisioni tra pari, potrà essere intrapreso soltanto sulla base di un accordo tra Commissione e gruppo ENSREG, il che significa che, senza il consenso della Commissione, il processo non potrà essere concluso. Per questo posso assicurarvi che per me è importantissimo un approccio serio, obiettivo e accurato.</p>
      <p sl="de">Tutto ciò che accadrà sarà trasparente. Soltanto nei casi in cui gli interessi della sicurezza imporranno la riservatezza sarà consentito un livello inferiore di trasparenza. Penso che i criteri di test coprano le principali aspettative e gli interessi legittimi del pubblico europeo. Comprendono infatti tutti i fenomeni naturali, come l’acqua alta, le condizioni di caldo e freddo estremo, i terremoti, eccetera. Contemplano tutti i rischi legati alla natura.</p>
      <p sl="de">In secondo luogo, sono più persuaso che mai del fatto che, sebbene l’elemento scatenante del disastro di Fukushima sia stato un evento naturale, tale evento non sia stato l’unica causa della catastrofe. A mio giudizio, la manchevolezza umana ha svolto un ruolo significativo, se non decisivo, in Giappone prima del terremoto e dello tsunami, quando si è trattato di migliorare la sicurezza e ammodernare la centrale, così come dopo il disastro quando si è trattato di limitare al massimo i danni.</p>
      <p sl="de">Per questo giudicavo il fattore umano una componente importante dello stress test. Inizialmente non ho ottenuto un sostegno adeguato in merito da parte del regolatori in materia di sicurezza nucleare. Sono grato al Parlamento e, in particolare, alla commissione per l’industria, la ricerca e l’energia, nonché alla commissione per l’ambiente, la sanità pubblica e la sicurezza alimentare per avermi appoggiato, ragion per cui ho incorporato le loro aspettative nei negoziati. Abbiamo assicurato che il fattore umano sia largamente rappresentato nei criteri di test.</p>
      <p sl="de">Vorrei operare una distinzione molto specifica in proposito. Abbiamo fatto in modo che il fattore umano e la manchevolezza umana siano pienamente coperti nei criteri di test. Con ciò intendiamo un errore, una mancanza di qualifiche, una gestione inadeguata di una centrale nucleare o l’errore di un pilota che provoca un incidente aereo. Gli aspetti umani e le manchevolezze umane sono dunque perfettamente rappresentati nello stress test.</p>
      <a text="(Mormorii da parte dell’onorevole Turmes)"/>
      <p sl="de">Onorevole Turmes, pare che lei pensi di poter condurre i lavori parlamentari con i suoi mormorii. La prego di permettermi di concludere ciò che ho da dire. Dopo le sarà dato modo di esprimersi.</p>
      <a text="(Applausi e mormorii)"/>
      <p sl="de">Vorrei spiegare all’onorevole deputato che tale argomento è talmente importante che dovrei disporre di un tempo di parola perlomeno di sette od otto minuti. A ogni buon conto, esiste il vostro regolamento. Se desidera un tempo di parola più lungo, il Parlamento può pronunciarsi in merito. Lei è un membro del Parlamento, non io.</p>
      <p sl="de">L’aspetto dell’errore umano è pienamente coperto. Un ambito che invece non è stato incluso è quello della criminalità, ovverosia gli attacchi deliberati alle centrali nucleari, per esempio terroristici, qualunque forma assumano, tra cui gli attacchi cibernetici e da parte di aeromobili, che, come dicevo, non fanno parte dello stress test. Questo per due motivi. Il primo è puramente formale. I regolatori in materia di sicurezza nucleare di molti Stati membri non sono tecnicamente responsabili di tale ambito e hanno invitato la Commissione a rivolgersi agli organi competenti, vale a dire servizi segreti, corpi di polizia, forze aeree, esercito e autorità nazionali. Inviteremo dunque gli Stati membri a inviarci rappresentanti delle autorità competenti in maniera da poter discutere con tali autorità, prima della pausa estiva, come incorporare le conseguenze della criminalità.</p>
      <p sl="de">La seconda ragione consiste nel fatto che gli Stati membri hanno sollevato il problema della riservatezza e formulato forti argomentazioni a sostegno di tale posizione, per cui le discussioni non hanno potuto essere trasparenti. Intendiamo presentare una relazione provvisoria in novembre. Sarò lieto di intavolare ulteriori discussioni formali con il Parlamento prima della revisione tra pari. Su un punto dobbiamo essere chiari: l’accuratezza è più importante della celerità. Non concordo con i tempi brevi che alcuni Stati membri ritenevano appropriati per i test speciali.</p>
      <p sl="de">Non penso che si possa rendere giustizia ai criteri di test, così importanti per noi, nell’arco di quattro-sei settimane. Potremmo dunque aver bisogno di un periodo che vada fino alla primavera del prossimo anno. Per quanto riguarda gli altri aspetti, vi prego di ricordare che non mi interessa se le centrali nucleari sono in esercizio, in fase di pianificazione, in fase di realizzazione o chiuse. Ciò rientra tra le responsabilità degli Stati membri secondo la mia interpretazione del diritto. Mi sento invece responsabile della sicurezza sia per quanto concerne le centrali in esercizio sia per quel che riguarda quelle in fase di pianificazione. Per questo sono lieto che il nostro invito sia stato accolto a livello di lavoro e Ucraina, Russia, Svizzera, Armenia, Croazia e Turchia abbiano accettato di compiere il prossimo passo di uno stress test comune europeo che consentirà di approfondire i temi della sicurezza oltre i confini dell’Unione.</p>
      <p sl="de">Sono ansioso di riferirvi i risultati quanto prima. Vorrei inoltre aggiungere che nei prossimi mesi mi occuperò anche di predisporre regolamenti giuridici rigorosi e obiettivi in relazione alle scorie nucleari. Sono rimasto alquanto sorpreso dal fatto che la commissione non abbia categoricamente escluso a un’ampia maggioranza la possibilità di esportare rifiuti nei paesi terzi.</p>
      <a text="(Mormorii)"/>
      <p sl="de">Vorrei spiegare all’onorevole parlamentare che sono qui in veste di Commissario. Il mio credo politico è una questione privata. La prego di distinguere tra l’Oettinger ex democristiano e il Commissario Oettinger. In quanto Commissario posso quindi dirmi sorpreso dal fatto che una chiara maggioranza ha imposto restrizioni ai divieti di esportazione. Forse si potrebbe ancora modificare tale posizione nel corso del processo per giungere a una decisione parlamentare entro la fine di giugno.</p>
      <a text="(Applausi)"/>
    </intervention>
    <intervention id="4-061-000" speaker_id="28225" name="Herbert REUL" is_mep="True" mode="spoken" nationality="Germany" birth_date="31-08-1952" birth_place="Langenfeld" p_group="Group of the European People's Party (Christian Democrats)" m_state="DE">
      <p sl="de">a nome del gruppo PPE. – Signora Presidente, signor Commissario, in primo luogo vorrei ringraziarla di cuore, signor Commissario. Contrariamente a coloro che, con belle parole, destano incertezza, lei ha fatto in modo che qualcosa di fatto accadesse. Questo fa la differenza in politica.</p>
      <p sl="de">Comincia realmente a innervosirmi, per esprimermi in termini cortesi, il fatto che alcuni membri di questo Parlamento chiedano sempre di più, ma non siano pronti a dare un proprio apporto. Onorevole Harms, in Parlamento abbiamo fallito. Non siamo neanche riusciti ad adottare una risoluzione sul tema della sicurezza perché voleva il 150 per cento e non eravate soddisfatti di ciò che era concretamente possibile viste le varie responsabilità coinvolte. Noi non abbiamo fatto il nostro lavoro e non l’avete fatto neanche voi.</p>
      <p sl="de">Il Commissario, invece, ha fatto il suo. Sei mesi fa non ci saremmo aspettati di avere l’opportunità di condurre uno stress test di questo genere. Non avremmo mai creduto che sarebbe stato possibile discutere con Stati al di fuori dell’Europa il tema della sicurezza. È facile andare in giro gridando quanto tutto è pessimo e concentrandosi unicamente sulla questione dell’uscita dal nucleare, in altre parole tutto o nulla. È più difficile, ma più utile per i cittadini europei, compiere progressi in tale ambito. Ciò che il Commissario Oettinger ha ottenuto negli ultimi mesi è un esempio per tutti noi. Non sto affermando che tutto è esattamente come lo volevamo. Potremo dire soltanto alla fine se questo è ciò che intendevano. Onorevoli Harms e Turmes, è del tutto inaccettabile che sprechiate continuamente il vostro tempo a lamentarvi e mormorare votando poi, quando siete chiamati a fare qualcosa, contro livelli più elevati di sicurezza per le centrali nucleari. La risoluzione era qui, sul tavolo, e avete votato contro. Avete indebolito la posizione del Parlamento e della Commissione quando volevamo migliorare la sicurezza delle centrali nucleari europee. Questo è un dato di fatto.</p>
      <p sl="de">Ne ho avuto abbastanza di questa incessante ipocrisia. È un comportamento disonesto che non ci consente di compiere progressi. Ovviamente la situazione è complessa, ma tutti conosciamo la situazione giuridica. È ingenuo credere che possiamo fare ciò che vogliamo. Esiste una situazione giuridica molto specifica alla quale dobbiamo attenerci. I risultati conseguiti qui, in tale ambito, sono molto interessanti e importanti. Forse pensate che i continui mormorii siano divertenti, ma non ci portano da nessuna parte.</p>
      <a text="(Applausi)"/>
      <a text="(L'oratore accetta di rispondere a un'interrogazione presentata con la procedura del cartellino blu ai sensi dell'articolo 149, paragrafo 8, del regolamento)"/>
    </intervention>
    <intervention id="4-062-000" speaker_id="4432" name="Claude TURMES" is_mep="True" mode="spoken" nationality="Luxembourg" birth_date="26-11-1960" birth_place="Diekirch" p_group="Group of the Greens/European Free Alliance" m_state="LU">
      <p sl="de">(Signora Presidente, onorevole Reul, spiegherò poi nel mio intervento perché non siamo soddisfatti, ma ho l’impressione che non abbiate completamente digerito ciò che hanno deciso in Germania il vostro Cancelliere e il vostro partito.</p>
    </intervention>
    <intervention id="4-063-000" speaker_id="28225" name="Herbert REUL" is_mep="True" mode="spoken" nationality="Germany" birth_date="31-08-1952" birth_place="Langenfeld" p_group="Group of the European People's Party (Christian Democrats)" m_state="DE">
      <p sl="de">(Signora Presidente, lo ribadisco, tutto questo ovviamente non riguardava alcun progresso, né grande né piccolo, rispetto all’argomento in discussione, bensì controversie politiche di partito. Possiamo invece progredire. Possiamo compiere molti più progressi su questa risoluzione in Parlamento, andando oltre le frontiere partitiche, di quanto abbiamo fatto sinora. Per me è profondamente deplorevole il fatto che ci stiamo di nuovo scontrando sulla questione del sì o del no. Sapete che ho una posizione molto personale sull’argomento, ma sono stato disposto a giungere a un compromesso e trovare un terreno comune in Parlamento per migliorare la sicurezza delle centrali nucleari europee dove sono attualmente ubicate ed è probabile che restino. È nostro compito conseguire risultati per i cittadini europei e non solo dare spiegazioni.</p>
      <a text="(L'oratore accetta di rispondere a un'interrogazione presentata con la procedura del cartellino blu ai sensi dell'articolo 149, paragrafo 8, del regolamento)"/>
    </intervention>
    <intervention id="4-064-000" speaker_id="96758" name="Gerald HÄFNER" is_mep="True" mode="spoken" nationality="Germany" birth_date="03-11-1956" birth_place="München" p_group="Group of the Greens/European Free Alliance" m_state="DE">
      <p sl="de">(Signora Presidente, onorevole Reul, prendo sul serio l’invito all’obiettività e all’onestà nei nostri rapporti reciproci. Le chiedo dunque perché è così aggressivo e perché accusa di ipocrisia i membri del gruppo Verts/ALE. È ricorso alla ridicola argomentazione che un anno fa non sarebbe stato possibile approvare uno stress test di questo genere. Non ha però spiegato al Parlamento che l’unico motivo per il quale non era possibile era perché lei, onorevole Reul, e quelli che siedono dalla sua parte lo avete impedito.</p>
      <p sl="de">Avevamo questo problema prima di Fukushima. Se tutti vogliamo la sicurezza, la cosa giusta da fare è dar prova di un impegno costante per la sicurezza, non solo quando il nocciolo di tre reattori si è fuso.</p>
    </intervention>
    <intervention id="4-065-000" speaker_id="28225" name="Herbert REUL" is_mep="True" mode="spoken" nationality="Germany" birth_date="31-08-1952" birth_place="Langenfeld" p_group="Group of the European People's Party (Christian Democrats)" m_state="DE">
      <p sl="de">(Signora Presidente, innanzi tutto, il motivo per il quale ho reagito con forza è che sono ancora irritato dal fatto che non siamo riusciti ad adottare una risoluzione comune sulla sicurezza perché per alcuni era più importante assumere una posizione assolutista anziché trovare un terreno comune.</p>
      <p sl="de">In secondo luogo, ho spiegato durante la discussione e spiegherò nuovamente che da tutto questo ho tratto un insegnamento. Ora mi rendo conto che dobbiamo fare di più per introdurre standard di sicurezza più rigidi per le centrali nucleari europee. Abbiamo bisogno di esercitare maggiore pressione e dar prova di più iniziativa.</p>
      <p sl="de">Per questo ho appoggiato la risoluzione comune e per questo sono favorevole a sostenere il Commissario Oettinger senza attaccarlo continuamente.</p>
      <a text="(L'oratore accetta di rispondere a un'interrogazione presentata con la procedura del cartellino blu ai sensi dell'articolo 149, paragrafo 8, del regolamento)"/>
    </intervention>
    <intervention id="4-066-000" speaker_id="23746" name="Vytautas LANDSBERGIS" is_mep="True" mode="spoken" nationality="Lithuania" birth_date="18-10-1932" birth_place="Kaunas" p_group="Group of the European People's Party (Christian Democrats)" m_state="LT">
      <p sl="en">(Signora Presidente, vorrei dire all’onorevole Reul che vi è stato un tempo in cui l’energia prodotta da centrali nucleari insicure era considerata “sporca” e Stati comunitari responsabili non avrebbero dovuto comprarla. Le centrali che ora si intendono costruire lungo le frontiere orientali dell’Unione appartengono esattamente alla stessa categoria in quanto la loro tecnologia non è stata sperimentata prima in luoghi più remoti. Le garanzie in merito alla loro sicurezza sono soltanto garanzie vacue.</p>
      <p sl="en">Che cosa penserebbe se la Germania, rifiutandosi di costruire centrali nucleari sul proprio territorio, accettasse che venissero costruite alle nostre frontiere e comprasse questa energia “sporca”? Che razza di solidarietà e morale è mai questa?</p>
    </intervention>
    <intervention id="4-067-000" speaker_id="28225" name="Herbert REUL" is_mep="True" mode="spoken" nationality="Germany" birth_date="31-08-1952" birth_place="Langenfeld" p_group="Group of the European People's Party (Christian Democrats)" m_state="DE">
      <p sl="de">(Signora Presidente, onorevole Landsbergis, sono dolente, ma non sono in grado rispondere alla domanda. Non posso rispondere a nome del governo tedesco. Credo tuttavia che lei abbia ragione quando afferma che non soltanto dobbiamo affrontare con cautela il tema della sicurezza delle centrali nucleari europee, ma dobbiamo anche assumerci la responsabilità di influire per quanto possiamo sulla costruzione e lo stato delle centrali nucleari.</p>
      <p sl="de">Il Commissario Oettinger ha detto che sta profondendo il massimo impegno per promuovere gli stress test e i cambiamenti possibili delle normative in vigore in altre zone del mondo adoperandosi affinché tali standard di sicurezza superiori siano adottati. Al riguardo, penso che le sue osservazioni, onorevole Landsbergis, siano giustificate.</p>
    </intervention>
    <intervention id="4-068-000" speaker_id="28349" name="Teresa RIERA MADURELL" is_mep="True" mode="spoken" nationality="Spain" birth_date="13-10-1950" birth_place="Barcelona" p_group="Group of the Progressive Alliance of Socialists and Democrats in the European Parliament" m_state="ES">
      <p sl="es">a nome del gruppo S&amp;D. – Signora Presidente, onorevole Reul, lei presiede la commissione. Onorevoli colleghi, invito tutti a smorzare un po’ i toni.</p>
      <p sl="es">Signor Commissario, in occasione della riunione organizzata il giorno prima del suo incontro con il gruppo dei regolatori europei in materia di sicurezza nucleare (ENSREG) il mio gruppo le ha spiegato la nostra posizione in proposito. Ora devo dirle che non siamo completamente soddisfatti. Perché?</p>
      <p sl="es">Perché riteniamo che gli stress test debbano essere resi obbligatori. Siamo però lieti di sentire che 143 centrali nucleari europee saranno sottoposte agli stress test e appoggiamo peraltro la Commissione nel suo impegno per convincere i paesi terzi a rivalutare anche le proprie centrali. Non siamo inoltre soddisfatti perché crediamo che gli stress test, che di fatto saranno svolti dagli stessi gestori, debbano essere oggetto di un secondo parere per garantire una maggiore obiettività. Il metodo della revisione tra pari con sei esperti è un passo avanti, ma la proposta del nostro gruppo era volta a creare un meccanismo di controllo indipendente che avrebbe dovuto intervenire sin dall’inizio e non nella fase successiva di analisi dei risultati.</p>
      <p sl="es">Riteniamo altresì che i test debbano essere condotti su altri impianti, come i reattori di ricerca, nonché rispetto ad altre minacce, come il fallout provocato da un attacco terroristico o debolezze strutturali della centrale. Siamo consapevoli dei problemi sorti a livello di concorrenza, ma pensiamo che si sarebbe potuti giungere a un accordo migliore.</p>
      <p sl="es">Condurre adesso un’analisi dei rischi è una misura appropriata, ma isolata. Pertanto, per garantire la massima sicurezza, il mio gruppo propone che si crei un’organizzazione indipendente a livello europeo che si assuma la responsabilità della sicurezza e del controllo.</p>
      <p sl="es">Infine, signor Commissario, vorrei aggiungere che ora confidiamo nella coerenza, in modo che i reattori che non superano i test e non sono in grado di porre rimedio alle proprie carenze siano chiusi, così come confidiamo nella trasparenza, in maniera che tutti i cittadini abbiano informazioni complete sulla procedura di prova e i risultati.</p>
    </intervention>
    <intervention id="4-069-000" speaker_id="28127" name="Lena EK" is_mep="True" mode="spoken" nationality="Sweden" birth_date="16-01-1958" birth_place="Mönsterås" p_group="Group of the Alliance of Liberals and Democrats for Europe" m_state="SE">
      <p sl="en">a nome del gruppo ALDE. – Signora Presidente, non si tratta di una questione interna tedesca, bensì di una questione europea. È fondamentale che le strutture nucleari in Europa siano sicure e considerate tali. Gli errori del primo stress test sulle banche non devono pertanto ripetersi; non abbiamo bisogno di un altro inutile esercizio di pubbliche relazioni.</p>
      <p sl="en">È compito della Commissione garantire che gli stress test siano svolti in maniera corretta, trasparente e completa e abbiano conseguenze reali. Se una centrale non dovesse superare il test e non dovesse essere possibile porre rimedio ai problemi riscontrati, la centrale dovrebbe essere chiusa. Gli stress test proposti sono però troppo blandi. Il gruppo ALDE ha chiesto che del test facciano parte l’intera cultura della sicurezza e il fattore umano. Purtroppo non è così. Sinceramente spero che la Commissione trovi un altro modo per procedere e verificare la cultura della sicurezza.</p>
      <p sl="en">Mi aspetto, per esempio, che la Commissione formuli proposte nell’ambito della revisione della direttiva sulla sicurezza nucleare per ovviare a questi problemi, tra cui le questioni da lei poste, signor Commissario, in merito alla sicurezza rispetto alla messa fuori esercizio e alle scorie. Nello stress test manca anche una chiara formulazione della necessità che le prove siano indipendenti e trasparenti. Vi sarà una revisione tra pari con rappresentanti degli Stati membri che non siano quelli del paese in cui è ubicata la centrale nucleare, ma non è detto che siano in realtà completamente indipendenti. Questo è un problema.</p>
      <p sl="en">Sono tutti problemi per la credibilità delle verifiche, ma gli stress test rappresentano soltanto l’inizio. Abbiamo bisogno di una strategia che vada oltre e preveda standard europei comuni in grado di garantire un livello elevato di informazione e sicurezza nucleare.</p>
      <p sl="en">La sicurezza delle centrali nucleari è un tema europeo. Guardando al futuro, dovremmo attuare standard di sicurezza più rigorosi rispetto alle raccomandazioni dell’Agenzia internazionale dell’energia atomica e al resto del mondo. Se analizziamo l’informazione e la trasparenza nel caso dell’incidente di Fukushima, ci rendiamo conto che esiste un’esigenza reale di una piattaforma europea e un regolamento europeo in tale ambito. I cittadini europei si aspettano e meritano la massima sicurezza possibile per le loro centrali nucleari.</p>
      <p sl="en">Il tempo è poco e prezioso e sulla Commissione europea grava una responsabilità enorme, così come una responsabilità sicuramente maggiore grava ora sugli Stati membri che si stanno indebolendo e retrocedono rispetto a quanto promesso inizialmente, dopo il disastro giapponese. Chiediamo alla Commissione di assumersi le proprie responsabilità e chiediamo al Consiglio, oggi assente, di rispondere alle aspettative dei cittadini europei per quanto concerne la sicurezza nucleare in Europa.</p>
    </intervention>
    <intervention id="4-070-000" speaker_id="2097" name="Giles CHICHESTER" is_mep="True" mode="spoken" nationality="United Kingdom" birth_date="29-07-1946" birth_place="London" p_group="European Conservatives and Reformists Group" m_state="GB">
      <p sl="en">a nome del gruppo ECR. – Signora Presidente, vorrei condividere con voi alcuni estratti della relazione provvisoria stilata dall’ispettore capo britannico degli impianti nucleari, il quale afferma che abbiamo tutti bisogno di rispettare il principio del miglioramento continuo. Ciò significa, a suo dire, che prescindendo dal livello degli standard applicati alla progettazione delle centrali nucleari e al loro successivo utilizzo si dovrebbero incessantemente ricercare miglioramenti.</p>
      <p sl="en">Il sistema normativo britannico in materia di nucleare è decisamente non prescrittivo. Il settore deve pertanto dimostrare al regolatore di comprendere pienamente i pericoli associati alle sue attività e sapere come controllarli. Ci aspettiamo dunque che il comparto si assuma la responsabilità di trarre insegnamenti anziché fare affidamento sul regolatore perché gli dica come operare.</p>
      <p sl="en">La prima conclusione afferma che, considerando le cause dirette dell’incidente di Fukushima, non si vedono motivi per limitare l’attività delle centrali nucleari o altri impianti nucleari nel Regno Unito. La seconda conclusione asserisce che, in risposta all’incidente di Fukushima, il settore nucleare britannico ha reagito in maniera responsabile e appropriata, dando prova, nella risposta data a oggi, di leadership per la sicurezza, oltre che di una forte cultura della sicurezza. La quarta conclusione afferma che, a oggi, la valutazione delle circostanze note dell’incidente di Fukushima non ha rivelato lacune a livello di ambito o profondità dei principi di valutazione della sicurezza applicati agli impianti nucleari nel Regno Unito.</p>
      <p sl="en">Infine, non dimentichiamo la straordinarietà del sisma e dello tsunami che hanno colpito l’impianto di Fukushima scatenando il processo.</p>
    </intervention>
    <intervention id="4-071-000" speaker_id="28233" name="Rebecca HARMS" is_mep="True" mode="spoken" nationality="Germany" birth_date="07-12-1956" birth_place="Hambrock bei Uelzen" p_group="Group of the Greens/European Free Alliance - Co" m_state="DE">
      <p sl="de">a nome del gruppo Verts/ALE. – Signora Presidente, Commissario Oettinger, sinora la discussione è proseguita come mi aspettavo, ma non come volevo. Da principio, dopo Fukushima, vi siete mossi nella giusta direzione stabilendo obiettivi che includevano una valutazione completa e approfondita di tutti i rischi posti dalle centrali nucleari europee sulla base degli insegnamenti tratti all’epoca da Fukushima. Ora sappiamo anche di più su Fukushima, compreso il fatto che il disastro è stato sistematicamente ridimensionato e le fusioni del nocciolo sono avvenute ben prima di quanto ammesso dai giapponesi. Conosciamo anche i problemi dei sistemi di monitoraggio.</p>
      <p sl="de">Oggi però abbiamo commesso un grave errore. In quanto Commissario che sta assumendosi una responsabilità che non gli spetta, avrebbe dovuto dire: “Onorevole Harms, onorevoli parlamentari, mi sono fatto carico di un arduo compito, ma ho compiuto soltanto qualche progresso”. Avrebbe dovuto fare riferimento al fatto che esistono problemi notevoli, gli stress test sono soltanto volontari, vengono svolti unicamente sulla carta e sono in larga misura nelle mani dei gestori, ossia dove sono sempre stati. Avrebbe dovuto ammetterlo e, se così avesse fatto, avrei potuto prenderla più sul serio. In tal caso, avremmo potuto continuare a discutere utilmente su ciò che è stato e non è stato conseguito.</p>
      <p sl="de">Quanto lei ci ha esposto, Commissario Oettinger, è fondamentalmente una strategia che contribuirà a ridimensionare i rischi intrinseci del programma nucleare europeo nella sua attuale formulazione. A un certo punto, vi sarà una sorta di sigillo di approvazione del Commissario Oettinger per i vecchi reattori ad attestare che nuovamente, sulla carta, si sono verificati tutti quegli aspetti che spesso si sono già controllati in passato.</p>
      <p sl="de">Lei ha veramente poco da dire sul tema della sicurezza e non ci siamo mossi un granché al riguardo. Poiché esiste il trattato Euratom, il Parlamento non ha praticamente influenza sulla sicurezza nucleare e in tale ambito non è stato compiuto alcun passo avanti.</p>
      <p sl="de">Sono curiosa di vedere come procederà il dibattito su veri e propri standard di sicurezza comuni. Su tale argomento la giudicheremo nuovamente. Questo però accadrà in futuro e ciò che abbiamo raggiunto sinora è veramente poco.</p>
      <a text="(L'oratore accetta di rispondere a un'interrogazione presentata con la procedura del cartellino blu ai sensi dell'articolo 149, paragrafo 8, del regolamento)"/>
    </intervention>
    <intervention id="4-072-000" speaker_id="2097" name="Giles CHICHESTER" is_mep="True" mode="spoken" nationality="United Kingdom" birth_date="29-07-1946" birth_place="London" p_group="European Conservatives and Reformists Group" m_state="GB">
      <p sl="en">(Signora Presidente, vorrei ringraziare la collega per aver accettato la mia domanda.</p>
      <p sl="en">In realtà sono due. Innanzi tutto, concorderebbe con me nell’affermare che questa non è soltanto una discussione tedesca, bensì una discussione che comporta anche altri elementi? Lo chiedo perché è sembrata piuttosto una discussione interna tedesca e vi sono punti di vista diversi al riguardo.</p>
      <p sl="en">In secondo luogo, non concorderebbe con me nell’affermare che le circostanze createsi a Fukushima sono state decisamente straordinarie e senza precedenti sia in termini di violenza del sisma, il più forte mai verificatosi in Giappone, sia in termini di altezza dello tsunami, che ha raggiunto un massimo, così mi dicono, di 46 metri e ha avuto un’altezza media di 14 metri, condizioni che in Europa potremmo escludere?</p>
    </intervention>
    <intervention id="4-073-000" speaker_id="28233" name="Rebecca HARMS" is_mep="True" mode="spoken" nationality="Germany" birth_date="07-12-1956" birth_place="Hambrock bei Uelzen" p_group="Group of the Greens/European Free Alliance - Co" m_state="DE">
      <p sl="de">(Signora Presidente, le chiedo scusa, onorevole Chichester, parlavo tedesco nel mio intervento, ma non ho detto assolutamente nulla in merito alla Germania. Se dovessi dire qualcosa a proposito della Germania, mi esprimerei così: ritengo giusto che il governo tedesco, guidato dall’esperto di politica climatica Klaus Töpfer, per esempio, abbia detto che i rischi intrinseci in queste centrali nucleari sono troppo grandi, in caso di disastro i rischi sarebbero ingestibili e per questo la Germania sta abbandonando il nucleare. Penso che sia importante parlarne in questa sede da una prospettiva tedesca. Nel mio precedente intervento non ho però detto nulla al riguardo.</p>
      <p sl="de">In secondo luogo, vorrei aggiungere sulla questione del Giappone che TEPCO e altri gestori di centrali nucleari hanno affermato prima di Fukushima che le loro centrali erano tecnicamente equipaggiate per sopportare ogni tipo di sisma che avrebbe potuto verificarsi. Era stato previsto e segnalato che si sarebbe verificato uno tsunami terrificante, come quello di fatto verificatosi. Non capisco perché l’Agenzia internazionale dell’energia atomica non sia intervenuta prima.</p>
      <a text="(L'oratore accetta di rispondere a un'interrogazione presentata con la procedura del cartellino blu ai sensi dell'articolo 149, paragrafo 8, del regolamento)"/>
    </intervention>
    <intervention id="4-074-000" speaker_id="4289" name="Angelika NIEBLER" is_mep="True" mode="spoken" nationality="Germany" birth_date="18-02-1963" birth_place="München" m_state="DE">
      <p sl="de">(Signora Presidente, vorrei chiedere all’onorevole Harms perché non ha ringraziato il Commissario Oettinger. Perché non ha detto grazie? Penso che le accuse rivolte contro di lui siano oltraggiose. Il Commissario Oettinger è l’unico che abbia sfruttato al meglio l’opportunità di riunire tutti coloro che sono coinvolti subito dopo Fukushima e insistere affinché si conducessero stress test a livello europeo, a prescindere dalle responsabilità. Ora abbiamo un risultato che va ben oltre i test svolti negli ultimi 15 o 20 anni, con una partecipazione europea e revisioni tra pari da parte di team creati a livello europeo. Ritengo ingiusto che continuiate a perseguire la vostra politica verde senza assumervi alcuna responsabilità.</p>
    </intervention>
    <intervention id="4-075-000" speaker_id="28233" name="Rebecca HARMS" is_mep="True" mode="spoken" nationality="Germany" birth_date="07-12-1956" birth_place="Hambrock bei Uelzen" p_group="Group of the Greens/European Free Alliance - Co" m_state="DE">
      <p sl="de">(Signora Presidente, ricordo benissimo l’osservazione formulata pubblicamente dal Commissario Oettinger, il quale ha detto di sapere che alcune centrali nell’Unione europea avrebbero dovuto essere scollegate dalla rete dopo gli stress test. Gli ho poi chiesto a quali centrali si riferisse. Attendo che dia seguito a quanto ha affermato. Rammento che il Commissario Oettinger ha asserito, durante l’ultima plenaria, che non avrebbe firmato il documento allora sul tavolo concernente gli stress test. Lo ha firmato nonostante il fatto che vi fossero state apportate poche modifiche a livello qualitativo.</p>
      <a text="(L'oratore accetta di rispondere a un'interrogazione presentata con la procedura del cartellino blu ai sensi dell'articolo 149, paragrafo 8, del regolamento)"/>
    </intervention>
    <intervention id="4-076-000" speaker_id="96957" name="Ashley FOX" is_mep="True" mode="spoken" nationality="United Kingdom" birth_date="15-11-1969" birth_place="Sutton Coldfield" p_group="European Conservatives and Reformists Group" m_state="GB">
      <p sl="en">(Signora Presidente, l’onorevole Harms concorderebbe nell’affermare che la sua posizione e quella del suo gruppo è che non sono interessati agli stress test, non sono affatto interessati ad alcun tipo di prova oggettiva? La loro finalità è chiudere il settore nucleare e hanno un obiettivo fisso. Perché non ammettere che proprio questa è la verità?</p>
    </intervention>
    <intervention id="4-077-000" speaker_id="28233" name="Rebecca HARMS" is_mep="True" mode="spoken" nationality="Germany" birth_date="07-12-1956" birth_place="Hambrock bei Uelzen" p_group="Group of the Greens/European Free Alliance - Co" m_state="DE">
      <p sl="de">(Signora Presidente, poiché attualmente non abbiamo centrali nucleari in cui, in caso di fusione del nocciolo, gli effetti possano essere limitati al reattore, sono del parere che dovremmo abbandonare il nucleare. Sono felice di ammetterlo apertamente. Non è un segreto.</p>
      <p sl="de">La mia seconda considerazione è la seguente: sin dall’inizio ci siamo adoperati al meglio e ancora ci adoperiamo per ottenere vere ispezioni tecniche delle centrali esistenti che si concentrino sui problemi di sicurezza ben noti. Ci rammarica profondamente il fatto che ciò non stia accadendo. Noi del gruppo Verts/ALE in Parlamento abbiamo organizzato campagne per l’introduzione di standard elevati di sicurezza obbligatori. L’onorevole Niebler sa perché abbiamo fallito e perché oggi non abbiamo tali standard in Europa.</p>
      <a text="(Il Presidente interrompe l’oratore)"/>
      <a text="(L'oratore accetta di rispondere a un'interrogazione presentata con la procedura del cartellino blu ai sensi dell'articolo 149, paragrafo 8, del regolamento)"/>
    </intervention>
    <intervention id="4-078-000" speaker_id="96660" name="Niki TZAVELA" is_mep="True" mode="spoken" nationality="Greece" birth_date="30-06-1947" birth_place="Lamia" p_group="Europe of freedom and democracy Group - Vice" m_state="GR">
      <p sl="en">(Signora Presidente, dall’epoca di Chernobyl, per motivi strettamente personali, mi sono opposta con grande impegno alle centrali nucleari. Dopo Fukushima, le prime vittime lì sono state lavoratori e pompieri. Pertanto, come cittadino obbediente e impegnato contro le centrali nucleari, ho presentato una dichiarazione scritta per un’espressione di solidarietà agli sforzi eroici di Fukushima – a lavoratori e pompieri – e mi ha molto stupita il fatto che sinora non abbiamo raccolto una sola firma del vostro gruppo. Quanto siete impegnati? Al primo tentativo di rendere il giusto tributo …</p>
      <a text="(Il Presidente interrompe l’oratore)"/>
    </intervention>
    <intervention id="4-079-000" speaker_id="28233" name="Rebecca HARMS" is_mep="True" mode="spoken" nationality="Germany" birth_date="07-12-1956" birth_place="Hambrock bei Uelzen" p_group="Group of the Greens/European Free Alliance - Co" m_state="DE">
      <p sl="de">(Signora Presidente, sono lieta che ne riparliamo, ma ho un problema enorme. Penso che ciò che è stato fatto per l’inferno nucleare in Giappone sia straordinario. Mi sono recata spesso a Chernobyl, anche nella zona interdetta. Penso che quanto ancora oggi fanno i lavoratori in questa zona pericolosa sia eccezionale. Persone diventate eroi lottano per la pensione, per le cure sanitarie, eccetera, decenni dopo essere diventate tali. È facile parlare di eroismo. Affrontare realmente le conseguenze è un’altra storia, molto più triste.</p>
    </intervention>
    <intervention id="4-080-000" speaker_id="4262" name="Jo LEINEN" is_mep="True" mode="spoken" nationality="Germany" birth_date="06-04-1948" birth_place="Bisten" p_group="Group of the Progressive Alliance of Socialists and Democrats in the European Parliament" m_state="DE">
      <p sl="en">(Signora Presidente, un richiamo al regolamento. Ora stiamo tenendo una discussione con il Commissario, non una discussione tra noi e tra i gruppi politici. Penso che ai sensi del regolamenro sia possibile presentare una sola interrogazione con la procedura del cartellino blu, non sei o sette.</p>
    </intervention>
    <intervention id="4-081-000" speaker_id="1941" is_mep="True" mode="spoken" role="Presidente" name="Roberta ANGELILLI" nationality="Italy" birth_date="01-02-1965" birth_place="Roma" p_group="Group of the European People's Party (Christian Democrats)" m_state="IT">
      <p sl="unknown">Se siete d’accordo, interrompo la procedura del cartellino blu perché ci sono altre tre richieste. Per quanto mi riguarda sono d’accordo nell’andare avanti con il dibattito, ma vorrei evitare polemiche. Quindi andiamo avanti con il dibattito.</p>
    </intervention>
    <intervention id="4-082-000" speaker_id="96741" name="Sabine WILS" is_mep="True" mode="spoken" nationality="Germany" birth_date="31-05-1959" birth_place="Aachen" p_group="Confederal Group of the European United Left - Nordic Green Left" m_state="DE">
      <p sl="de">a nome del gruppo GUE/NGL. – Signora Presidente, Commissario Oettinger, sono indignata. Gli stress test per le centrali nucleari nell’Unione europea dà ai gestori un alibi per continuare a gestire i reattori e sono intesi a nascondere l’effettivo pericolo costituito dai cosiddetti rischi residui, in particolare se le centrali non devono essere chiuse quando i risultati degli stress test sono negativi.</p>
      <p sl="de">Il mancato inserimento del rischio terroristico negli stress test significa che gli utili delle società che gestiscono il nucleare saranno tutelati da costose misure di modernizzazione.</p>
      <p sl="de">Le radiazioni radioattive non si fermano ai confini nazionali. Per proteggere la popolazione dell’Europa e dei paesi confinanti, l’Unione dovrebbe sviluppare una strategia di uscita comunitaria, chiedere ai suoi vicini di abbandonare il nucleare nell’ambito della sua politica di vicinato e, in tal modo, evitare che si costruiscano nuove centrali nucleari. Il prerequisito per questo è lo scioglimento del trattato Euratom, utilizzato per promuovere l’espansione del settore nucleare. In passato, finanziamenti per oltre 500 milioni di euro sono stati messi a disposizione di Romania, Bulgaria e Ucraina soltanto per la costruzione di nuove centrali nucleari.</p>
    </intervention>
    <intervention id="4-083-000" speaker_id="96694" name="Rolandas PAKSAS" is_mep="True" mode="spoken" nationality="Lithuania" birth_date="10-06-1956" birth_place="Telšiai" p_group="Europe of Freedom and Direct Democracy Group" m_state="LT">
      <p sl="lt">a nome del gruppo EFD. – Signora Presidente, oggi se dovessimo soppesare i vantaggi del settore nucleare rispetto ai pericoli che pone, sarebbe difficile dire se gli uni superano gli altri. L’esperienza ha dimostrato che le centrali nucleari sono alquanto vulnerabili – sia Chernobyl 25 anni fa sia Fukushima qualche mese fa.</p>
      <p sl="lt">Molto vicino alla Lituania, sulla frontiera esterna dell’Unione europea, vi è l’intenzione di costruire centrali nucleari spropositatamente potenti, di fatto già in fase di realizzazione, il cui impatto ambientale e la cui sicurezza stanno dando luogo a molte controversie. Un incidente in queste centrali creerebbe gravi pericoli sia per la Lituania sia per l’intera Unione europea.</p>
      <p sl="lt">Dobbiamo garantire che siano applicati i massimi standard di sicurezza non solo in Europa, bensì anche oltre i suoi confini. Dobbiamo adoperarci al meglio per garantire l’introduzione dell’obbligo di eseguire controlli di sicurezza delle centrali nucleari in tutto il mondo.</p>
      <p sl="lt">Nel campo della sicurezza nucleare, grande è l’attenzione rivolta alla Commissione europea, che deve monitorare e verificare se tale approccio è assunto anche dai paesi limitrofi, specialmente quelli che intendono costruire centrali nucleari in prossimità delle frontiere esterne dell’Unione e se le disposizioni delle convenzioni internazionali sono adeguatamente recepite o poco più che un pezzo di carta. È necessario garantire che non solo gli Stati membri dell’Unione europea, ma anche i paesi vicini, in particolare Russia e Bielorussia, si attengano ai massimi standard ambientali e di sicurezza.</p>
    </intervention>
    <intervention id="4-084-000" speaker_id="4238" name="Hans-Peter MARTIN" is_mep="True" mode="spoken" nationality="Austria" birth_date="11-08-1957" birth_place="Bregenz" p_group="Non" m_state="AT">
      <p sl="de">(Signora Presidente, Commissario Oettinger, in Austria, dove lei ama trascorrere le ferie, l’approccio assunto nei confronti delle centrali nucleari è ottimo. La concentrazione radioattiva dell’odierno dibattito ha, naturalmente, un vantaggio. Le ricorda, Commissario Oettinger, che può fare un’inversione sulla via di Damasco e passare dall’essere amico di EnBW, l’ente per l’energia tedesco, all’essere il responsabile del monitoraggio delle centrali nucleari. Se i suoi risultati dovessero essere realmente validi, potrebbe persino predisporre la strategia di uscita. Dovrà essere tuttavia essere consapevole del fatto che questo comporterà una lotta per le responsabilità.</p>
      <p sl="de">Il “di più” che ci ha promesso non basta e, come è ovvio, è molto importante che lei eserciti pressioni su un paese nostro vicino, la Repubblica ceca, che, per quanto ne so, preferirebbe non partecipare in alcun tipo di test più critico, specialmente per quanto riguarda la criminalità. Dovrebbe inoltre esercitare pressioni sui chiassosi pronuclearisti del Regno Unito, il che ci porta all’argomento principale.</p>
      <p sl="de">Non si lasci influenzare dai lobbisti in Commissione. Volga lo sguardo a chi realmente detiene il potere nelle organizzazioni importanti come il gruppo dei regolatori europei in materia di sicurezza nucleare (ENSREG) e l’Associazione delle autorità di regolamentazione nucleare dell’Europa occidentale (WENRA). Tenga d’occhio Dominique Ristori, funzionario della Commissione invisibilmente, ma inestricabilmente legato alla lobby pronuclearista, nonché altri funzionari della Commissione. Se lei dovesse conseguire l’obiettivo che dice di voler realizzare, ne sarà valsa la pena.</p>
      <p sl="de">Aspetto ancora più importante, lei non può più essere visto al fianco dell’industria tedesca e di tutti gli enti per l’energia i cui nomi iniziano per E – EDF, E.ON e EnBW in questa discussione. Deve mantenere da loro una distanza fondamentale. L’Austria, il paese che è anche meta delle sue vacanze, le darà l’aiuto di cui ha bisogno.</p>
    </intervention>
    <intervention id="4-085-000" speaker_id="28390" name="Pilar del CASTILLO VERA" is_mep="True" mode="spoken" nationality="Spain" birth_date="31-07-1952" birth_place="Nador " m_state="ES">
      <p sl="es">(Signora Presidente, signor Commissario, dobbiamo prestare attenzione al modo in cui si sviluppano le discussioni. Se si interrompe continuamente il Commissario, se vi è poi una raffica di domande da parte di altri membri della Camera, è estremamente difficile che la discussione resti incentrata sul tema esaminato e sui punti sollevati dal Commissario anziché sugli auspici di altri colleghi.</p>
      <p sl="es">La prima osservazione che vorrei formulare è la seguente: alcuni parlamentari devono dimostrare un po’ di umiltà e buon senso, perché lasciano intendere che sono gli unici ad essersi mai occupati di sicurezza nucleare, gli unici preoccupati per il futuro dei loro figli e dell’umanità.</p>
      <p sl="es">I 58 reattori in Francia e quelli nel Regno Unito o in molti altri paesi non significano che i francesi o gli altri siano più stupidi o meno intelligenti, né che non si preoccupino per il futuro dei propri figli, né che non abbiano mai pensato alla sicurezza nucleare.</p>
      <p sl="es">Onorevoli colleghi, la sicurezza nucleare è un tema sul quale si è sempre lavorato in tutte le centrali nucleari per ogni reattore nucleare. Molti sono i professionisti di grande caratura, non persone sedute in un’aula a dar fiato alla bocca, che lavorano quotidianamente su tali temi sin dall’inizio.</p>
      <p sl="es">Adesso serve una revisione comune degli stress test? Sono assolutamente d’accordo e non posso esimermi dall’aggiungere che alcuni di quelli che ora parlano di questi argomenti si sono rifiutati di avallare la risoluzione comune del Parlamento al riguardo, appoggiata dalla maggioranza dei gruppi in Parlamento.</p>
      <p sl="es">Su tale base, occorre operare una distinzione: stiamo parlando di stress test, non dell’abolizione del nucleare. Quelli sono dibattiti nazionali e devono essere condotti a livello nazionale.</p>
      <p sl="es">Per questo, parlando di stress test, visto che alcuni non vogliono parlarne e intervengono o discutono soltanto l’argomento nell’ambito di un dibattito o un altro con l’intento recondito di eliminare il nucleare, devo dire che il Commissario Oettinger ha svolto un lavoro straordinario in brevissimo tempo. Ha sempre concordato e concretamente attuato una serie di misure e test che ci dimostreranno la portata della situazione nella quale ora ci troviamo.</p>
      <p sl="es">Pertanto, signor Commissario, complimenti, non possiamo che dimostrare apprezzamento nei suoi confronti per il modo in cui ha agito.</p>
    </intervention>
    <intervention id="4-086-000" speaker_id="4262" name="Jo LEINEN" is_mep="True" mode="spoken" nationality="Germany" birth_date="06-04-1948" birth_place="Bisten" p_group="Group of the Progressive Alliance of Socialists and Democrats in the European Parliament" m_state="DE">
      <p sl="de">(Signora Presidente, signor Commissario, gli stress test sono necessari e anche attesi da tempo. È sorprendente che non siano stati svolti prima. Dovrebbe prendersi il merito per il fatto che tutte le centrali nucleari nell’Unione saranno infine ispezionate.</p>
      <p sl="de">Dobbiamo tuttavia ammettere che con gli stress test stiamo camminando su un terreno molto scivoloso. Lei ha giustamente detto che diversi paesi non erano pronti a partecipare alla procedura di ispezione europea. Ovviamente vi è il rischio che l’ispezione differisca da un paese all’altro. Alcuni non vorranno includere gli incidenti aerei e altri apriranno soltanto parte della propria centrale agli stress test. È necessario fare in modo che i test siano veramente completi.</p>
      <p sl="de">È anche chiaro che lei non ha condotto una valutazione completa. L’ambito dell’errore umano è incompleto. Il rischio ora e in futuro non è che un aeromobile accidentalmente si schianti contro una centrale nucleare, bensì che vi siano attacchi mirati alle centrali dall’esterno, ossia proprio il rischio che non viene verificato. Vivo al confine tra la Francia e il Lussemburgo e a Cattenom vi sono quattro centrali nucleari. Ci è stato detto che il servizio antincendio e la polizia ne sono responsabili. Immagino che al-Qaeda e altri terroristi potrebbero morire dal ridere se scoprissero che spetta al servizio antincendio e alla polizia sventare la minaccia terroristica. Tale aspetto deve essere sicuramente incluso nello stress test.</p>
      <p sl="de">Infine, quali saranno le conseguenze se si riscontreranno errori e punti deboli? Sussiste il rischio che non saremo in grado di fare alcunché a livello europeo e tutto finirà in una bolla di sapone. Alcune centrali saranno veramente chiuse o ammodernate?</p>
      <p sl="de">È tempo che il trattato Euratom sia rivisto. L’attuale situazione, in cui non abbiamo alcuna influenza sulla sicurezza delle centrali nucleari, non può continuare.</p>
    </intervention>
    <intervention id="4-087-000" speaker_id="28477" name="Fiona HALL" is_mep="True" mode="spoken" nationality="United Kingdom" birth_date="15-07-1955" birth_place="Swinton" p_group="Group of the Alliance of Liberals and Democrats for Europe" m_state="GB">
      <p sl="en">(Signora Presidente, falsa partenza per alcuni Stati membri nel caso degli stress test. Come abbiamo sentito, l’ispettore nucleare del Regno Unito, il Dr. Mike Weightman, ha pubblicato la sua relazione provvisoria addirittura prima che gli stress test fossero concordati. La Commissione insisterà sul fatto che tutti gli Stati membri svolgano gli stress test correttamente e non secondo una propria versione “annacquata”?</p>
      <p sl="en">Mi preoccupa particolarmente il fatto che il governo britannico possa procedere con l’approvazione di un’intera nuova generazione di centrali nucleari prima che la procedura degli stress test sia conclusa nel giugno del prossimo anno. Signor Commissario, conviene con me nell’affermare che non sarebbe saggio in termini di sicurezza nucleare europea? Si accerterà che le informazioni che non possono essere divulgate pubblicamente per motivi di sicurezza siano perlomeno condivise in forma sicura, per esempio tra i servizi di sicurezza nazionali?</p>
    </intervention>
    <intervention id="4-088-000" speaker_id="28320" name="Ivo STREJČEK" is_mep="True" mode="spoken" nationality="Czechia" birth_date="11-01-1962" birth_place="Nové Město na Moravě" p_group="European Conservatives and Reformists Group" m_state="CZ">
      <p sl="cs">(Signora Presidente, signor Commissario, l’allontanamento dal nucleare al quale abbiamo assistito, per esempio in Germania, è una decisione politicamente sbagliata che potrebbe comportare conseguenze economiche disastrose, non soltanto per la stessa Germania, ma anche, a dir poco, per l’Europa centrale. Non critico in alcun modo la decisione tedesca perché ogni Stato membro dell’Unione europea ha il diritto di definire la propria agenda in campo energetico con tutte le conseguenze economiche, sociali e politiche del caso.</p>
      <p sl="cs">Analogamente insisto perché il mio paese, la Repubblica ceca, abbia anch’esso il diritto di decidere autonomamente come produrre elettricità. Un terzo del mix energetico ceco è costituito da energia ottenuta da centrali nucleari affidabili. Penso che continueremo a potenziare le nostre risorse nucleari e svilupperemo ulteriormente le centrali nucleari nel rispetto di tutti i parametri e i requisiti fondamentali in materia di controllo e sicurezza.</p>
      <a text="(L'oratore accetta di rispondere a un'interrogazione presentata con la procedura del cartellino blu ai sensi dell'articolo 149, paragrafo 8, del regolamento)"/>
    </intervention>
    <intervention id="4-089-000" speaker_id="4238" name="Hans-Peter MARTIN" is_mep="True" mode="spoken" nationality="Austria" birth_date="11-08-1957" birth_place="Bregenz" p_group="Non" m_state="AT">
      <p sl="de">(Signora Presidente, ho una domanda per l’onorevole Strejček. Che cosa ne pensa a proposito del fatto che, per quanto sappiamo, la Repubblica ceca preferirebbe non prendere parte a stress test seri e non vuole essere coinvolta nella questione degli attacchi criminali? Qual è il suo approccio al settore nucleare e quali sono le sue relazioni personali con queste lobby ?</p>
    </intervention>
    <intervention id="4-090-000" speaker_id="28320" name="Ivo STREJČEK" is_mep="True" mode="spoken" nationality="Czechia" birth_date="11-01-1962" birth_place="Nové Město na Moravě" p_group="European Conservatives and Reformists Group" m_state="CZ">
      <p sl="cs">(Signora Presidente, a questo punto, vorrei prima di tutto precisare al collega che non ho contatti con la lobby di cui parla. In secondo luogo, non sono al corrente di dichiarazioni del governo ceco che affermerebbero che le centrali nucleari ceche sono fuori controllo, come affermato dal Commissario Oettinger.</p>
    </intervention>
    <intervention id="4-091-000" speaker_id="96740" name="Yannick JADOT" is_mep="True" mode="spoken" nationality="France" birth_date="27-07-1967" birth_place="Clacy et Thierret" m_state="FR">
      <p sl="fr">(Signora Presidente, signor Commissario, non la attacchiamo personalmente sull’argomento, ma deve comprendere che siamo profondamente delusi dal fatto che la Commissione abbia ceduto con tanta facilità alle pressioni di alcuni Stati membri, Francia in particolare.</p>
      <p sl="fr">Ciò premesso, è vero che vogliamo abolire progressivamente il nucleare perché riteniamo che sia l’unico modo per eliminare il rischio nucleare. In un paese come la Francia, però, sappiamo anche che ci vorranno 20-25 anni per abolirlo e gli ultimi studi contenenti statistiche sugli incidenti nucleari gravi prevedono che vi sarà un incidente in qualche luogo del mondo nei prossimi quindici anni.</p>
      <p sl="fr">Vogliamo test veri e non possiamo accettare il fatto che la Francia sia riuscita a promuovere l’alternativa rischiosa. I test non prevedono che un aeromobile si schianti né contro le piscine di combustibile né contro i reattori. Non prevedono neanche gli attacchi terroristici. Ci rifiutiamo di accettare il fatto che i test applicati a livello europeo siano diventati un esercizio di comunicazione di un’unità di crisi per il settore nucleare che Sarkozy esibirà al prossimo G8 per vendere ancora più reattori europei ad acqua pressurizzata (EPR). Questo non possiamo accettare, signor Commissario.</p>
      <a text="(L'oratore accetta di rispondere a un'interrogazione presentata con la procedura del cartellino blu ai sensi dell'articolo 149, paragrafo 8, del regolamento)"/>
    </intervention>
    <intervention id="4-092-000" speaker_id="1927" name="Peter LIESE" is_mep="True" mode="spoken" nationality="Germany" birth_date="20-05-1965" birth_place="Meschede" m_state="DE">
      <p sl="de">(Signora Presidente, onorevole Jadot, può confermare che la risoluzione comune che abbiamo stilato sulla questione degli stress test è stata inizialmente firmata dai presidenti del suo gruppo, onorevoli Harms e Cohn-Bendit, i quali poi si sono opposti alla risoluzione in plenaria, nonostante il fatto che non vi fossero state apportate modifiche sostanziali? Condivide inoltre l’idea che questo non sia stato molto utile per il Commissario Oettinger, il quale si sta impegnando per introdurre stress test più rigidi?</p>
    </intervention>
    <intervention id="4-093-000" speaker_id="96740" name="Yannick JADOT" is_mep="True" mode="spoken" nationality="France" birth_date="27-07-1967" birth_place="Clacy et Thierret" m_state="FR">
      <p sl="fr">(Signora Presidente, in effetti, come affermato dall’onorevole Liese, la risoluzione è stata cofirmata e vorrei anche rispondere all’onorevole del Castillo Vera, la quale ha detto che il pubblico francese è favorevole al nucleare. Non è vero. I sondaggi provano che il 77 per cento dei francesi vuole abbandonare il nucleare, ma in Francia non è possibile tenere un dibattito del genere.</p>
    </intervention>
    <intervention id="4-094-000" speaker_id="23706" name="Miloslav RANSDORF" is_mep="True" mode="spoken" nationality="Czechia" birth_date="15-02-1953" birth_place="Rakovník" p_group="Confederal Group of the European United Left - Nordic Green Left" m_state="CZ">
      <p sl="cs">(Signora Presidente, soltanto tre brevi commenti sulla dichiarazione della Commissione. Innanzi tutto, sono favorevole alla metodologia di stress test formulata dall’Associazione delle autorità di regolamentazione nucleare dell’Europa occidentale. I test presuppongono un approccio probabilistico che il Commissario ha abbandonato a favore di un approccio più assolutista.</p>
      <p sl="cs">In secondo luogo, se vogliamo che l’intero approccio alla sicurezza pubblica sia credibile, vorrei sottolineare che gli stress test dovrebbero essere istituiti in tutti gli ambiti in cui si produce energia. Nella produzione di energia si è registrato il maggior numero di vittime nei luoghi in cui sono esplose dighe. Nel 1976, per esempio, sono morte 26 000 persone a seguito della rottura di una diga in Cina.</p>
      <p sl="cs">In terzo luogo, vorrei aggiungere che il Commissario sembra aver intrapreso un pellegrinaggio ecologico, ma il satirista polacco Jerzy Lec osserva che anche, pur partendo per un pellegrinaggio, comunque si puzza e i piedi sudano.</p>
    </intervention>
    <intervention id="4-095-000" speaker_id="96660" name="Niki TZAVELA" is_mep="True" mode="spoken" nationality="Greece" birth_date="30-06-1947" birth_place="Lamia" p_group="Europe of freedom and democracy Group - Vice" m_state="GR">
      <p sl="en">(Signora Presidente, vorrei dire al Commissario che confido nei suoi sinceri sforzi per combattere i disastri nucleari e confido nella sua sensibilità e obiettività nel fornire all’Europa una rete di sicurezza contro i disastri nucleari.</p>
      <p sl="en">Ritengo che gli stress test debbano essere intrapresi non solo nell’Unione europea e nei paesi limitrofi, bensì anche a livello globale perché il problema è globale. Apprezzo dunque i commenti formulati dal Segretario generale delle Nazioni Unite Ban Ki-moon, il quale ha dichiarato che convocherà una riunione di alto livello a Vienna il 24 giugno. Spero che il Commissario vi partecipi.</p>
      <p sl="en">Il Segretario generale ha definito cinque punti in materia di sicurezza nucleare e, da quanto ho visto, coincidono con le norme che il Commissario ci ha illustrato e in merito alle quali ci ha istruito sulle modalità per procedere. A Vienna abbiamo una riunione internazionale sotto l’egida delle Nazioni Unite. Dopodiché, il 22 settembre, si terrà una riunione di altissimo livello sulla sicurezza nucleare presso le Nazioni Unite a New York.</p>
      <p sl="en">A mio parere, in questo modo possiamo affrontare la questione. L’Europa non è l’unico luogo o continente che debba confrontarsi con i disastri nucleari, per cui affrontiamo il problema con un approccio globale.</p>
    </intervention>
    <intervention id="4-096-000" speaker_id="28255" name="Andreas MÖLZER" is_mep="True" mode="spoken" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">(Signora Presidente, signor Commissario, negli stress test per le banche, come sappiamo, la tolleranza è stata tale che quasi tutti gli istituti analizzati hanno potuto superare i test relativamente bene. Ogni qual volta si sospettava un rischio, veniva condotta un’indagine meno accurata, tanto per essere sicuri. Dobbiamo presumere che le cose non andranno in maniera molto diversa nel caso delle centrali nucleari. Gli stress test per le centrali nucleari sinora si sono dimostrati soltanto un placebo per i cittadini europei preoccupati. A parte il fatto che i test, che non hanno conseguenze al livello più basso, non hanno alcun senso, è possibile che neanche criteri di test rigorosi permettano di conseguire l’obiettivo auspicato. La questione riguarda sempre gli standard su cui si baseranno i test, visto che asseritamente nessuno dei 17 reattori tedeschi sarebbe approvato oggi semplicemente perché gli standard applicabili all’epoca in cui sono stati costruiti non rispondono agli odierni requisiti. I critici dubitano persino che le centrali nucleari appena costruite come i reattori europei ad acqua pressurizzata realizzati in Francia e Finlandia rispondano agli ultimi requisiti di sicurezza. Se poi si scopre che alcune centrali nucleari non sono neanche in grado di sopportare una tempesta, tutto ciò che si può fare è esortare chiunque ad adoperarsi per liberarsi dal nucleare quanto prima.</p>
    </intervention>
    <intervention id="4-097-000" speaker_id="96695" name="Radvilė MORKŪNAITĖ-MIKULĖNIENĖ" is_mep="True" mode="spoken" nationality="Lithuania" birth_date="02-01-1984" birth_place="Kaunas" p_group="Group of the European People's Party (Christian Democrats)" m_state="LT">
      <p sl="lt">(Signora Presidente, innanzi tutto vorrei ringraziarla per l’opportunità che oggi ci viene offerta di discutere questo importante tema, specialmente per quel che riguarda il vicinato dell’Unione europea.</p>
      <p sl="lt">La contaminazione radioattiva è, per sua natura, transfrontaliera. Ce ne siamo resi conto amaramente dopo Chernobyl e Fukushima. I massimi standard di sicurezza nucleare dovrebbero dunque essere giuridicamente vincolanti e globali, ovunque le strutture dovrebbero essere parimenti sicure e l’Agenzia internazionale dell’energia atomica (AIEA) dovrebbe essere rafforzata.</p>
      <p sl="lt">Gli standard applicati nell’Unione europea sono tra i più elevati al mondo. Per giungere a una sicurezza ancora maggiore, condurremo stress test nelle centrali nucleari in esercizio, in quelle pianificate e in quelle chiuse. Se però vogliamo essere sicuri, si dovrebbero applicare criteri identici alle strutture già esistenti o previste nei paesi limitrofi all’Unione europea (Russia, Bielorussia, Turchia, Armenia, Svizzera e Ucraina). Poiché continuamente ci battiamo per questo, dobbiamo parlare a una sola voce.</p>
      <p sl="lt">Attualmente, a meno di 100 km dalla frontiera esterna dell’Unione europea, vicino a San Pietroburgo, una centrale nucleare con un reattore tipo Chernobyl è ancora in funzione. La Russia intende realizzare due nuove centrali nucleari ancora più vicine ai confini dell’Unione europea in Bielorussia e nella regione di Kaliningrad. Dalla frontiera lituana, sarà possibile vedere distintamente i camini di queste centrali come vediamo la torre della cattedrale di Strasburgo dal Parlamento. Ambedue i progetti presentano problemi analoghi. Sono stati intrapresi i lavori già prima della conclusione della valutazione di impatto ambientale e, a oggi, non vi è stata alcuna spiegazione in merito ai criteri adottati per scegliere il sito di costruzione delle due centrali, non si sono analizzati i possibili siti alternativi e non sono stati predisposti piani di evacuazione generali. È previsto che le due centrali nucleari abbiano reattori sperimentali, dei quali è impossibile valutare la sicurezza perché non sono stati mai utilizzati altrove.</p>
      <p sl="lt">Parlando in generale, la Bielorussia non è disposta a sviluppare l’energia nucleare e il governo russo non solo sta omettendo di rispondere agli interrogativi posti dai paesi vicini, ma sta anche ignorando le richieste di consultazione della popolazione. Per la seconda volta, sfruttando la burocrazia, si rifiuta di concedere la registrazione di un’iniziativa concernente un referendum pubblico sul tema della costruzione delle centrali nucleari. Uno dei passi che potrebbe incoraggiare i vicini dell’Unione a conformarsi ai massimi standard di sicurezza consisterebbe nel rifiuto da parte dell’Unione di acquistare l’elettricità prodotta non rispettando tali standard. Non dobbiamo usare il denaro dei cittadini comunitari per sostenere l’energia nucleare che non è sicura.</p>
    </intervention>
    <intervention id="4-098-000" speaker_id="1129" name="Catherine TRAUTMANN" is_mep="True" mode="spoken" nationality="France" birth_date="15-01-1951" birth_place="Strasbourg" p_group="Group of the Progressive Alliance of Socialists and Democrats in the European Parliament" m_state="FR">
      <p sl="fr">(Signora Presidente, signor Commissario, a differenza del governo francese, sinceramente spero che avremo un importante dibattito pubblico. Abbiamo bisogno di stress test completi. Fukushima ha dimostrato che dobbiamo immaginare l’inimmaginabile. Il metodo correntemente utilizzato non tiene conto di rischi quali attacchi terroristici o incidenti aerei e pertanto non risponde a tale requisito. Abbiamo bisogno di un dibattito trasparente perché la decisione di continuare o smettere deve basarsi su un ampio consenso pubblico informato, ma non bypassato da discussioni tra esperti. Ci occorre un dibattito indipendente alla presenza di tutte le parti per evitare potenziali conflitti di interessi e promuovere la rappacificazione.</p>
      <p sl="fr">Infine, provengo dall’Alsazia e dunque so quanto la centrale nucleare di Fessenheim preoccupi i nostri vicini tedeschi o svizzeri. Anziché stabilire un pieno controllo nazionale su tali ambiti, perché non incoraggiare perlomeno una condivisione delle competenze tra le nostre agenzie di sicurezza? La sicurezza ne trarrebbe vantaggio, così come la trasparenza e la cittadinanza a livello europeo.</p>
    </intervention>
    <intervention id="4-099-000" speaker_id="4335" name="Marielle de SARNEZ" is_mep="True" mode="spoken" nationality="France" birth_date="27-03-1951" birth_place="Paris" p_group="Group of the Alliance of Liberals and Democrats for Europe - Vice" m_state="FR">
      <p sl="fr">(Signora Presidente, di fatto dobbiamo confrontarci con due questioni. La prima è la quota del nucleare in Europa. Al riguardo penso che il prossimo anno dovremo organizzare un dibattito pubblico trasparente nell’Unione e negli Stati membri interessati. La seconda riguarda i test che ci hanno portati tutti qui questa mattina.</p>
      <p sl="fr">Vorrei rammentarle, signor Commissario, i quattro principi che ritengo dovremmo preservare per un vero meccanismo di controllo. Il primo è che un meccanismo di controllo deve essere obbligatorio.</p>
      <p sl="fr">Il secondo è che tale meccanismo dovrebbe essere affidato a un’autorità indipendente e imparziale. Non ho molta fiducia nell’autoregolamentazione.</p>
      <p sl="fr">Il terzo è che questo meccanismo dovrebbe essere vincolante. Se i test dovessero mai dare risultati negativi per specifici impianti, tali test dovrebbero produrre un effetto vincolante per gli Stati membri, che pertanto non dovrebbero avere alternative alla chiusura di quelli non funzionanti.</p>
      <p sl="fr">Il quarto è che il meccanismo deve essere trasparente: i risultati devono essere resi noti all’opinione pubblica. In questo modo, probabilmente riusciremmo a instaurare quella che l’onorevole Ek ha definito una cultura europea della sicurezza.</p>
    </intervention>
    <intervention id="4-100-000" speaker_id="96801" name="Tomasz Piotr PORĘBA" is_mep="True" mode="spoken" nationality="Poland" m_state="PL">
      <p sl="pl">(Signora Presidente, i temi legati alla sicurezza nucleare, sia negli Stati membri sia nei paesi limitrofi, dovrebbero essere oggetto di particolare attenzione da parte dell’Unione europea. A seguito dell’incidente della centrale nucleare di Fukushima in Giappone, la Commissione ha annunciato stress test per impianti simili nell’Unione europea, una notizia eccellente e un’ottima decisione. Attendiamo che sia attuata. Viste le esigenze di sicurezza di tutti i cittadini europei, ci si dovrebbe preoccupare di utilizzare in maniera appropriata tutti i mezzi disponibili per innalzare gli standard di sicurezza ed eliminare le minacce potenzialmente derivanti dal nucleare. Rappresentano un pericolo potenziale non solo le centrali ubicate negli Stati membri, ma anche quelle ubicate nei paesi limitrofi all’Unione europea. È inoltre necessario fornire un’idonea motivazione e un sostegno appropriato agli Stati membri affinché conducano stress test accurati delle centrali dell’Unione.</p>
      <p sl="pl">Sottolineerei infine il bisogno pressante di ulteriori investimenti sia a livello di ricerca nel campo del nucleare sia a livello di studi volti a precorrere e combattere in futuro gli incidenti e i loro effetti negativi.</p>
    </intervention>
    <intervention id="4-101-000" speaker_id="4432" name="Claude TURMES" is_mep="True" mode="spoken" nationality="Luxembourg" birth_date="26-11-1960" birth_place="Diekirch" p_group="Group of the Greens/European Free Alliance" m_state="LU">
      <p sl="de">(Signora Presidente, signor Commissario, richiamandomi all’esempio della centrale nucleare di Cattenom che minaccia centinaia di migliaia di persone in Lussemburgo e anche nelle regioni tedesche del Saarland e della Renania-Palatinato, vorrei spiegare perché questi stress test annacquati non permetteranno di conseguire l’obiettivo perseguito.</p>
      <p sl="de">Cattenom si trova lungo la strada che porta all’aeroporto di Lussemburgo, ma proprio le conseguenze di un incidente aereo a Cattenom non sono valutate. Dopo che il gruppo dei regolatori europei in materia di sicurezza nucleare (ENSREG) ha sottoposto il primo documento, lei stesso ha presentato un emendamento affinché gli incidenti aerei fossero inseriti negli eventi scatenanti a pagina 4 del testo. Tale emendamento, sicuramente valido, è stato bloccato da Francia e Regno Unito.</p>
      <p sl="de">Ci disturba il fatto che lei abbia combattuto per questo perdendo e ancora non sia stato capace di ammettere di aver perso. È disonesto e per questo siamo critici nei suoi confronti. Dobbiamo affermare con maggiore chiarezza che Francia e Regno Unito attualmente non stanno collaborando su obiettivi che sia noi sia lei vogliamo realizzare. Dobbiamo esaminare la questione con onestà.</p>
      <p sl="de">Onorevole Liese, l’Unione democristiana/Unione cristiano-sociale tedesca non ci ha appoggiati nel caso della famosa risoluzione sull’uscita dal nucleare. La signora Cancelliere Merkel si è rivelata un po’ più coraggiosa di voi, perlomeno in questa occasione.</p>
    </intervention>
    <intervention id="4-102-000" speaker_id="96820" name="Marisa MATIAS" is_mep="True" mode="spoken" nationality="Portugal" birth_date="20-02-1976" birth_place="Coimbra" m_state="PT">
      <p sl="pt">(Signora Presidente, signor Commissario, affronto direttamente la proposta da lei esposta al Parlamento oggi per dirle in tutta franchezza che penso che alcuni di noi abbiano il diritto di essere delusi in merito perché la proposta presentataci non è soltanto debole, ma anche molto carente.</p>
      <p sl="pt">Credo che si tratti di un argomento di portata europea. Poco importa quali Stati membri hanno un’industria nucleare e quali no. È una questione che coinvolge l’intera Europa e l’Europa ha disperatamente bisogno di buone notizie. Devo dirle sinceramente che una di queste buone notizie riguarda la capacità di garantire al pubblico che ci prendiamo cura della sicurezza.</p>
      <p sl="pt">Se i test dovessero essere condotti nelle condizioni da lei illustrate, signor Commissario, per cui la prima fase sarebbe svolta dalle stesse parti interessate, la seconda dai governi in loro difesa e la terza da partner che di fatto sono parti interessate anch’essi, mi domando se il risultato non sarà, alla fine, un responso di “buona salute” per tutte le centrali nucleari, il cui utilizzo sarebbe dunque raccomandato.</p>
      <p sl="pt">Sappiamo che la situazione è diversa e per questo spero vivamente che vi siano conseguenze serie per fa comprendere al pubblico che ci stiamo occupando della sua sicurezza, non soltanto facendo finta di farlo.</p>
    </intervention>
    <intervention id="4-103-000" speaker_id="1927" name="Peter LIESE" is_mep="True" mode="spoken" nationality="Germany" birth_date="20-05-1965" birth_place="Meschede" m_state="DE">
      <p sl="de">(Signora Presidente, onorevoli colleghi, vorrei ringraziare il Commissario Oettinger. Ha lottato e ha raggiunto un esito decisamente positivo. Il risultato non è certo perfetto, ma le accuse rivoltegli oggi valgono per noi tutti. Dobbiamo essere autocritici e ammettere che non siamo riusciti ad adottare la risoluzione. Anche alcuni elementi del mio gruppo non hanno potuto votare a favore, il che è motivo di rammarico. Tuttavia, le accuse valgono anche per il gruppo Verts/ALE e il gruppo S&amp;D, che prima hanno firmato la risoluzione e poi non l’hanno appoggiata in plenaria. Ciò ha reso difficile la vita al Commissario Oettinger nella sua battaglia con gli Stati membri per introdurre stress test più rigidi.</p>
      <p sl="de">Questo è il primo passo, ma dobbiamo spingerci oltre. Dobbiamo modificare la direttiva. Commissario Oettinger, la sosterremo per garantire che in futuro divenga giuridicamente vincolante. Dobbiamo estenderla affinché copra i paesi nostri vicini. Appoggio pienamente ciò che ha detto l’onorevole Morkūnaitė-Mikulėnienė.</p>
      <p sl="de">La Germania è stata citata diverse volte e, ovviamente, le critiche vanno accettate. Vorrei tuttavia sottolineare che 13 Stati membri dell’Unione europea già funzionano senza energia nucleare, anche paesi con economie solide come l’Austria e la Danimarca, per cui dobbiamo essere capaci di ipotizzare questa eventualità in Germania. Vorrei anche aggiungere che la signora Cancelliere Merkel ha rilasciato oggi una dichiarazione in merito alla politica del governo dinanzi al parlamento tedesco sottolineando nuovamente che dobbiamo perlomeno compiere insieme progressi in merito ai temi sui quali in Europa siamo concordi. Per esempio, la signora Cancelliere ha fatto espressamente riferimento all’efficienza energetica.</p>
      <p sl="de">Vorrei manifestare al Commissario Oettinger il mio sostegno e incoraggiarlo a formulare una proposta ambiziosa sul tema dell’efficienza energetica entro due settimane. Mi compiaccio per i passaggi che già ci sono stati resi noti, che sono un mix di incentivi e obblighi per gli interessati. Non apprezzo il fatto che gli Stati membri debbano fissare i propri obiettivi. È necessario che la Commissione proponga un target , sia esso obbligatorio o indicativo. La preghiamo pertanto di introdurre un obiettivo, dopodiché la proposta sarà eccellente.</p>
    </intervention>
    <intervention id="4-104-000" speaker_id="5729" name="Kathleen VAN BREMPT" is_mep="True" mode="spoken" nationality="Belgium" birth_date="18-11-1969" birth_place="Wilrijk" m_state="BE">
      <p sl="nl">(Signora Presidente, che si sia favorevoli al nucleare o, come me, un’infervorata sostenitrice di un’Europa senza nucleare, tutti dobbiamo nondimeno essere a favore della sicurezza. Al riguardo, i colleghi del PPE che invitano alla modestia non stanno centrando pienamente l’obiettivo. Se Fukushima ci ha insegnato qualcosa, tale insegnamento è fondamentalmente che non siamo preparati ai disastri, non siamo preparati a tutto ciò che potrebbe accadere domani e, se accadesse, potrebbe avere le conseguenze più gravi che si possano immaginare. Per questo, signor Commissario, non mi interessa quanti complimenti od obiezioni riceverà qui, a questo punto.</p>
      <p sl="nl">Mi interessano invece i risultati. Siamo preoccupati, estremamente preoccupati, perché la cosa peggiore che potrebbe accadere è che in un prossimo futuro si conducano stress test e si ottengano risultati che forniscono la scusa perfetta a molti gestori di centrali vecchissime, tra cui quelle ubicate nella zona in cui vivo, per mantenerle in esercizio ancora più a lungo anziché chiuderle.</p>
      <p sl="nl">Ho due domande. In primo luogo, come si garantirà che l’indipendenza degli stress test sia veramente assicurata? In secondo luogo, come si garantirà che i risultati effettivamente portino alla chiusura delle centrali nucleari più vecchie?</p>
    </intervention>
    <intervention id="4-105-000" speaker_id="97076" name="Corinne LEPAGE" is_mep="True" mode="spoken" nationality="France" birth_date="11-05-1951" birth_place="Boulogne-Billancourt" p_group="Group of the Alliance of Liberals and Democrats for Europe" m_state="FR">
      <p sl="fr">(Signora Presidente, signor Commissario, possiamo soltanto ringraziarla e complimentarci con lei per aver assunto questa iniziativa. Purtroppo condivido l’opinione di coloro che sono profondamente delusi dal risultato, che rappresenta una vittoria per i gestori delle centrali nucleari, le autorità responsabili della sicurezza che hanno coperto ciò che è stato fatto per trent’anni e gli Stati membri che non vogliono riconsiderare le scelte fatte, non soltanto in merito al mantenimento del nucleare, ma anche a livello di valutazione dei rischi.</p>
      <p sl="fr">Signor Commissario, dobbiamo affrontare il problema soggiacente e volgere nuovamente lo sguardo all’Euratom, come lei ha detto, ovverosia dobbiamo rivedere la libertà concessa agli Stati membri di bloccare tutto, come ha fatto chiaramente la Francia.</p>
      <p sl="fr">Dobbiamo analizzare nuovamente gli aspetti inaccettabili in tema di responsabilità perché se si applicassero le norme del diritto ordinario in materia di responsabilità non avremmo questi problemi. Dobbiamo inoltre esaminare nuovamente l’applicazione delle norme del diritto ordinario per quel che riguarda il diritto all’informazione dei cittadini europei che, nelle attuali condizioni, il sistema introdotto palesemente non salvaguarda.</p>
    </intervention>
    <intervention id="4-106-000" speaker_id="28321" name="Satu HASSI" is_mep="True" mode="spoken" nationality="Finland" birth_date="03-06-1951" birth_place="Helsinki" p_group="Group of the Greens/European Free Alliance" m_state="FI">
      <p sl="fi">(Signora Presidente, onorevoli colleghi, molti parlamentari hanno già parlato degli svantaggi degli stress test: il fatto che troppo sia affidato alla loro natura volontaristica e, aspetto affatto trascurabile, la capacità dei reattori di sopportare attacchi terroristici. La collega Morkūnaitė-Mikulėnienė ha citato un motivo per il quale i punti deboli degli stress test sono molto deplorevoli. Vicino a San Pietroburgo, a 200 chilometri da Helsinki e Tallinn, vi sono quattro reattori tipo Chernobyl che minacciano la sicurezza di centinaia di migliaia di cittadini comunitari.</p>
      <p sl="fi">Commissario Oettinger, lei sta parlando di qualcos’altro. La prego di ascoltare, signor Commissario. Herr Kommissar Oettinger, ich bitte Ihnen … Signor Commissario, la invito a rispondere a questa mia domanda: se la Russia accettasse di svolgere stress test nelle proprie centrali nucleari utilizzando i criteri che ora sto promuovendo, lei ritiene che ciò migliorerebbe effettivamente la nostra sicurezza, visto che vi sono diversi reattori tipo Chernobyl in prossimità delle frontiere dell’Unione?</p>
    </intervention>
    <intervention id="4-107-000" speaker_id="28291" name="Romana JORDAN" is_mep="True" mode="spoken" nationality="Slovenia" birth_date="08-01-1966" birth_place="Celje" p_group="Group of the European People's Party (Christian Democrats)" m_state="SI">
      <p sl="sl">(Signora Presidente, vorrei dire al Commissario che ha conseguito un grande obiettivo. In brevissimo tempo è riuscito a predisporre una specifica molto dettagliata degli stress test mediando un accordo tra la Commissione europea e i 27 organismi normativi degli Stati membri.</p>
      <p sl="sl">I limiti di sicurezza che, in questa circostanza, superano i limiti di qualunque incidente ipotetico, saranno rivalutati dagli Stati membri, un elemento che indiscutibilmente comporta un valore aggiunto, nonché un requisito ulteriore. Alcuni colleghi si sono espressi in maniera critica rispetto al fatto che il fattore umano non è stato valutato o tenuto nella debita considerazione. Devo dire che personalmente ho letto attentamente la specifica degli stress test e mi compiaccio per il fatto che coprono non soltanto la tecnologia, ma anche il fattore umano e gli aspetti organizzativi.</p>
      <p sl="sl">Con tale proposta, abbiamo compiuto un grande passo avanti per rendere omogenei gli standard di sicurezza dell’Unione europea e penso che dovremmo vagliare altri modi per spingerci persino oltre; dove e come possiamo compiere un altro importante passo per rafforzare i poteri dell’Unione in tale ambito? In proposito, mi aspetto che la Commissione europea formuli una proposta.</p>
      <p sl="sl">Nell’interesse di una maggiore fiducia, saranno eseguite verifiche internazionali dei test svolti e a tale riguardo vorrei porre una domanda. Mi chiedo se il gruppo di sette persone sarà costituito in modo da comprendere rappresentanti della Commissione europea e degli organismi normativi o includerà anche esperti indipendenti? In tal caso, gradirei sapere su quale base saranno scelti.</p>
      <p sl="sl">Ho altre due domande. In primo luogo, i test dovranno essere svolti dalle centrali nucleari tedesche che sono state chiuse? In secondo luogo, quali saranno le conseguenze della chiusura delle centrali nucleari tedesche per il mercato interno europeo dell’energia?</p>
      <p sl="sl">Per quanto concerne la direttiva sui rifiuti nucleari, vorrei dire che avremo più opportunità di quelle citate nel suo intervento di discuterne la prossima volta e spero che la Commissione europea tenga conto delle proposte del Parlamento perché, in sede di commissione per l’industria, la ricerca e l’energia, abbiamo votato a favore di proposte più audaci di quelle inizialmente formulate dalla Commissione.</p>
    </intervention>
    <intervention id="4-108-000" speaker_id="28279" name="Justas Vincas PALECKIS" is_mep="True" mode="spoken" nationality="Lithuania" birth_date="01-01-1942" birth_place="Samara " p_group="Group of the Progressive Alliance of Socialists and Democrats in the European Parliament" m_state="LT">
      <p sl="en">(Signora Presidente, le minacce alle centrali nucleari comunitarie, se si concretizzano, si traducono in una questione di vita o morte per migliaia di persone. Anche le piccole nazioni devono essere pronte ad affrontare le circostanze più gravi, compresi attacchi terroristici e incidenti aerei. Come si sentirebbero i cittadini dei principali paesi europei se un paese non democratico costruisse una centrale nucleare non sufficientemente testata in prossimità di Bruxelles, Berlino, Parigi o Londra senza consultare il pubblico o condividere informazioni affidabili con i paesi limitrofi?</p>
      <p sl="en">Al momento, la Lituania si trova in questa situazione. Nelle immediate vicinanze di Vilnius, la Bielorussia, con una totale mancanza di trasparenza, sta iniziando a costruire una centrale nucleare. È fondamentale che l’Unione, con il sostegno delle organizzazioni internazionali, estenda la pratica dello stress test delle centrali nucleari nel mondo, specialmente alle sue frontiere esterne.</p>
    </intervention>
    <intervention id="4-109-000" speaker_id="4253" name="Frédérique RIES" is_mep="True" mode="spoken" nationality="Belgium" birth_date="14-05-1959" birth_place="Balen-Wezel" m_state="BE">
      <p sl="fr">(Signora Presidente, dal canto mio vorrei complimentarmi con il Commissario Oettinger per la sua determinazione, incrollabile sin dall’inizio, sul difficile tema della sicurezza nucleare, visto che le competenze in tale ambito spettano in larga misura agli Stati membri.</p>
      <p sl="fr">Come è stato già detto, la nostra prima richiesta è ovviamente la revisione del trattato Euratom, rimasto praticamente immutato dalla sua formulazione iniziale. Come si è ammesso, la verifica dei 143 reattori nucleari in Europa alla fine riguarderà soltanto lo scenario di “Fukushima”, e lei ha chiaramente fissato i limiti per questo, signor Commissario. È una prima vittoria e, in ogni caso, una vera svolta rispetto alla cultura della segretezza che ha permeato il settore per oltre quarant’anni.</p>
      <p sl="fr">Il settore nucleare, più di altri, deve capire che la trasparenza è essenziale per tutti gli aspetti della sicurezza, termine che lei ha certamente ripetuto più di dieci volte nel suo interno, signor Commissario, come lo è l’indipendenza dei gestori e delle autorità di vigilanza statali, con la designazione di esperti indipendenti, e non siamo ancora soddisfatti al riguardo.</p>
    </intervention>
    <intervention id="4-110-000" speaker_id="2278" name="Paul RÜBIG" is_mep="True" mode="spoken" nationality="Austria" birth_date="06-05-1953" birth_place="Wels" p_group="Group of the European People's Party (Christian Democrats)" m_state="AT">
      <p sl="de">(Signora Presidente, il popolo austriaco ha votato a chiara maggioranza contro il nucleare e ciò trasmette un segnale inequivocabile ai nostri politici. Vorrei rammentare che l’onorevole Palacio ha già compiuto un grande sforzi per dare all’Europa più margine di manovra in tale ambito. La direttiva sulla sicurezza nucleare del Commissario Piebalgs è stata anch’essa riuscita. Spero che presto avremo una nuova direttiva sulla sicurezza nucleare che sia vincolante e stabilisca standard e procedure di ispezione.</p>
      <p sl="de">Dovremmo valutare quali standard dell’Agenzia internazionale dell’energia atomica (AIEA) sono disponibili e quali possono essere incorporati nel diritto comunitario in maniera che siano giuridicamente vincolanti. Ovviamente, stress test condotti una tantum non bastano. In futuro è necessario prevedere una serie di stress test in modo che le centrali nucleari pericolose possano essere chiuse immediatamente. Per conseguire tale obiettivo, abbiamo bisogno di un regolatore comunitario che abbia poteri congiunti con i regolatori nazionali e abbia la facoltà di scollegare dalla rete centrali nucleari che non rispondano a detti standard.</p>
      <p sl="de">Non posso che avallare quanto è stato detto oggi. Il trattato Euratom deve essere rivisto. Dobbiamo esortare i capi di Stato e di governo a garantire che il tema diventi in Consiglio una questione europea comune. Non deve accadere, come è già avvenuto in passato in sede di Consiglio, che il gruppo di lavoro sul nucleare si opponga a qualunque cosa proviene dall’Europa.</p>
      <p sl="de">Aspetto ancora più importante, è necessario che la Comunità europea dell’energia atomica (Euratom) svolga studi sulla messa fuori esercizio delle centrali nucleari, così come abbiamo bisogno di ricerche sullo stoccaggio finale e dovremmo concentrarci sulla protezione, la sicurezza, la formazione e le ispezioni. Dobbiamo introdurre il modello di camera di compensazione attualmente di fronte a noi nella legislazione europea. Signor Commissario, lei può contare sul sostegno della Camera al riguardo.</p>
    </intervention>
    <intervention id="4-111-000" speaker_id="28155" name="Edit HERCZOG" is_mep="True" mode="spoken" nationality="Hungary" birth_date="05-05-1961" birth_place="Budapest" p_group="Group of the Progressive Alliance of Socialists and Democrats in the European Parliament" m_state="HU">
      <p sl="hu">(Signora Presidente, signor Commissario, oggi i governi non possono affrontare un compito più importante dell’elaborare metodi per confrontarsi con eventi che hanno scarsa probabilità di verificarsi, come un guasto del raffreddamento o dell’alimentazione elettrica, e concordo con l’onorevole Rübig nell’affermare che non dovrebbe trattarsi di una verifica sporadica, bensì dovrebbe essere eseguita sistematicamente e per un periodo più lungo. Concordo altresì con l’idea che tale stress test debba essere esteso ai paesi limitrofi, i paesi a est del nostri confini. Per questo chiedo alla Commissione di valutare come eseguire uno stress test nel contesto del partenariato orientale.</p>
      <p sl="hu">Infine, signor Commissario, è necessario assicurare protezione dagli attacchi cibernetici e terroristici in tutte le politiche settoriali dell’Unione europea nei casi in cui può verificarsi un’emissione transfrontaliera di materiali pericolosi. Il governo ungherese in carica ha eluso lo stress test che lei ipotizza, signor Commissario, perché ha reiteratamente impedito negli ultimi sette anni la costruzione del sistema radar della NATO che avrebbe assicurato maggiore protezione alla centrale nucleare di Paks da attacchi aerei rispetto alla protezione su cui oggi possiamo contare.</p>
    </intervention>
    <intervention id="4-112-000" speaker_id="28257" name="Ivo BELET" is_mep="True" mode="spoken" nationality="Belgium" birth_date="07-06-1959" birth_place="St Truiden" p_group="Group of the European People's Party (Christian Democrats)" m_state="BE">
      <p sl="nl">(Signora Presidente, signor Commissario, è fondamentale stabilire obiettivi elevati per gli stress test, così come è fondamentale che i test siano effettivamente condotti secondo i medesimi criteri in tutta l’Europa. Dopo tutto, molte centrali nucleari sono ubicate, come sappiamo, in prossimità delle frontiere nazionali e anche in zone molto densamente popolate. Il fatto che presto avremo un’ispezione europea indipendente e obiettiva di ogni centrale nucleare è un esito molto positivo perché rafforzerà la politica energetica europea. Le rivolgo pertanto i miei più sentiti complimenti, signor Commissario.</p>
      <p sl="nl">Tutti i cittadini europei hanno il diritto di sapere se quelle centrali nucleari sono effettivamente sicure o meno. Se gli atti terroristici e gli attacchi cibernetici non saranno coperti dagli stress test, così sia. Lei ne ha spiegato il motivo e lo capiamo. Questo, però, come è ovvio, non dovrebbe esimere la Commissione europea dal suo dovere di continuare a insistere con gli Stati membri al riguardo esercitando a anche costanti pressioni sui servizi di sicurezza nazionali in modo che effettivamente accertino se le centrali saranno pronte a tali rischi.</p>
      <p sl="nl">Naturalmente, la credibilità dei test sarà confermata o smentita sulla base del seguito dato ai risultati. Dovremo tener conto della possibilità che alcune delle 143 centrali nucleari europee non superino i test, le più deboli siano messe al muro e diverse debbano forse chiudere. Ci si presenterà, dunque, come è ovvio, un’occasione unica per passare alle fonti energetiche alternative. È chiaro, come ha detto il collega Leinen poc’anzi, che a quel punto la soluzione si presenterà principalmente a livello europeo, come è anche chiaro che dovremmo optare per investimenti comuni europei, investimenti coordinati, nonché per finanziamenti congiunti europei mediante obbligazioni di progetto. Contiamo su di lei affinché assuma la guida in quel momento per la nuova fase di sviluppo di quella politica energetica europea. Grazie e buona fortuna.</p>
    </intervention>
    <intervention id="4-113-000" speaker_id="96910" name="Judith A. MERKIES" is_mep="True" mode="spoken" nationality="Netherlands" birth_date="28-09-1966" birth_place="London " p_group="Group of the Progressive Alliance of Socialists and Democrats in the European Parliament" m_state="NL">
      <p sl="nl">(Signora Presidente, signor Commissario, oggi ha ricevuto sia complimenti sia critiche. Anch’io mi accingo a darle una pacca sulla spalla, ma anche una bacchettatina sulla mano. Mi compiaccio per gli stress test europei, che saranno applicati esattamente nello stesso modo in tutta l’Unione europea. Erano sicuramente indispensabili.</p>
      <p sl="nl">L’unica cosa che mi preoccupa è il falso senso di sicurezza. Non dovremmo attestare la sicurezza delle centrali nucleari: dobbiamo approfondire quali sono i rischi reali e non dare alla gente un falso senso di sicurezza. Abbiamo bisogno di una supervisione indipendente in tutta l’Unione e ci occorre un regolatore indipendente, figura che al momento non esiste. Adesso abbiamo creato un livello aggiuntivo, ma può dirci se alla fine avremo un altro regolatore indipendente la cui valutazione sarà integrata da un secondo parere scientifico?</p>
      <p sl="nl">Concordo con i colleghi Belet e Leinen, i quali affermano che la questione non dovrebbe più rientrare nel trattato Euratom. I nostri cittadini hanno diritto alla massima sicurezza ed è tempo che tale aspetto venga scorporato dal trattato Euratom. Questo dibattito sarà intrapreso?</p>
      <p sl="nl">Vi è poi un elemento al quale non si è prestata sufficiente attenzione: che cosa ne sarà delle raccomandazioni formulate dall’Agenzia internazionale dell’energia atomica in risposta al disastro di Fukushima? Lo stress test sarà alla fine adeguato? Può dire che cosa accadrà nel caso in cui lo stress test dovesse avere un esito negativo?</p>
      <p sl="nl">Sono realmente molto delusa per la sorte toccata alla nostra risoluzione e mi rammarico profondamente per il fatto che ci siamo lasciati trasportare dalle emozioni. La sicurezza dovrebbe sempre venire al primo posto, non è così?</p>
    </intervention>
    <intervention id="4-114-000" speaker_id="2025" name="Françoise GROSSETÊTE" is_mep="True" mode="spoken" nationality="France" birth_date="17-05-1946" birth_place="Lyon" p_group="Group of the European People's Party (Christian Democrats) - Vice" m_state="FR">
      <p sl="fr">(Signora Presidente, l’odierno dibattito ha avuto un pessimo esordio con i “buoni”, gli antinuclearisti, da un lato, e i “cattivi”, che ancora sostengono il nucleare, dall’altro. Vorrei nondimeno sottolineare che il nucleare fa parte del mix energetico che noi qui, in Parlamento, abbiamo voluto e sperato.</p>
      <p sl="fr">Dopodiché vorrei lamentarmi un po’ per questo dibattito, che alimenta la paura collettiva. È deprecabile quando si affronta un tema importante come quello odierno. È vero che le centrali nucleari possono, in alcuni casi, porre rischi, ma sono alquanto sconvolta dal fatto che vi sia una certa sfiducia qui, in Aula, nei confronti del personale che lavora quotidianamente nelle centrali e quotidianamente ne garantisce la sicurezza.</p>
      <p sl="fr">Vi chiederei dunque di essere responsabili. Sappiamo che vi è il desiderio nell’Unione europea di garantire quotidianamente la sicurezza delle nostre centrali nucleari. Aggiungerei anche che sappiamo fin troppo bene che sorvolare le centrali nucleari è vietato, perlomeno in Francia, e non vi sono centrali nucleari francesi al di fuori di un raggio di 25 km da una base aerea, la quale ha l’obbligo di sorvegliare lo spazio aereo al di sopra della centrale.</p>
      <p sl="fr">Pertanto, sì, signor Commissario, concordiamo con lei. Concordiamo con questi test. Complimenti, li ha ottenuti. I test sono essenziali perché dobbiamo sincerarci che le nostre popolazioni riacquistino fiducia nelle nostre centrali nucleari. I test sono fondamentali e devono aver luogo in uno spirito di totale indipendenza in modo che la fiducia possa essere riconquistata. Ci rendiamo anche conto, però, che in alcuni casi è necessaria la riservatezza. Quando si tratta di combattere il terrorismo, non possiamo pensare che uno Stato membro riveli anticipatamente i propri piani per farlo.</p>
      <p sl="fr">Assumiamoci dunque qualche responsabilità. Diamo fiducia al nostro Commissario e sono persuasa che avremo test rigorosi e in grado di rassicurarci.</p>
    </intervention>
    <intervention id="4-115-000" speaker_id="96918" name="Derek VAUGHAN" is_mep="True" mode="spoken" nationality="United Kingdom" birth_date="02-05-1961" birth_place="Merthyr" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">(Signora Presidente, come altri colleghi, credo che la sicurezza debba essere al primo posto. Credo anche, però, che il nucleare debba far parte del nostro futuro mix energetico. Le sue emissioni di carbonio sono ridotte e può garantire un approvvigionamento sicuro. Questo significherà, per esempio, che i paesi europei prosperi non dovranno importare energia da quelli meno problemi, con tutti i problemi che ne possono discendere.</p>
      <p sl="en">Tale strategia è anche appoggiata da comunità come quella di Anglesey nel Galles del nord, che ha già una centrale nucleare.</p>
      <p sl="en">Come tutti gli altri colleghi, tuttavia, appoggio anche gli stress test, come fa peraltro il Regno Unito, e penso che tutti gli Stati membri debbano impegnarsi in tal senso. Gli stress test dovrebbero essere condotti rapidamente, coprire tutte le eventualità e riguardare sia le centrali nucleari sia altre strutture che rientrano nel ciclo del combustibile.</p>
      <p sl="en">È una questione della massima importanza per tutti noi. Penso che l’Europa abbia bisogno del nucleare, ma le occorra un nucleare sicuro.</p>
    </intervention>
    <intervention id="4-116-000" speaker_id="96803" name="Zbigniew ZIOBRO" is_mep="True" mode="spoken" nationality="Poland" birth_date="18-08-1970" birth_place="Kraków" p_group="European Conservatives and Reformists Group" m_state="PL">
      <p sl="pl">(Signora Presidente, a seguito del disastro di Fukushima, la società è sempre più preoccupata per la sicurezza delle centrali nucleari in Europea ed è comprensibile. Le informazioni che ci giungono dal Giappone, talvolta sconvolgenti e raccapriccianti, ci dimostrano che nel paese si è verificata una grave contaminazione. Nessuno di noi vorrebbe che questo si ripetesse in Europa, così come nessuno vorrebbe un’altra Chernobyl. Viceversa, per placare i timori della società, è fondamentale adoperarsi al meglio per garantire la sicurezza del nucleare in Europa. Per questo gli stress test sono così importanti. È però anche importante che vengano svolti in maniera molto accurata per garantire l’obiettività e fornire la credibilità e la certezza che la loro conduzione permetterà di prevedere situazioni e crisi, che possono verificarsi in Europa esattamente come è accaduto in Giappone. Dobbiamo fare tutto il possibile per rendere l’Europa sicura e ristabilire la fiducia in questa fonte di energia. Dovremmo anche ricordare, tuttavia, altre fonti energetiche, come il gas di scisto, che nulla ha a che vedere con il nucleare.</p>
    </intervention>
    <intervention id="4-117-000" speaker_id="96795" name="Jacek Olgierd KURSKI" is_mep="True" mode="spoken" nationality="Poland" birth_date="22-02-1966" birth_place="Gdańsk" p_group="European Conservatives and Reformists Group" m_state="PL">
      <p sl="pl">(Signora Presidente, per molti anni il nucleare è stato considerato l’energia del futuro: verde, efficiente, non inquinante. Le tragedie a Chernobyl e, recentemente, a Fukushima, hanno mostrato l’altro lato della medaglia. Tuttavia, il nostro obiettivo oggi non può essere, come vorrebbe la sinistra, quello di condurre gli stress test soltanto perché, interpretandone in maniera parziale i risultati, si crei un pretesto per abbandonare il nucleare in Europa. Oggi il nostro obiettivo deve essere quello di migliorare la sicurezza delle centrali nucleari, calmare l’opinione pubblica e modificare l’immagine negativa del nucleare in Europa. Questa dovrebbe essere oggi la nostra priorità. Non capisco dunque le voci della sinistra che parlano di un’altra tassa sul nucleare e, infine, dell’abbandono di questo tipo di fonte energetica. Questa via, in un momento in cui mancano fonti alternative, porterà a picchi dei prezzi dell’elettricità. Adesso l’Europa ha bisogno di rivedere il diritto in materia di nucleare negli ambiti di responsabilità degli Stati membri, istituire norme comuni e ottimizzare gli standard di sicurezza nell’Unione. Gli stress test devono rispondere alle nostre domande in tema di sicurezza e tener conto di tutte le forme possibili di pericolo, dagli attacchi terroristici alle interruzioni dell’approvvigionamento.</p>
    </intervention>
    <intervention id="4-118-000" speaker_id="96785" name="Lena KOLARSKA-BOBIŃSKA" is_mep="True" mode="spoken" nationality="Poland" birth_date="03-12-1947" birth_place="Praga" p_group="Group of the European People's Party (Christian Democrats)" m_state="PL">
      <p sl="en">(Signora Presidente, vorrei dire al Commissario che oggi l’Unione europea sta modificando la propria politica interna per quanto concerne la sicurezza nucleare, ma nel contempo stiamo iniziando a lavorare in materia di politica energetica esterna. A un certo punto, in futuro, queste politiche dovranno fondersi.</p>
      <p sl="en">Gli stress test per le centrali nucleari dovrebbero non soltanto aiutare la Commissione a rivedere la direttiva sulla sicurezza, ma essere anche inclusi nella relazione della Commissione sulla dimensione esterna della politica energetica di prossima pubblicazione. Gli stress test e la sicurezza energetica dovrebbero essere un capitolo fondamentale del nostro dialogo energetico con i paesi terzi. Dobbiamo garantire che le nuove centrali nella regione di Kaliningrad e in Bielorussia siano sottoposte agli stessi standard e test applicati alle strutture dell’Unione, soprattutto ora che la Russia intende investire in centrali nucleari.</p>
    </intervention>
    <intervention id="4-119-000" speaker_id="96680" name="Zigmantas BALČYTIS" is_mep="True" mode="spoken" nationality="Lithuania" birth_date="16-11-1953" birth_place="Šilutė" p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">(Signora Presidente, la salvaguardia della sicurezza nucleare è un tema importante per tutti i paesi, a prescindere dal fatto che abbiano il nucleare o meno. Ovviamente possiamo esprimere indignazione per quanto è accaduto in passato, ma oggi è chiaro che dobbiamo andare avanti. Signor Commissario, è veramente lodevole che, dopo l’incidente di Fukushima, lei abbia prontamente risposto e assunto l’iniziativa di testare le centrali nucleari ed è anche positivo che gli Stati membri abbiano accettato di condurre tali test. Non vi è però alcun dispositivo per la costruzione di nuovi centrali nucleari in prossimità dei confini dell’Unione europea, come è stato ribadito a più riprese quando si è discusso della costruzione delle centrali nucleari nella regione di Kaliningrad e in Bielorussia. Credo pertanto che dovremmo farci promotori di una legislazione appropriata e adottarla con urgenza, legislazione che garantirebbe procedure vincolanti sistematiche, basate su principi chiari, per la costruzione e l’utilizzo delle centrali nucleari. Disporremmo allora di informazioni obiettive circa il potenziale rischio e potremmo sperare di evitarlo.</p>
    </intervention>
    <intervention id="4-120-000" speaker_id="96743" name="Michèle RIVASI" is_mep="True" mode="spoken" nationality="France" birth_date="09-02-1953" birth_place="Montélimar" m_state="FR">
      <p sl="fr">(Signora Presidente, signor Commissario, vorrei sottolineare che in occasione della riunione internazionale a Kiev per il venticinquenario di Chernobyl, l’Institut de radioprotection et de sûreté nucléaire ha affermato che nei prossimi vent’anni si sarebbe verificato un grave incidente in Europa, da cui l’importanza degli stress test e del miglioramento di ogni aspetto della sicurezza dei reattori.</p>
      <p sl="fr">Ci troviamo però di fronte a centrali che stanno diventando obsolete e alla pratica del subappalto. L’80 per cento di coloro che operano nel settore nucleare è rappresentato da subappaltatori. Conosciamo inoltre la geostrategia dei rischi terroristici. Se analizziamo gli stress test rispetto alla Francia, ci rendiamo conto che diventano “test di rilassamento”.</p>
      <p sl="fr">Signor Commissario, mi complimento con lei per aver introdotto gli stress test, ma dovrebbe esprimere più risolutamente il suo disaccordo rispetto alla posizione assunta da alcuni Stati membri, tra cui Regno Unito e Francia. Ciò rappresenterebbe un segnale chiaro del fatto che la questione non può considerarsi nazionale, ma va interpretata dal punto di vista europeo con lo scopo di garantire la sicurezza dei cittadini europei.</p>
    </intervention>
    <intervention id="4-121-000" speaker_id="96654" name="Jaroslav PAŠKA" is_mep="True" mode="spoken" nationality="Slovakia" birth_date="20-06-1954" birth_place="Banská Štiavnica" p_group="Europe of freedom and democracy Group - Vice" m_state="SK">
      <p sl="sk">(Signora Presidente, vorrei esordire esprimendo il mio apprezzamento per il modo in cui la Commissione europea, intraprendendo una revisione trasparente di tutte le 143 centrali nucleari dell’Unione europea, ha agito rapidamente per calmare le preoccupazioni degli europei quanto al fatto che la maggior parte delle centrali in Europa potrebbe costituire un rischio per loro.</p>
      <p sl="sk">Onorevoli colleghi, dobbiamo capire che gli stress test costituiscono soltanto l’inizio di un approfondito dialogo sulla questione perché soltanto dopo aver valutato i test saremo in grado di giudicare l’effettivo stato del settore nucleare in Europa. Ho fiducia nel fatto che i dati risultanti dagli stress test ci prepareranno a un nuovo ciclo di negoziati sul tema in occasione del quale discuteremo in merito a una nuova politica di sicurezza dell’Unione europea in tale ambito. Oggi, poi, anziché gettare il dubbio sull’impegno profuso dalla Commissione per rivedere i rischi legati alla sicurezza delle nostre centrali nucleari, cerchiamo di raccogliere tutte le informazioni obiettive possibili sulla loro effettiva condizione. Questo ci aiuterà nel nostro futuro processo decisionale sulla sicurezza nucleare in Europa.</p>
    </intervention>
    <intervention id="4-122-000" speaker_id="photo_generic" name="Günther Oettinger" is_mep="True" mode="spoken">
      <p sl="de">membro della Commissione. – Signora Presidente, onorevoli parlamentari, sarò lieto di discutere le vostre principali osservazioni e proposte in merito agli stress test che saranno condotti nei prossimi mesi. Innanzi tutto, però se vi preoccupa il fatto che uno stress test annacquato si trasformi in un sigillo di approvazione senza la necessaria obiettività, posso garantirvi che farà tutto il possibile durante i mesi a venire, unitamente ai miei uffici, per garantire l’infondatezza di tale ipotesi.</p>
      <a text="(Applausi)"/>
      <p sl="de">È una preoccupazione che al momento comprendo perfettamente, ma alcuni deputati hanno anche pregiudizi. Vi pregherei di non giudicare alcuna centrale nucleare né di giudicare me o il mio prima che gli stress test siano stati completati. Questa è la mia proposta per tutti, compresi gli onorevoli Harms e Turmes, e sono pronto ad assumere un approccio critico e trasparente nei confronti delle successive fasi del processo.</p>
      <p sl="de">In secondo luogo, se ipotizziamo che l’esito degli stress test non sia un placebo e il sigillo di approvazione non sia apposto a caso, convinti invece che i test saranno costruttivi, critici e obiettivi, penso che tali test comporteranno molto vantaggi e l’alternativa, ossia non condurli affatto, sarebbe una soluzione peggiore.</p>
      <a text="(Applausi)"/>
      <p sl="de">I negoziati sono stati duri. La prima versione non rispondeva ai miei requisiti. La versione firmata, invece, risponde in larga misura alle aspettative dei cittadini, ai quali legittimamente interessano livelli di sicurezza elevati in Europa. Vorrei spiegare ancora una volta, onorevole Turmes, che se non avessi firmato la versione rivista e, a mio parere, positiva dei criteri di test, adesso non avremmo nulla. Come dice un famoso detto, meglio un uovo oggi che una gallina domani.</p>
      <p sl="de">La mia seconda osservazione riguarda il fatto che potete aspettarvi da me che sia accurato e obiettivo, ma ho notato qualche incongruenza. Una è stata l’intervento di un parlamentare del Regno Unito appartenente al gruppo ALDE, il cui partito rientra nella coalizione di governo del paese. Il partito in questione era contrario al nucleare prima delle elezioni e l’ha appoggiato dopo. Orbene, questo è il genere di persona che critica la mia accuratezza parlando di stress test. Posso soltanto dire che il suo intervento sarebbe stato più appropriato alla convention del suo partito a Londra anziché qui, a Strasburgo.</p>
      <p sl="de">Mi viene in mente un altro intervento. Il governo spagnolo non mi ha manifestato alcun sostegno tangibile sul tema degli stress test e della loro accuratezza. Per questo, neanche un intervento di un deputato che appartiene al partito al governo in Spagna è molto utile.</p>
      <p sl="de">Lo stesso dicasi per il mio gruppo, il PPE. Alcuni interventi a nome del gruppi purtroppo dimostrato quanto fallimentari siano stati sinora i rappresentanti dei gruppi all’interno dei rispettivi partiti nel proprio paese di origine rispetto al conseguimento degli obiettivi che si erano prefissati. Parlando in termini sportivi, mi interessa che cosa figurerà sull’argomento nel manifesto elettorale del partito socialista francese. Mi interessa moltissimo chi sarà il candidato e come si presenterà il manifesto. Tuttavia, il Parlamento qui, a Strasburgo, non può controllare aspetti che rientrano nella sfera di competenze degli Stati nazione.</p>
      <p sl="de">Per andare al nocciolo della questione, il mix energetico resta appannaggio di governi e parlamenti nazionali, che ci piaccia o meno. Come democratico, personalmente lo accolgo con favore. Il fatto che team indipendenti ora, per la prima volta, sorveglino i regolatori nazionali in materia di nucleare e i controllori siano controllati è, a mio giudizio, un passo avanti epocale nell’interesse della sicurezza comune dei cittadini europei.</p>
      <p sl="de">Onorevole Turmes, gli stress test coprono gli incidenti aerei. Le conseguenze dello schianto di un aeromobile contro una centrale nucleare sono espressamente incluse nei criteri di test e, pertanto, fanno parte dell’indagine nella terza fase. Sarò lieto di dimostrarglielo. Onorevole Turmes, se ogni europarlamentare fosse rumoroso come lei, in Aula impererebbe il caos. Soltanto una persona può permetterselo. Sarò felice di parlarne dopo. Gli incidenti aerei fanno parte della verifica perché l’impatto di un incidente sulla sicurezza delle centrali nucleari è specificamente coperto dai criteri.</p>
      <p sl="de">La mia osservazione successiva riguarda l’accusa rivoltami di nascondere la natura volontaristica dei test. È vero esattamente il contrario. Sin dalla prima riunione in commissione, ho sottolineato che lo stress test è volontario. Abbiamo tuttavia convinto ogni Stato membro a parteciparvi. Tutti i 14 Stati membri hanno volontariamente scelto di essere coinvolti, il che rappresenta un grande successo per il Parlamento europeo.</p>
      <p sl="de">Che cosa accadrà alla fine? Vorrei dire con chiarezza che confido nel potere dei fatti. Se emergeranno gravi problemi per una specifica centrale nucleare, i cittadini dell’Europa e dello Stato membro interessato chiederanno che vengano adottate le misure del caso. Questo è ciò che credo ed è il motivo per il quale la trasparenza, l’accuratezza e l’obiettività sono tanto importanti. Sono determinato a promuovere tale iniziativa nei prossimi mesi. La proposta di rivedere il trattato Euratom è meravigliosa. Il trattato Euratom rientra però nel diritto primario e, pertanto, non è materia della Commissione, bensì degli Stati membri. Una modifica del trattato Euratom richiede l’unanimità. Posso soltanto dire a chiunque abbia proposte valide da formulare al riguardo: veramente credete, vista la varietà di punti di vista e stati di animo, vista la varietà di sostenitori e oppositori del nucleare, che potremmo raggiungere l’unanimità sulla prosecuzione del trattato Euratom? Personalmente non credo che sia molto probabile. Per questo, sono favorevole ad assumere un approccio realistico sfruttando al meglio il trattato che abbiamo.</p>
      <p sl="de">La prossima domanda riguardava l’indipendenza del test. La revisione tra pari prevista nella terza fase, che è la parte principale del test, comporta un team costituito da sette membri esterni. Si è affermato espressamente che il team potrà includere esperti di paesi terzi e coinvolgerà anche la Commissione. Potete star certi che i funzionari della Commissione non hanno alcun preconcetto né pregiudizio e svolgono il loro lavoro in maniera accurata e obiettiva. Ipotizzare altro sarebbe ingiusto nei confronti dei nostri funzionari. Per questo starò dalla parte dei miei funzionari durante il processo.</p>
      <p sl="de">Vi è poi la domanda concernente la Bielorussia e la Russia. Il fatto è che la nostra autorità, la vostra qui in Parlamento e la nostra in Commissione, è purtroppo molto limitata a Minsk. Non possiamo far altro che accettarlo. Forse ci verrà qualche idea su come riportare in carreggiata il governo locale. Per il momento, però, non possiamo che accettare il fatto che il governo al potere a Minsk non ha politiche né trasparenza, democrazia o concetto di sicurezza. Per questo, possiamo soltanto esortare il governo a cambiare. Non possiamo far altro.</p>
      <p sl="de">Il partenariato con la Russia è decisamente migliore. Il tema dei test di sicurezza per le centrali nucleari svolgerà un ruolo centrale nelle nostre discussioni con i partner in Russia nelle prossime settimane. È stata posta una domanda su Kaliningrad. Il mio messaggio ai parlamentari degli Stati baltici e della Polonia è il seguente: possiamo applicare le nostre specifiche tecniche più rigorose alla centrale nucleare in fase di progettazione che sarà costruita nella regione di Kaliningrad soltanto se permettiamo che l’elettricità prodotta da tale centrale sia venduta sul mercato europeo.</p>
      <p sl="de">Se non lo accettiamo e non è possibile uno scambio di elettricità perché stiamo progettando le nostre centrali nucleari negli Stati baltici, avremo meno controllo sulla tecnologia usata per Kaliningrad di quanta ne avremmo con un mercato dell’elettricità aperto. Sarò lieto di discutere più approfonditamente l’argomento.</p>
      <p sl="de">Infine, vi prego di credervi quando dico che non permetterò che venga condotto uno stress test annacquato. Vi invito tuttavia ad accettare, d’altro canto, il fatto che stress test non prevede un meccanismo automatico per la chiusura di una centrale soltanto perché i vostri programmi nei vostri Stati membri non hanno avuto l’esito sperato.</p>
      <a text="(Applausi)"/>
    </intervention>
    <intervention id="4-123-000" speaker_id="1941" is_mep="True" mode="spoken" role="Presidente" name="Roberta ANGELILLI" nationality="Italy" birth_date="01-02-1965" birth_place="Roma" p_group="Group of the European People's Party (Christian Democrats)" m_state="IT">
      <p sl="unknown">La discussione è chiusa.</p>
      <p sl="unknown">Dichiarazioni scritte (articolo 149 del regolamento)</p>
    </intervention>
    <intervention id="4-124-000" speaker_id="28114" name="Liam AYLWARD" is_mep="True" mode="written" nationality="Ireland" birth_date="27-09-1952" birth_place="Kilkenny" p_group="Group of the Alliance of Liberals and Democrats for Europe" m_state="IE">
      <p sl="it">Dopo quanto è accaduto in Giappone di recente, è fondamentale che siano condotti stress test sulle centrali nucleari europee per valutare i rischi e gli standard sanitari, evitare potenziali disastri e arginare i timori del pubblico. È motivo di grande preoccupazione per gli irlandesi il fatto che non saranno eseguiti stress test a Sellafield, a qualche centinaio di chilometri dalla costa irlandese. Vi è un rischio significativo per l’Irlanda derivante dalle centrali nucleari lungo la costa britannica. Sellafield è la più nota ed è quella dove si è registrata una perdita notevole qualche tempo fa, nel 2005. La risposta delle autorità britanniche è che si applica un’esenzione nel caso di Sellafield perché non vi viene più generata energia, il che conforta poco gli irlandesi che subirebbero gravi conseguenze in caso di incidente. La centrale di Sellafield è molto vicina all’Irlanda e vi sono stati a oggi molti incidenti lì, per cui chiedo alla Commissione di esercitare pressioni sulle autorità britanniche affinché venga condotto uno stress test della centrale in quanto continua a rappresentare un rischio per gli irlandesi.</p>
    </intervention>
    <intervention id="4-125-000" speaker_id="96934" name="Sandra KALNIETE" is_mep="True" mode="written" nationality="Latvia" birth_date="22-12-1952" m_state="LV">
      <p sl="it">Dopo l’incidente nucleare di Fukushima, gli Stati membri dell’Unione europea hanno collegialmente concordato che l’Unione deve condurre stress test sulle centrali nucleari chiedendo che tutto il mondo faccia altrettanto. Non abbiamo ancora notizie in merito all’esecuzione o meno di tali test sui reattori in esercizio in altre nazioni europee che non siano Stati membri dell’Unione. La sicurezza dei reattori ubicati in questi paesi incide direttamente sulla sicurezza dei cittadini europei. I nostri cittadini legittimamente si domandano se l’Unione sarà in grado di garantire la sicurezza delle nuove centrali nucleari già in costruzione o la cui costruzione è prevista nelle immediate vicinanze degli Stati membri, come quelle di Grodno (Bielorussia) e nella regione russa di Kaliningrad. Né Russia né Bielorussia hanno condotto valutazioni di impatto ambientale su tali centrali secondo gli standard internazionali generalmente accettati come prevede la convezione Espoo di cui tutti gli Stati membri dell’Unione sono firmatari. Penso che la costruzione di queste centrali nucleari in prossimità delle frontiere dell’Unione possa costituire una minaccia non soltanto per gli Stati membri, bensì anche per l’intero continente europeo. Dovrebbe essere un motivo di interesse per l’intera Unione. La Commissione europea deve prestare la debita attenzione all’argomento e adoperarsi attivamente per garantire la sicurezza. Dobbiamo accertarci che Russia e Bielorussia aderiscano agli standard internazionali e collaborino con esperti internazionali in tutte le fasi della pianificazione, della costruzione e dell’esercizio delle centrali nucleari.</p>
    </intervention>
    <intervention id="4-126-000" speaker_id="4260" name="Eija-Riitta KORHOLA" is_mep="True" mode="written" nationality="Finland" birth_date="15-06-1959" birth_place="Lahti" p_group="Group of the European People's Party (Christian Democrats)" m_state="FI">
      <p sl="it">Oggi stiamo discutendo in merito agli stress test per le centrali nucleari a seguito dell’incidente verificatosi a Fukushima. Ricordo la tornata di aprile, in occasione della quale alcuni colleghi hanno apparentemente perso il senso della misura subito dopo il disastro. Alcuni hanno associato le migliaia di vittime dello tsunami al danno subito dalla centrale nucleare. In Aula ci si è domandato se le migliaia di vittime non fossero abbastanza. Si è chiesto quanti incidenti nucleari ci sarebbero effettivamente voluti prima che le prove fossero ritenute concludenti. Non potevo credere alle mie orecchie.</p>
      <p sl="it">Ancora adesso non vi sono vittime effettive delle radiazioni a Fukushima. Nonostante il Giappone abbia subito uno dei terremoti più violenti mai registrati, seguito da uno degli tsunami più devastanti mai verificatisi, malgrado i giapponesi non fossero pronti a tali eventi, nonostante non avessero attuato le migliorie suggerite, malgrado nulla si fosse fatto per garantire l’approvvigionamento energetico in caso di emergenza e nonostante i giapponesi abbiano commesso inizialmente altri errori, le vittime sono state poche.</p>
      <p sl="it">Ovviamente, è indubbio che l’incidente di Fukushima è stato una catastrofe. Non avrebbe dovuto accadere. È possibile che vi siano vittime, ma il loro numero non sarà paragonabile a quello causato, per esempio, dal carbone. In Europa, le particelle fini atmosferiche dovute al consumo di energia ora mietono circa 300 000 vittime ogni anno. È dunque paradossale che l’incidente di Fukushima comporti decine di migliaia di vittime indirette. Moriranno prematuramente perché l’Europa rinuncerà al nucleare e lo sostituirà con energia fossile. La qualità dell’aria peggiorerà, il che incrementerà l’incidenza delle patologie cardiovascolari e minaccerà la vita di coloro che soffrono di asma. Il vero killer dietro il disastro di Fukushima è dunque il carbone, al quale adesso si sta passando, per esempio, in Germania.</p>
    </intervention>
    <intervention id="4-127-000" speaker_id="96823" name="Petru Constantin LUHAN" is_mep="True" mode="written" nationality="Romania" birth_date="19-03-1977" birth_place="Jud. Suceava" p_group="Group of the European People's Party (Christian Democrats)" m_state="RO">
      <p sl="it">La Commissione europea deve includere anche gli Stati limitrofi nello svolgimento degli stress test applicando loro gli stessi criteri di test stabiliti a livello europeo e tenendo conto della natura transfrontaliera dei possibili effetti del nucleare. La Romania è già in procinto di eseguire gli stress test. Nel valutarli, ci interessa che si tenga presente la natura specifica della tecnologia nucleare utilizzata in Romania rispetto alle tecnologie nucleari impiegate nell’Unione. Per questo penso che per l’esecuzione e la valutazione degli stress test si debbano rammentare i seguenti elementi:</p>
      <p sl="it">i test applicati dovrebbero tener conto della tecnologia nucleare utilizzata dalla centrale, che potrà comportare caratteristiche particolari, senza dover usare “modelli” di test;</p>
      <p sl="it">gli stress test dovrebbero essere valutati in base a criteri tecnici e non politici né criteri che lasciano spazio alla speculazione;</p>
      <p sl="it">il team indipendente per la revisione tra pari dovrebbe anche includere l’autorità di regolamentazione nazionale, oltre ai rappresentanti dei paesi limitrofi, al fine di scambiarsi le esperienze maturate in tema di piani di emergenza.</p>
    </intervention>
    <intervention id="4-128-000" speaker_id="96696" name="Algirdas SAUDARGAS" is_mep="True" mode="written" nationality="Lithuania" birth_date="17-04-1948" birth_place="Kaunas" p_group="Group of the European People's Party (Christian Democrats)" m_state="LT">
      <p sl="it">Nessuno contesta il fatto che le conseguenze del disastro della centrale nucleare saranno perduranti sia per l’ambiente sia per la gente e non si fermano alle frontiere. Sono passati già tre mesi dal disastro in Giappone e ancora non sappiamo come saranno affrontati tutti i problemi. La Commissione europea ha reagito al disastro in maniera rapida e adeguata proponendo stress test per tutte le centrali nucleari e battendosi per standard di sicurezza nucleare più rigidi. Nel frattempo, verifiche regolari consoliderebbero la sicurezza nucleare e la fiducia dei cittadini nel nucleare. Ora però ci rendiamo conto che gli stress test saranno difficilmente attuabili anche a livello comunitario, sebbene tutti comprendano l’importanza e la necessità di tali test. Inoltre, non possiamo semplicemente concentrarci sulla sicurezza nucleare nell’Unione. Se gli attuali progetti di centrale nucleare per Kaliningrad e Astravo lungo la frontiera comunitaria dovessero essere realizzati senza rispettare i massimi requisiti di sicurezza internazionali, costituiranno una minaccia non soltanto per i paesi baltici limitrofi, ma per l’intera Europa, relativamente vicina. La Commissione europea ha confermato in varie occasioni che alcuni paesi confinanti – Ucraina, Russia, Svezia e Turchia – sono pronti ad aderire al programma europeo di stress test, ma ancora non è chiaro quale azione specifica la Commissione intende assumere per promuovere la cooperazione e come si profilerà la situazione per quanto concerne la Bielorussia.</p>
    </intervention>
    <intervention id="4-130-000" speaker_id="96860" name="Michèle STRIFFLER" is_mep="True" mode="written" nationality="France" birth_date="23-08-1957" birth_place="Mulhouse" p_group="Group of the European People's Party (Christian Democrats)" m_state="FR">
      <p sl="it">La recente decisione della Germania di eliminare progressivamente il nucleare entro il 2022 segna una nuova fase nel ripensamento radicale attualmente in atto in Europa riguardante la sua indipendenza energetica e le possibili alternative al nucleare.</p>
      <p sl="it">Il nucleare resta tuttavia una componente importante dell’approvvigionamento elettrico in molti paesi europei. La sicurezza di impianti e centrali nucleari deve essere al centro delle preoccupazioni degli Stati membri. Inoltre, i test di sicurezza nucleare non devono essere eseguiti soltanto nelle centrali europee, bensì anche in ogni paese che produce energia nucleare.</p>
      <p sl="it">Gli effetti di un disastro nucleare spesso attraversano le frontiere nazionali. Alla luce di ciò, mi compiaccio per il fatto che a Parigi, due giorni fa, sia stato raggiunto un accordo sulla necessità che tutti i paesi che utilizzano impianti nucleari eseguano verifiche della sicurezza per valutare la loro capacità di sopportare incidenti che, sinora, sono stati considerati “improbabili”.</p>
      <p sl="it">Mi complimento infine con il Commissario Oettinger per aver coagulato un consenso attorno ai criteri e ai dettagli pratici dell’attuazione degli stress test per le centrali nucleari che ci consentiranno di garantire i massimi livelli di sicurezza al mondo.</p>
    </intervention>
  </section>
  <section id="creitem6" title="6. Varie">
    <intervention id="4-133-000" speaker_id="4393" name="Mario MAURO" is_mep="True" mode="spoken" nationality="Italy" birth_date="24-07-1961" birth_place="S. Giovanni Rotondo" p_group="Group of the European People's Party (Christian Democrats)" m_state="IT">
      <p sl="it">Signor Presidente, intervengo a norma dell’articolo 173 del nostro regolamento. Questa notte la Corte suprema del Brasile ha negato l’estradizione del pluriomicida Cesare Battisti.</p>
      <p sl="it">Ben due risoluzioni del nostro Parlamento avevano auspicato una decisione in senso contrario. Desidero quindi manifestare, oltre che il mio rammarico, l’auspicio che la Presidenza del Parlamento, attraverso una lettera, manifesti per l’appunto il rammarico dell’intero Parlamento europeo alle autorità brasiliane ed esprima soprattutto la nostra solidarietà e il nostro dolore alle famiglie delle vittime che da trent’anni aspettano giustizia.</p>
    </intervention>
    <intervention id="4-134-000" speaker_id="photo_generic" name="President" is_mep="True" mode="spoken">
      <p sl="it">Grazie all’onorevole Mauro per questa giusta sottolineatura … (reazione senza microfono dell’onorevole Borghezio) . Credo che sia di tutto il Parlamento il rammarico e l’amarezza profonda per le decisioni assunte e quindi non posso che rinnovare quanto il Parlamento ha già chiaramente espresso sulla vicenda per ben due volte. Con questo rammarico e con questa chiarezza trasferiremo la nostra indignata reazione alle autorità brasiliane.</p>
    </intervention>
    <intervention id="4-135-000" speaker_id="96819" name="Licia RONZULLI" is_mep="True" mode="spoken" nationality="Italy" birth_date="14-09-1975" birth_place="Milano" p_group="Group of the European People's Party (Christian Democrats)" m_state="IT">
      <p sl="it">Signor Presidente, chiedo solo pochi secondi per rivolgere i miei auguri alla collega Weisberger, da poco diventata mamma e che è qui con la sua bambina, oltre che a tutte le neomamme di questo Parlamento e a quelle che lo diventeranno e che, come me, fanno fatica ad essere brave mamme e buone parlamentari.</p>
      <p sl="it">È bello vedere come quest’Aula sia stata allietata da simboli di speranza, ma … (l’oratrice è disturbata da tafferugli in Aula) . Chiedo attenzione perché è importante e tengo ad esprimervi il mio pensiero. Vediamo se riuscite a diventare più seri, visto che in questi giorni, purtroppo, ho sentito frasi del tipo "Il Parlamento non è un parco giochi. Questo non è un asilo. Fuori i bambini e fuori le mamme". E, ancor peggio, "La presenza dei bambini disonora la figura dei deputati".</p>
      <p sl="it">Posto che molto spesso ci troviamo a legiferare sulla conciliazione della vita familiare con quella lavorativa, è davvero assurdo che frasi del genere vengano pronunciate in quest’Aula, e lo è ancora di più quando a farlo sono delle donne.</p>
    </intervention>
  </section>
  <section id="creitem7" title="7. Lotta alla corruzione nello sport europeo – Attività del Comitato per le persone scomparse a Cipro (dichiarazioni scritte)">
    <intervention id="4-138-000" speaker_id="96944" name="Marina YANNAKOUDAKIS" is_mep="True" mode="spoken" nationality="United Kingdom" birth_date="16-04-1956" birth_place="London" p_group="European Conservatives and Reformists Group" m_state="GB">
      <p sl="en">(Signor Presidente, negli ultimi tre mesi il mio ufficio ha inviato e-mail, fatto telefonate e stilato elenchi per sensibilizzare a tale dichiarazione sulle persone scomparse a Cipro. Il risultato è stato un grande successo. L’odierna dichiarazione scritta 10 è stata adottata con una maggioranza forte e positiva. Desidero ringraziare i coautori e in particolare l’onorevole Tannock, il quale ha dedicato ogni sessione di Strasburgo per raccogliere sostegno per me. Vorrei altresì ringraziare l’ufficio dichiarazioni e il mio personale, che con l’impegno profuso hanno reso il nostro compito nettamente più facile.</p>
      <p sl="en">Oggi in galleria abbiamo un gruppo di giovani provenienti da NEPOMAK, l’organizzazione mondiale per i giovani ciprioti d’oltremare nel Regno Unito, venuti ad assistere all’annuncio della dichiarazione. Sono i giovani del presente dai quali dipende il futuro. Il sostegno all’odierna dichiarazione rappresenta il sostegno del Parlamento al futuro. Vi ringrazio per il vostro appoggio.</p>
      <a text="(Applausi)"/>
    </intervention>
    <intervention id="4-139-000" speaker_id="photo_generic" is_mep="True" mode="spoken" role="Presidente">
      <p sl="unknown">Collega, salutiamo la delegazione presente e per par condicio diamo la parola anche all’onorevole Papastamkos.</p>
    </intervention>
    <intervention id="4-140-000" speaker_id="28572" name="Georgios PAPASTAMKOS" is_mep="True" mode="spoken" nationality="Greece" birth_date="05-03-1955" birth_place="Platanorrevma Kozanis" p_group="Group of the European People's Party (Christian Democrats)" m_state="GR">
      <p sl="el">(Signor Presidente, a parte gli onorevoli Zwiefka, Susta e Bennahmias, vorrei ringraziare I colleghi che hanno firmato la dichiarazione 7. Confido nel fatto che il messaggio altisonante del Parlamento induca la Commissione a esercitare i propri poteri di coordinamento per combattere più efficacemente la corruzione nello sport.</p>
    </intervention>
  </section>
  <section id="creitem8" title="8. Turno di votazioni">
    <intervention id="4-142-000" speaker_id="photo_generic" is_mep="True" mode="spoken" role="Presidente">
      <p sl="unknown">L’ordine del giorno reca il turno di votazioni.</p>
      <a text="(Per l’esito delle votazioni e altri dettagli: vedasi processo verbale)"/>
    </intervention>
  </section>
  <section id="creitem9" title="8.1. Sudan e Sudan meridionale (B7-0349/2011&#10;) (votazione)"/>
  <section id="creitem10" title="8.2. Vertice UE-Russia (B7-0347/2011&#10;) (votazione)">
    <intervention id="4-146-000" speaker_id="1928" name="Werner LANGEN" is_mep="True" mode="spoken" nationality="Germany" birth_date="27-11-1949" birth_place="Müden/Mosel" p_group="Group of the European People's Party (Christian Democrats)" m_state="DE">
      <p sl="de">(Signor Presidente, vorrei chiedere perché il membro che siede sul seggio numero 56 ha votato contemporaneamente per il 56 e il 57. L’onorevole Bütikofer ha votato per conto dell’onorevole Turmes. La prego di contestare al collega il comportamento riprovevole.</p>
      <a text="(Tumulto)"/>
      <p sl="de">Durante un precedente mandato parlamentare, quando l’onorevole Bütikofer non era ancora membro del Parlamento, è stata comminata una multa al presidente di un gruppo perché aveva votato per conto del suo vicino. L’onorevole Cohn-Bendit può trovare tutto questo ridicolo e comportarsi analogamente all’interno del gruppo Verts/ALR, ma resta il fatto che il regolamento del Parlamento è chiaro. Nessun membro può votare per conto di un altro dal seggio del membro in questione. Questo vale anche per i verdi.</p>
      <a text="(Vivi applausi)"/>
    </intervention>
    <intervention id="4-147-000" speaker_id="photo_generic" is_mep="True" mode="spoken" role="Presidente">
      <p sl="unknown">Andiamo avanti, mi pare del tutto giusto che non si possa votare per un’altra persona.</p>
    </intervention>
  </section>
  <section id="creitem11" title="8.3. Pratiche sleali delle società di compilazione degli annuari (B7-0342/2011&#10;) (votazione)"/>
  <section id="creitem12" title="9. Dichiarazioni di voto">
    <intervention id="4-153-000" speaker_id="96755" name="Sergio Paolo Francesco SILVESTRIS" is_mep="True" mode="spoken" nationality="Italy" birth_date="22-12-1973" birth_place="Molfetta" p_group="Group of the European People's Party (Christian Democrats)" m_state="IT">
      <p sl="it">Signor Presidente, il Sudan è il più grande dei paesi dell’Africa sub sahariana, crocevia tra mondo arabo e africano, oltre che mosaico di numerose ed eterogenee etnie. Come previsto dal Comprehensive Peace Agreement, nel gennaio 2011 si è svolto il referendum che ha segnato l’ultima tappa del percorso verso l’indipendenza del Sud Sudan dal Nord Sudan.</p>
      <p sl="it">Il Sud Sudan è un’area con circa dieci milioni di abitanti, che occupa quasi un quarto della superficie di quello che è oggi il Sudan e detiene circa tre quarti delle riserve di petrolio. Sarà uno Stato che dovrà fare i conti con grossi limiti geografici e infrastrutturali, essendo senza sbocchi sul mare e con una rete di trasporti praticamente inesistente che lo colleghi al Sudan settentrionale, dove si trovano le infrastrutture per il trattamento e il transito del petrolio. Molte le sfide che il Sud dovrà affrontare, a partire dal gettare le fondamenta delle proprie istituzioni e dal miglioramento del quadro socio-economico e di sicurezza.</p>
      <p sl="it">Ricordo tuttavia che per l’Unione europea l’intervento nel paese resta prioritario. Nel 2010 il Consiglio ha quindi destinato al Sudan, per il periodo 2011-2013, uno stanziamento speciale di 150 milioni. L’Unione europea deve mobilitare l’insieme degli strumenti a sua disposizione per sostenere il Sud Sudan nella delicata fase post referendaria. Allo stesso tempo, è necessario mantenere un approccio bilanciato tra Nord e Sud del paese, con particolare attenzione ai bisogni del Sud in termini di institution building e di governance .</p>
      <p sl="it">L’aiuto dell’Unione europea al Sud Sudan dovrebbe essere calibrato sulle effettive capacità di assorbimento della nuova entità statale. Occorrerà evitare che i futuri flussi finanziari destinati a Ayuba finiscano con il non essere correttamente impiegati o – ancor peggio – con l’alimentare l’esistente forte corruzione.</p>
    </intervention>
    <intervention id="4-154-000" speaker_id="28127" name="Lena EK" is_mep="True" mode="spoken" nationality="Sweden" birth_date="16-01-1958" birth_place="Mönsterås" p_group="Group of the Alliance of Liberals and Democrats for Europe" m_state="SE">
      <p sl="sv">(Signor Presidente, il Sudan sta attraversando una fase molto delicata in vista del giorno dell’indipendenza, il 9 luglio di quest’anno, quando il paese sarà diviso in due Stati. È estremamente importante che l’Unione continui a erogare assistenza e la indirizzi verso la costruzione delle istituzioni indispensabili in uno Stato indipendente ben funzionante. Tutti sappiamo che la situazione attorno al Corno d’Africa è estremamente delicata, sappiamo che vi sono problemi con le tradizioni democratiche, sappiamo che la situazione delle donne è incredibilmente difficile e sappiamo che vi sono problemi di pirateria.</p>
      <p sl="sv">In tale contesto, vorrei anche sottolineare l’importanza che il popolo possa esercitare i propri diritti umani, parlando e dimostrando liberamente. Questo vale per l’intero Corno d’Africa e, non da ultimo, per il cittadino svedese Dawit Isaak, recluso in Eritrea. L’intera regione ha bisogno di sviluppo democratico e sostegno da parte dell’Unione.</p>
    </intervention>
    <intervention id="4-155-000" speaker_id="28316" name="Hannu TAKKULA" is_mep="True" mode="spoken" nationality="Finland" birth_date="20-11-1963" p_group="Group of the Alliance of Liberals and Democrats for Europe" m_state="FI">
      <p sl="fi">(Signor Presidente, vorrei dichiarare in questa sede che è molto importante che l’Unione europea si accerti di promuovere la pace e l’indipendenza dei due paesi. È un dato di fatto che da quando il Sudan ha conquistato l’indipendenza nel 1956, il Sudan e il Sudan meridionale si sono sempre scontrati in un’interminabile guerra civile. Per questo ora è estremamente importante che, dopo il referendum, in cui quasi tutti, più del 98 per cento, si sono detti a favore dell’indipendenza per il Sudan meridionale, questo processo di pace e indipendenza avanzi.</p>
      <p sl="fi">Il nostro compito di europei è ovviamente quello di sostenere la democrazia, i diritti umani e la libertà di opinione, tutti valori fondamentali. In tal senso, è importante avere la volontà di rafforzare queste democrazie e l’indipendenza per il Sudan meridionale.</p>
    </intervention>
    <intervention id="4-157-000" speaker_id="96818" name="Salvatore IACOLINO" is_mep="True" mode="spoken" nationality="Italy" birth_date="18-11-1963" birth_place="Favara" p_group="Group of the European People's Party (Christian Democrats)" m_state="IT">
      <p sl="it">Signor Presidente, non v’è dubbio che la risoluzione approvata oggi costituisca un segnale importante nel segno della cooperazione e della collaborazione rafforzata fra l’Unione europea e la Russia. Governance economica, spazi di cooperazione nel settore della sicurezza, della giustizia e della libertà, contrasto alla criminalità organizzata, ma nel contempo tutela dei diritti inviolabili.</p>
      <p sl="it">Il Nordafrica e il Medio Oriente hanno bisogno di un approccio comune e siamo convinti del ruolo fondamentale che la Russia potrà esercitare in questa direzione.</p>
      <p sl="it">Questo accordo di partenariato e di cooperazione, previsto per il Summit del 9-10 giugno, potrà rappresentare una direttrice importante nel solco del rafforzamento di questa cooperazione, che confidiamo possa portare la Russia a far parte dell’Organizzazione mondiale del commercio, oltre che a dare un impulso sull’agevolazione dei visti. Nel contempo, la Russia dovrà fare per intero la sua parte, soprattutto in tema di diritti fondamentali.</p>
    </intervention>
    <intervention id="4-158-000" speaker_id="28313" name="Ville ITÄLÄ" is_mep="True" mode="spoken" nationality="Finland" birth_date="10-05-1959" birth_place="Luumäki" p_group="Group of the European People's Party (Christian Democrats)" m_state="FI">
      <p sl="fi">(Signor Presidente, è stato appena adottato un documento estremamente importante e penso che sia fondamentale continuare a dialogare con la Russia. Per noi la Russia è un vicino importante e quanto migliori sono le nostre relazioni, tanto meglio è per tutti. Vorrei richiamare l’attenzione sulla questione della rinuncia al visto. Personalmente penso che sia un obiettivo importante, ma forse dovremmo procedere con calma. In quanto rappresentante di un paese confinante, posso dirvi che non possiamo affrettarci troppo, a meno che non vi siano accordi di rimpatrio funzionanti. In Russia è ovviamente necessario garantire che la doppia identità, prima merce in vendita, non possa più essere comprata. Tutti i diversi aspetti devono essere affrontati adeguatamente dalla Russia per poter procedere con la rinuncia al visto. Per questo non dobbiamo affrettare inutilmente le cose.</p>
    </intervention>
    <intervention id="4-159-000" speaker_id="96755" name="Sergio Paolo Francesco SILVESTRIS" is_mep="True" mode="spoken" nationality="Italy" birth_date="22-12-1973" birth_place="Molfetta" p_group="Group of the European People's Party (Christian Democrats)" m_state="IT">
      <p sl="it">Signor Presidente, desidero sottolineare come al Summit bilaterale di oggi e domani ci sarà un’importante questione da affrontare, ma di cui mi sembra non si faccia menzione nella nostra risoluzione comune. In altre parole, penso che questo vertice potrebbe rischiare di essere oscurato da una spaccatura sul divieto d’importazione di verdura dall’Europa a causa del batterio Escherichia coli.</p>
      <p sl="it">Come già anticipato dalla Commissione europea, trovo assurdo che la Russia ponga un embargo su prodotti che noi consumiamo quotidianamente e sui quali stiamo svolgendo accurate analisi. Trovo che la reazione russa sia piuttosto un’azione politica, simile a molte altre già viste in passato. Questa mia riflessione, anche in qualità di membro della commissione AGRI, penso sarà condivisa anche dai colleghi.</p>
      <p sl="it">Ritengo dunque opportuno discutere anche di questo problema in occasione del vertice, chiedendo alla Russia di eliminare immediatamente il divieto d’importazione di ortaggi dall’Unione europea, poiché si tratta di un provvedimento sproporzionato e ingiustificato e – come tale – non in linea con i principi stabiliti dall’Organizzazione mondiale del commercio, soprattutto se analizzato alla luce del fatto che la Russia è candidata all’adesione all’OMC.</p>
      <p sl="it">Il Primo ministro Putin ha già dichiarato che la Russia non revocherà il divieto fintantoché l’Unione europea non avrà fornito i dettagli della fonte del focolaio del batterio Escherichia coli.</p>
    </intervention>
    <intervention id="4-160-000" speaker_id="96790" name="Marek Józef GRÓBARCZYK" is_mep="True" mode="spoken" nationality="Poland" birth_date="13-03-1968" birth_place="Nowy Sącz" p_group="European Conservatives and Reformists Group" m_state="PL">
      <p sl="pl">(Signor Presidente, gli standard applicati alla Russia sono completamente diversi da quelli in vigore nell’Unione europea. Basti pensare alla questione dei diritti umani e del diritto di associazione o all’uso spregiudicato delle risorse naturali per esercitare pressioni politiche su altri paesi come quelli dell’Unione europea. La costruzione del gasdotto Nord Stream ne è un chiaro esempio. I negoziati in corso sono un banco di prova per l’Unione e la posizione che assumeremo in futuro, quella di partner o cliente.</p>
    </intervention>
    <intervention id="4-161-000" speaker_id="96695" name="Radvilė MORKŪNAITĖ-MIKULĖNIENĖ" is_mep="True" mode="spoken" nationality="Lithuania" birth_date="02-01-1984" birth_place="Kaunas" p_group="Group of the European People's Party (Christian Democrats)" m_state="LT">
      <p sl="lt">(Signor Presidente, le politiche del presidente Lukashenko lo hanno spinto, con tutto il suo paese, in un profondo auto-isolamento rispetto all’Occidente. La Russia ne sta traendo rapidamente vantaggio e punta a subentrare nelle società bielorusse strategiche e più redditizie in cambio di prestiti. Già si parla dell’introduzione di una moneta comune (il rublo russo).</p>
      <p sl="lt">L’imminente vertice UE-Russia dovrebbe essere sfruttato per richiamare l’attenzione sulla situazione in Bielorussia. Non mi riferisco a negoziati con la Russia sulla Bielorussia, perché ciò implicherebbe soltanto che la Russia gode di qualche sorta di “diritto speciale” sul paese. Dobbiamo però segnalare alla Russia, al massimo livello, che è inaccettabile esercitare influenza su un paese limitrofo cavalcando una situazione e negoziando con un regime autoritario che non rappresenta il popolo. Soltanto lo stesso popolo bielorusso può giungere a una decisione sui processi di integrazione del paese e unicamente in condizioni di autodeterminazione democratica.</p>
    </intervention>
    <intervention id="4-162-000" speaker_id="96772" name="Peter JAHR" is_mep="True" mode="spoken" nationality="Germany" birth_date="24-04-1959" birth_place="Burgstädt" m_state="DE">
      <p sl="de">(Signor Presidente, penso che si possa dibattere a lungo la portata dei progressi compiuti dalla Russia lungo il cammino della democrazia. Ovviamente, dalla nostra prospettiva i problemi sono tanti. Tuttavia, d’altro canto, è sempre meglio sviluppare la nostra cooperazione con la Russia, specialmente quando le chiediamo di rispettare i diritti umano o migliorare i diritti ambientali, non foss’altro per le dimensioni del paese. Se saremo in grado di garantire una cooperazione amichevole, ma anche seria, e se non dimentichiamo di formulare richieste legittime e sottolineare le legittime carenze, compieremo un passo avanti nella giusta direzione non soltanto in termini di cooperazione tra Europa e Russia, ma, aspetto più importante, in termini di diritti umani. In ultima analisi, tutto ruota attorno al desiderio di migliorare la situazione del popolo russo.</p>
    </intervention>
    <intervention id="4-163-000" speaker_id="28127" name="Lena EK" is_mep="True" mode="spoken" nationality="Sweden" birth_date="16-01-1958" birth_place="Mönsterås" p_group="Group of the Alliance of Liberals and Democrats for Europe" m_state="SE">
      <p sl="sv">(Signor Presidente, risoluzioni come questa adottano sempre un linguaggio estremamente diplomatico. Questa volta penso che siamo stati troppo blandi nella nostra valutazione delle relazioni con la Russia. Sappiamo che la situazione dei diritti umani nel paese è più che disprezzabile, così come sappiamo che è quasi impossibile per i cittadini esprimere liberamente le proprie opinioni politiche. Sappiamo inoltre che molti sono reclusi proprio perché hanno cercato di esercitare i loro diritti umani. Questo è intollerabile.</p>
      <p sl="sv">Analogamente penso che le parole scelte per la politica energetica siano poco incisive. Il fatto è che i criteri che imponiamo in materia di clima e ambiente devono valere anche per il petrolio o il gas importato dalla Russia. Imponiamo requisiti estremamente rigidi alla Norvegia, che importa gas nell’Unione, ed esattamente gli stessi requisiti dovrebbero valere per la Russia.</p>
    </intervention>
    <intervention id="4-164-000" speaker_id="28314" name="Anneli JÄÄTTEENMÄKI" is_mep="True" mode="spoken" nationality="Finland" birth_date="11-02-1955" birth_place="Lapua" p_group="Group of the Alliance of Liberals and Democrats for Europe" m_state="FI">
      <p sl="fi">(Signor Presidente, la Russia è un partner importante dell’Unione europea e l’Unione otterrebbe ancora di più dalle proprie relazioni con la Russia se l’approccio fosse realmente strategico e sufficientemente assertivo tra i vertici. Soltanto così si possono conseguire risultati.</p>
      <p sl="fi">Sono tre gli aspetti da considerare. In primo luogo, vi è l’adesione della Russia all’Organizzazione mondiale del commercio. L’adesione della Russia all’OMC e il libero scambio sono nell’interesse sia dell’Unione sia della Russia. Sviluppi del clima di investimento e dello Stato di diritto sono componenti essenziali del futuro sviluppo della Russia.</p>
      <p sl="fi">In secondo luogo, Unione e Russia condividono un interesse nella regione artica, un interesse importante. L’Unione deve rafforzare la sua politica artica. In terzo luogo, la rinuncia al visto tra Unione e Russia è l’obiettivo giusto. La Russia, però, dovrebbe migliorare notevolmente pratiche e controlli alle frontiere e, in tal senso, sostengo questo approccio estremamente pragmatico.</p>
      <a text="(Applausi)"/>
    </intervention>
    <intervention id="4-166-000" speaker_id="96755" name="Sergio Paolo Francesco SILVESTRIS" is_mep="True" mode="spoken" nationality="Italy" birth_date="22-12-1973" birth_place="Molfetta" p_group="Group of the European People's Party (Christian Democrats)" m_state="IT">
      <p sl="it">Signor Presidente, facendo una ricerca sull’argomento mi sono reso conto che – paradossalmente, vista la dimensione del paese – ci si occupa della questione con particolare interesse in Svizzera, dove moltissime sono le notizie e gli opuscoli al riguardo, mentre molto meno sono le informazioni che giungono dall’Europa.</p>
      <p sl="it">Non sarà per caso che il problema, anche a seguito dell’applicazione della direttiva 2006/114/CE, continua ad affliggere un numero impressionante di imprese – soprattutto le piccole e medie imprese – e di consumatori in tutt’Europa. Di fronte a ben oltre 400 petizioni, come citato in un paragrafo della risoluzione, ci troviamo oggi a ridiscutere della questione in quest’Aula.</p>
      <p sl="it">Il problema è che continuano regolarmente a verificarsi casi di commercianti che sottoscrivono inconsapevolmente contratti a titolo oneroso per l’iscrizione a un annuario professionale. Coloro che leggono i formulari d’iscrizione solo superficialmente e li firmano senza riflettere e senza un attento esame, possono andare incontro a spiacevoli sorprese che rischiano di costare caro.</p>
      <p sl="it">Negli ultimi anni si sono diffuse in tutt’Europa pratiche commerciali simili a quella appena descritta, difficili da combattere efficacemente con il diritto attuale. Il mio voto favorevole di questa mattina è inteso dunque soprattutto a beneficio delle piccole e medie imprese, che costituiscono un grande apporto al nostro sistema economico.</p>
    </intervention>
    <intervention id="4-167-000" speaker_id="96772" name="Peter JAHR" is_mep="True" mode="spoken" nationality="Germany" birth_date="24-04-1959" birth_place="Burgstädt" m_state="DE">
      <p sl="de">(Signor Presidente, sono molto lieto che oggi si sia discusso delle società che si occupano di annuari e delle loro pratiche. È un argomento molto importante nell’Unione europea. Nonostante il fatto che la commissione per le petizioni si dedichi intensamente all’argomento dal 2008, non abbiamo assistito ad alcun miglioramento di rilievo.</p>
      <p sl="de">Vorrei spiegare perché la situazione in Germania è così difficile. È obbligatorio e prassi normale in Germania che una neocostituita persona giuridica si iscriva con il proprio recapito a un annuario online all’atto della costituzione. Chiunque si iscriva riceve da 8 a 10 lettere di risposta. È probabile che una di queste sia vera; le altre sono fasulle. Se, durante il periodo della costituzione della società, quando si è molto presi da adempimenti burocratici e di altro genere, si risponde erroneamente a una lettera fasulla, ci si ritrova ad aver firmato un contratto e dover pagare una fattura anche di 1 000 euro.</p>
      <p sl="de">Inviterei dunque nuovamente la Commissione a valutare l’ipotesi di imporre un divieto comunitario a tali annuari aziendali ingannevoli.</p>
    </intervention>
    <intervention id="4-168-000" speaker_id="28127" name="Lena EK" is_mep="True" mode="spoken" nationality="Sweden" birth_date="16-01-1958" birth_place="Mönsterås" p_group="Group of the Alliance of Liberals and Democrats for Europe" m_state="SE">
      <p sl="sv">(Signor Presidente, in generale dedichiamo decisamente troppo tempo in Parlamento ai problemi incontrati dalle piccole imprese. Si è sviluppata una nuova forma di frode in cui le piccole imprese sono indotte ingannevolmente a pubblicizzarsi con vari tipi di annuari. Quando poi scoprono che si tratta di una pratica fraudolenta, ricevono una richiesta di pagamento. La fattura viene poi trasmessa a un’agenzia di recupero crediti e l’importo aumenta diventando il triplo o persino il decuplo dell’importo iniziale in un brevissimo lasso di tempo.</p>
      <p sl="sv">L’ultimo sviluppo consiste nel fatto che queste grandi montature fraudolente consolidate ora operano anche a livello transfrontaliero, per cui diventa pressoché impossibile per la singola piccola impresa ottenere giustizia. Viene invece perseguita dalle agenzie di recupero crediti senza essere in grado di porre fine alla questione né poter denunciare il suo caso né individuare il responsabile del reato.</p>
      <p sl="sv">In realtà, ciò significa anche che la cooperazione tra le forze di polizia europee deve essere rafforzata perché dobbiamo essere in grado di individuare questi modelli transfrontalieri su larga scala, perché non si tratta di piccoli atti di frode, bensì di grandi circuiti organizzati di attività fraudolente che coinvolgono somme estremamente ingenti, dell’ordine di milioni di euro. È dunque una risoluzione valida, ma decisamente troppo poco incisiva e occorre sviluppare ulteriormente la cooperazione europea.</p>
    </intervention>
    <intervention id="4-170-000" speaker_id="28316" name="Hannu TAKKULA" is_mep="True" mode="spoken" nationality="Finland" birth_date="20-11-1963" p_group="Group of the Alliance of Liberals and Democrats for Europe" m_state="FI">
      <p sl="fi">(Signor Presidente, ho chiesto di intervenire nella discussione sulla Russia e forse mi consentirà di dire qualche parola in merito anche se siamo passati a un altro argomento. È molto importante, a mio parere, intraprendere un dialogo con la Russia. Abbiamo bisogno di riunioni di alto livello, ma come europei al riguardo dobbiamo rammentare qual è la funzione fondamentale dell’Unione europea. La nostra funzione è promuovere la democrazia, i diritti umani e la libertà di opinione nelle discussioni con i russi. Questi valori fondamentali devono essere sottolineati.</p>
      <p sl="fi">Quando parliamo di rinuncia al visto, parliamo di un obiettivo futuro. Ora è prioritario sviluppare la democrazia nel paese. Lasciamo che la Russia si sviluppi e intraprenda il cammino della democrazia attuando di conseguenza di diritti umani e lo Stato di diritto; dopo potremo tornare sul discorso della rinuncia al visto.</p>
    </intervention>
    <intervention id="4-172-000" speaker_id="25919" name="Martin KASTLER" is_mep="True" mode="spoken" nationality="Germany" birth_date="18-06-1974" birth_place="Nürnberg" p_group="Group of the European People's Party (Christian Democrats)" m_state="DE">
      <p sl="de">(Signor Presidente, onorevoli colleghi, per i pochi di voi ancora rimasti, visitatori del Parlamento europeo, vorrei in conclusione formulare alcune brevi osservazioni sul tema delle società che propongono annuari ingannevoli.</p>
      <p sl="de">Ho votato a favore della risoluzione perché è importante per noi nell’Unione europea esprimere chiaramente la nostra opinione al riguardo. È una parte della criminalità organizzata in Europa che coinvolge società fittizie che sottraggono denaro alla gente e alle piccole e medie imprese in Internet . Dobbiamo adoperarci al meglio per evitare che ciò accada. La Commissione ha presentato molti interventi infervorati a favore di un reale sostegno alle piccole e medie imprese e uno snellimento della democrazia. Un aspetto importante in tal senso è la necessità di porre fine a questo tipo di criminalità organizzata. La risoluzione rappresenta un passo nella giusta direzione, ma soltanto un piccolo passo. Dobbiamo agire e pertanto invito tutti a proseguire questo lavoro e intendo non soltanto i membri che non sono qui, ma chiunque di noi rappresenti i cittadini europei in Parlamento.</p>
    </intervention>
    <intervention id="4-173-000" speaker_id="33569" name="Syed KAMALL" is_mep="True" mode="spoken" nationality="United Kingdom" birth_date="15-02-1967" birth_place="London" p_group="European Conservatives and Reformists Group" m_state="GB">
      <p sl="en">(Signor Presidente, concordo con il collega che mi ha preceduto. Sovente accade che qualunque sia il problema la risposta del Parlamento pare essere più Unione e più regolamentazione. L’armonizzazione rispetto al reciproco riconoscimento ha imposto un diritto contrattuale comunitario che fa gravare ulteriori oneri amministrativi sulle piccole imprese. Eppure, in realtà ci dovremmo concentrare su un migliore funzionamento dell’Unione. Qualunque sia la vostra posizione in merito all’Unione, che siate scettici in merito a un’ulteriore integrazione o vogliate più Europa, dobbiamo concentrarci su un miglioramento funzionamento dell’Unione e del mercato interno, ma dobbiamo anche affrontare le frodi transfrontaliere.</p>
      <p sl="en">Da anni da quando sono membro di questo Parlamento ricevo e-mail e lettere dagli elettori che sono stati ingannevolmente indotti a sottoscrivere un annuario aziendale e hanno ricevuto una fattura di importo decisamente consistente. Anziché occuparci di tutte le altre cose che abbiamo trattato questa settimana, facciamo in modo che l’Unione funzioni meglio. Concentriamoci sulla riduzione degli oneri amministrativi a carico delle piccole e medie imprese e aiutiamo i cittadini europei che sono stati vittime di questo tipo di frode transfrontaliera.</p>
    </intervention>
    <intervention id="4-175-125" speaker_id="28276" name="Laima Liucija ANDRIKIENĖ" is_mep="True" mode="written" nationality="Lithuania" birth_date="01-01-1958" birth_place="Druskininkai" p_group="Group of the European People's Party (Christian Democrats)" m_state="LT">
      <p sl="it">Ho votato a favore della risoluzione concernente il Sudan e il Sudan meridionale: situazione dopo il referendum del 2011. Il referendum indetto in Sudan meridionale dal 9 al 15 gennaio 2011 si è concluso con un voto favorevole a maggioranza schiacciante alla creazione di uno Stato indipendente del Sudan meridionale che dovrebbe formalmente dichiarare la propria indipendenza il 9 luglio 2011, data coincidente con la data di scadenza dell’accordo globale di pace (CPA). Sarà un giorno molto importante per il Sudan meridionale in quanto la creazione di un nuovo Stato porrà parecchie sfide difficili. Apprezzo l’esortazione rivolta nella risoluzione alle autorità del Sudan meridionale affinché promuovano lo sviluppo del paese come nazione moderna, pluralistica e democratica basata sullo Stato di diritto e sul rispetto dei diritti umani, specialmente di donne e bambini, oltre che della preminenza diritto dei cittadini di scegliere il proprio governo attraverso elezioni libere e regolari. Sebbene il Sudan meridionale abbia riserve di risorse naturali come petrolio, rame e ferro, nonché foreste e terre fertili, una vasta maggioranza della popolazione vive in povertà, con un dei tassi più alti di mortalità infantile e gli indici più bassi al mondo nel campo dell’istruzione. Esorto dunque il futuro governo del Sudan meridionale ad adottare immediatamente le misure necessarie per concorrere a garantire perlomeno un reddito minimo di sussistenza, garanzie sociali e, soprattutto, sicurezza per le popolazioni del Sudan meridionale.</p>
    </intervention>
    <intervention id="4-175-187" speaker_id="96862" name="Sophie AUCONIE" is_mep="True" mode="written" nationality="France" birth_date="19-08-1963" birth_place="Dugny" p_group="Group of the European People's Party (Christian Democrats)" m_state="FR">
      <p sl="it">Sono certa che l’Unione europea sarà chiamata a svolgere un ruolo importante nella lotta alla povertà e nel rilancio dell’economia del Sudan. Vorrei pertanto sottolineare quanto importante sia mantenere in essere gli aiuti umanitari dell’Unione al Sudan e al Sudan meridionale.</p>
    </intervention>
    <intervention id="4-175-250" speaker_id="96680" name="Zigmantas BALČYTIS" is_mep="True" mode="written" nationality="Lithuania" birth_date="16-11-1953" birth_place="Šilutė" p_group="Group of the Progressive Alliance of Socialists and Democrats in the European Parliament" m_state="LT">
      <p sl="it">Ho votato a favore dell’odierna risoluzione. Il referendum indetto in Sudan meridionale dal 9 al 15 gennaio 2011 si è concluso con un voto favorevole a maggioranza schiacciante alla creazione di uno Stato indipendente del Sudan meridionale, che dovrebbe dichiarare formalmente la propria indipendenza il 9 luglio 2011. Il Parlamento europeo rispetta pienamente l’esito del voto referendario come espressione della volontà democratica del popolo del Sudan meridionale. Accolgo con favore l’esortazione rivolta dal Parlamento europeo al Sudan meridionale affinché attui politiche in materia di investimento estero nell’interesse della popolazione in modo che gli investimenti esteri nelle risorse naturali vadano a vantaggio dello sviluppo dell’economia locale per combattere la povertà. Il denaro stanziato dall’Unione europea a titolo di assistenza allo sviluppo dovrebbe essere usato a sostegno dei servizi di base, segnatamente istruzione e sanità, agricoltura, sicurezza alimentare e potenziamento della capacità istituzionale, per garantire lo sviluppo del Sudan meridionale come nazione moderna, pluralistica e democratica basata sui principi dello Stato di diritto e sul rispetto dei diritti umani.</p>
    </intervention>
    <intervention id="4-175-500" speaker_id="96922" name="Izaskun BILBAO BARANDICA" is_mep="True" mode="written" nationality="Spain" birth_date="27-03-1961" birth_place="Bermeo" m_state="ES">
      <p sl="it">Ho votato a favore della risoluzione in quanto appoggio il Sudan e il Sudan meridionale e mi complimento con loro per la condotta assunta dopo il referendum, che contribuirà a costruire uno Stato democratico in pace con prosperità e sicurezza per quanto concerne i diritti umani, sociali ed economici di ambedue i paesi. Per conseguire tale obiettivo, chiediamo alle parti di intraprendere un dialogo costruttivo al fine di risolvere pacificamente la situazione di Abyei, nonché le questioni ancora da negoziare come la ripartizione dei proventi derivanti dal petrolio, la delimitazione dei confini e la ripartizione del debito. A tal fine, l’Unione europea deve mettere a disposizione dei due paesi le risorse necessarie per sostenere i servizi sociali come istruzione, sanità, agricoltura, sicurezza alimentare e potenziamento della capacità istituzionale mantenendo in essere tale assistenza umanitaria per ambedue i paesi dopo il 9 luglio, data in cui il Sudan meridionale conquisterà ufficialmente l’indipendenza.</p>
    </intervention>
    <intervention id="4-175-750" speaker_id="97198" name="Mara BIZZOTTO" is_mep="True" mode="written" nationality="Italy" birth_date="03-06-1972" birth_place="Bassano del Grappa " m_state="IT">
      <p sl="it">Accolgo con particolare favore la risoluzione del Parlamento sul Sudan e Sudan meridionale, che ribadisce il pieno rispetto per il referendum che, nel gennaio 2011, ha sancito l’indipendenza del Sudan meridionale. La risoluzione esprime così supporto per il principio di autodeterminazione dei popoli, e riconosce il diritto della comunità cristiana del Sudan meridionale di costituire uno Stato a sé, non soggetto all’autorità della maggioranza mussulmana. Il documento sottolinea la necessità che i due nuovi Stati generati dalla ripartizione del Sudan riconoscano reciprocamente le rispettive sovranità e sollecita l’adozione di misure atte a facilitare il loro rafforzamento e stabilizzazione all’insegna della democrazia, del rispetto dei diritti umani e del mutuo riconoscimento. Tenendo conto che tanto la difesa del principio di autodeterminazione quanto la tutela delle minoranze cristiane nel mondo costituiscono aspetti fondamentali della teoria politica della Lega Nord, non posso che esprimermi positivamente verso questa risoluzione.</p>
    </intervention>
    <intervention id="4-176-000" speaker_id="96798" name="John BUFTON" is_mep="True" mode="written" nationality="United Kingdom" birth_date="31-08-1962" birth_place="Llanidloes " p_group="Europe of freedom and democracy Group" m_state="GB">
      <p sl="it">Ho votato contro l’erogazione di assistenza esterna al Sudan meridionale per un importo di 200 milioni di euro a titolo di cooperazione allo sviluppo per assistere il Sudan meridionale ad affrontare le numerose sfide umanitarie e socioeconomiche in un contesto di ridotta capacità di governo e fragilità politica. Poiché l’Unione è di per sé un’istituzione ademocratica, un’istituzione che, secondo il mio fermo convincimento, non dovrebbe avere un’agenda di politica esterna, non posso avallare alcuna attività da essa svolta a favore di paesi terzi. Il Regno Unito è uno dei più grandi donatori al mondo di assistenza estera.</p>
      <p sl="it">È fondamentale che la politica estera e l’assistenza estera restino nella sfera di competenze dei singoli Stati membri e non siano stabilite a livello europeo, anche se il destinatario è bisognoso e appropriato. Consentendo all’Unione di forgiare un’agenda in materia di politica estera, finiremo per ritrovarci in una situazione in cui un paese terzo dividerà gli Stati membri e non risponderà al desiderio unanime dell’Unione nel suo complesso. Tale attività a livello comunitario apre la via a una maggiore competenza per quanto concerne l’azione esterna, esito con il quale sono profondamente in disaccordo.</p>
    </intervention>
    <intervention id="4-176-062" speaker_id="96867" name="Maria da Graça CARVALHO" is_mep="True" mode="written" nationality="Portugal" m_state="PT">
      <p sl="it">Per quel che riguarda la risposta del Parlamento alla situazione in Sudan dopo il referendum del 2011, che ha deciso a favore dell’indipendenza del Sudan meridionale dal 9 luglio, ritengo che la proposta di risoluzione presentata dal gruppo PPE sia la più appropriata in quanto penso che rappresenti un approccio migliore alla situazione politica esistente, nonché alle relazioni con altri paesi africani.</p>
    </intervention>
    <intervention id="4-176-125" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="it">Il referendum indetto in Sudan ha cercato di porre fine alla violenza generalizzata che aveva visto contrapporsi le popolazioni del nord e del sud del paese. Alla luce dei risultati del referendum, la volontà del popolo del Sudan meridionale è ora inequivocabilmente a favore dell’indipendenza, come si ripete ormai a più riprese da molti anni. Il mio gruppo ha seguito la questione e, in particolare, la situazione di Darfur, nel corso di varie sessioni parlamentari e ha sostenuto con successo la candidatura dell’avvocato sudanese Salih Mahmoud Osman per il premio Sakharov 2007. Il conferimento del premio era volto a rendere ancor più visibile l’orrore non celato del genocidio nel paese e riconoscere l’operato pacifico di quanti, contro ogni pronostico, non avevano abbandonato la lotta per la pace, la solidarietà e i diritti umani. Purtroppo, il premio conferito a Osman non è stato sufficiente per far comprendere alla comunità internazionale l’auspicabile urgenza di affrontare le ripetute e gravi violazioni dei diritti umani registrate in Sudan. Spero che prima e dopo la separazione ambedue le parti siano capaci di rispettare quanto concordato, costruire due paesi pacifici, affrancare le proprie popolazioni dalla povertà e promuovere un spirito di buon vicinato. Spero inoltre che l’Unione europea riesca a contribuirvi.</p>
    </intervention>
    <intervention id="4-176-156" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="it">Gli esiti finali del referendum del 9 gennaio 2011 sull’autodeterminazione del Sudan meridionale hanno confermato a maggioranza schiacciante che i votanti erano determinati a creare uno Stato indipendente. Secondo gli osservatori internazionali dell’Unione, il referendum, i cui risultati sono stati annunciati dalla commissione referendaria del Sudan meridionale e convalidati dal governo del Sudan, si è svolto in maniera corretta.</p>
      <p sl="it">Chiedo pertanto rispetto per gli esiti del referendum come espressione della volontà democratica del popolo del Sudan meridionale ed esorto il Sudan e il Sudan meridionale a impegnarsi attivamente per promuovere un governo democratico e instaurare una pace duratura dando sicurezza e prosperità in ambedue i paesi. Reputo molto importante l’erogazione di aiuti esterni e apprezzo la decisione del Consiglio del 23 maggio 2011 di stanziare 200 milioni di euro per la cooperazione allo sviluppo in Sudan meridionale con lo scopo di contribuire all’autonomia delle comunità locali e provvedere alle esigenze basilari della popolazione e alla mancanza di risorse umane e infrastrutture.</p>
    </intervention>
    <intervention id="4-176-187" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="it">Come abbiamo segnalato all’epoca, l’indipendenza del Kosovo ha stabilito un pericoloso precedente rispetto all’intervento dell’imperialismo nella creazione di Stati artificiali secondo i propri interessi geostrategici di accesso a mercati, risorse naturali e forza lavoro a fini di controllo.</p>
      <p sl="it">Il caso del Sudan meridionale è analogo a quello del Kosovo sotto tutti gli aspetti. Specificamente, è stato indetto un referendum, finanziato e promosso da varie potenze, proprio nella parte che rivendica l’indipendenza, essendo più conveniente, senza che il resto della popolazione potesse pronunciarsi al riguardo. A ciò va aggiunto che nella parte meridionale del Sudan sono presenti ricche riserve di quel petrolio fondamentale per il grande capitale internazionale.</p>
      <p sl="it">L’attuale situazione, con la ricomparsa dei già conflitti vissuti in Sudan e nell’intera regione e la controversia sulla definizione dei suoi confini, dimostra che la creazione artificiale di questo paese non risolve affatto i problemi esistenti né migliorerà il tenore di vita di milioni di sudanesi, esacerbando invece contraddizioni e scontri.</p>
      <p sl="it">Dopo che le grandi potenze imperialiste hanno finito di forgiare il continente africano sulla base dei propri interessi, tutto porta a credere che sia stato riavviato un processo in Sudan meridionale che porterà a più guerre e sofferenze per le popolazioni africane locali già fortemente devastate.</p>
    </intervention>
    <intervention id="4-176-250" speaker_id="23868" name="Monika BEŇOVÁ" is_mep="True" mode="written" nationality="Slovakia" birth_date="15-08-1968" birth_place="Bratislava" m_state="SK">
      <p sl="it">A seguito dell’indipendenza che dovrebbe avvenire esattamente entro un mese, il Sudan meridionale dovrà confrontarsi contemporaneamente con numerosi problemi umanitari e socioeconomici. Per lungo tempo, l’assistenza dei paesi vicini sarà più importante che mai per il Sudan meridionale nel suo tentativo di combattere la povertà, rafforzare le comunità locali e accelerare i benefici della pace per la popolazione.</p>
      <p sl="it">Nel periodo immediatamente successivo al referendum, per quanto il paese avrà accesso a fonti di finanziamento multilaterali, sussiste il rischio che si crei un vuoto a livello di fondi che renderà il Sudan meridionale molto vulnerabile e a rischio di crollo dello Stato. Ritengo dunque essenziale che l’Unione europea faccia tutto quanto in suo potere per aiutare i sudanesi a superare questo periodo critico ed evitare un’incombente catastrofe umanitaria perché il paese potrà iniziare a lavorare sistematicamente per conseguire i propri obiettivi di sviluppo soltanto se prevarrà la fiducia in un futuro pacifico.</p>
    </intervention>
    <intervention id="4-176-312" speaker_id="96693" name="Juozas IMBRASAS" is_mep="True" mode="written" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="it">Ho accolto con favore l’odierno documento perché esorta le autorità del Sudan meridionale a promuovere lo sviluppo de paese come nazione moderna, pluralistica e democratica basata sullo Stato di diritto e il rispetto dei diritti umani, specialmente di donne e bambini, nonché la preminenza del diritto dei cittadini di scegliere il proprio governo attraverso elezioni libere e regolari tutelando la libera circolazione, la libertà di associazione e la libertà di esprimere le proprie opinioni politiche sancite dalla costituzione e dalla legge.</p>
    </intervention>
    <intervention id="4-176-375" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="it">Ho votato a favore dell’odierna risoluzione che esorta ambedue le parti in Sudan, in vista del giorno dell’indipendenza, formalmente prevista per il 9 luglio 2011, a presentare piani concreti per la creazione e/o la riforma delle proprie istituzioni affinché per quella data i due Stati siano sostenibili. La risoluzione invita inoltre le delegazioni dell’Unione in Sudan e Sudan meridionale a diffondere e attuare in maniera propositiva e attiva le raccomandazioni delle recenti missioni di osservazione comunitarie inviate per le elezioni e il referendum.</p>
    </intervention>
    <intervention id="4-176-500" speaker_id="4462" name="Clemente MASTELLA" is_mep="True" mode="written" nationality="Italy" birth_date="05-02-1947" birth_place="Ceppaloni " p_group="Group of the European People's Party (Christian Democrats)" m_state="IT">
      <p sl="it">Rispettiamo l’esito del referendum sull’indipendenza del Sudan meridionale, prevista il 9 luglio 2011, quale espressione della volontà democratica del popolo sudanese. Auspichiamo che le autorità politiche promuovano lo sviluppo di uno Stato moderno, pluralista e democratico, basato sulla legalità e rispettoso dei diritti umani; sostengano il primato del diritto dei cittadini di scegliere il proprio governo per mezzo di elezioni libere e periodiche, proteggendo le libertà di circolazione, di associazione e di espressione delle opinioni politiche. Concordiamo, inoltre, che tutte le parti si impegnino in un dialogo continuo e costruttivo mirante a risolvere le questioni lasciate in sospeso dal referendum, tra cui i confini comuni, le disposizioni in materia di cittadinanza per i cittadini sia della parte settentrionale che meridionale e la condivisione dei proventi del petrolio. Sosteniamo, infine, la necessità di stanziare nuovi fondi europei per sostenere i servizi di base, in particolare l’istruzione, la sanità, l’agricoltura, la sicurezza alimentare e la costruzione della capacità istituzionale. L’UE dovrà mantenere gli aiuti umanitari per il Sudan e il Sudan meridionale anche dopo il 9 luglio 2011 e tutti i partiti politici dovranno collaborare per rappresentare pienamente tutta la popolazione e per contribuire a costruire istituzioni politiche democratiche e stabili.</p>
    </intervention>
    <intervention id="4-176-750" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="it">I conflitti in Sudan, specialmente nella regione di Darfur, hanno mietuto negli anni molte vittime, specialmente presso la popolazione più svantaggiata. Speriamo che il referendum ponga fine al conflitto e finalmente si entri in un processo volto a instaurare una pace duratura. L’Unione svolgerà un ruolo importante nei futuri sviluppi della regione e non può rinunciare alla sua importante funzione di portare la pace nella regione.</p>
    </intervention>
    <intervention id="4-177-000" speaker_id="96670" name="Louis MICHEL" is_mep="True" mode="written" nationality="Belgium" birth_date="02-09-1947" birth_place="Tirlemont" p_group="Group of the Alliance of Liberals and Democrats for Europe" m_state="BE">
      <p sl="it">La situazione della sicurezza nello Stato di Abyei è molto preoccupante. Incoraggerei le parti coinvolte a impegnarsi in un dialogo di pace intraprendendo di nuovo negoziati con l’Unione africa. Chiedo anche che si indica un referendum, come previsto dall’accordo globale di pace (CPA). Sia il nord sia il sud dovranno lavorare per risolvere varie questioni fondamentali rimaste in sospeso come la definizione dei confini tra i due paesi, la ripartizione dei proventi derivanti dal petrolio, l’uso degli oleodotti, la questione della cittadinanza e l’organizzazione di consultazioni popolari in Nilo azzurro e Kordofan meridionale. Il sostegno al Sudan meridionale deve essere una delle nostre priorità. Lo incoraggeremmo a firmare e ratificare l’accordo di Cotonou che aprirà la porta a nuove prospettive di cooperazione. Lo incoraggeremmo, assieme a Khartoum, a introdurre una democrazia pluralistica e multietnica e una società civile indipendente in cui si attribuisca un ruolo fondamentale alla giustizia a fianco dei poteri legislativo ed esecutivo. Saremo ben lieti di accogliere un parlamentare del Sudan meridionale una volta che il paese avrà firmato e ratificato l’accordo di Cotonou nell’Assemblea parlamentare paritetica, ma dobbiamo continuare a prestare attenzione al nord senza ignorarlo né isolarlo diplomaticamente.</p>
    </intervention>
    <intervention id="4-177-125" speaker_id="96999" name="Alexander MIRSKY" is_mep="True" mode="written" nationality="Latvia" birth_date="20-03-1964" birth_place="Vilna" p_group="Group of the Progressive Alliance of Socialists and Democrats in the European Parliament" m_state="LV">
      <p sl="it">Il referendum indetto in Sudan meridionale dal 9 al 15 gennaio 2011 si è concluso con un voto favorevole a maggioranza schiacciante alla creazione di uno Stato indipendente del Sudan meridionale. L’accordo relativo all’organizzazione del referendum era stato concluso dal governo del Sudan e dai separatisti del sud del paese nel 2005 dopo 20 anni di guerra civile.</p>
      <p sl="it">Le autorità di governo in rappresentanza del nord hanno firmato l’accordo globale di pace con la clausola che la questione dell’autodeterminazione del Sudan meridionale fosse risolta con il referendum. Poiché di recente la situazione nella regione si è notevolmente deteriorata, con l’odierna risoluzione ci rivolgiamo al governo del Sudan meridionale affinché garantisca democrazia nel paese e smilitarizzi i suoi territori.</p>
      <p sl="it">Ribadiamo altresì l’importanza di fornire aiuti umanitari al Sudan e al Sudan meridionale e ci rivolgiamo ai creditori internazionali affinché alleggeriscano il loro debito. Aggiungerei anche che è necessario rafforzare la sorveglianza, dispiegare più esperti, erogare assistenza finanziaria alla regione e offrire opportunità gratuite di istruzione superiore presso università comunitarie per i giovani meritevoli. Ho votato a favore.</p>
    </intervention>
    <intervention id="4-177-187" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="it">In un referendum del gennaio di quest’anno, il popolo del Sudan meridionale a votato a schiacciante maggioranza a favore dell’indipendenza e della separazione dalla parte settentrionale del paese. È importante che l’Unione europea rispetti il diritto all’autodeterminazione di questi popoli senza alcuna restrizione e riconosca gli esiti del referendum come espressione della volontà democratica del popolo del Sudan meridionale. Poiché l’odierna proposta di risoluzione risponde chiaramente a tali requisiti, ho votato a favore. Ora è importante che le parti firmatarie dell’accordo globale di pace si impegnino in un dialogo costante e costruttivo per affrontare le questioni rimaste irrisolte dopo il referendum, tra cui la definizione di confini comuni, l’attribuzione della cittadinanza ai cittadini del nord e del sud, l’equa ripartizione dei proventi derivanti dal petrolio e l’uso degli oleodotti.</p>
    </intervention>
    <intervention id="4-177-250" speaker_id="96694" name="Rolandas PAKSAS" is_mep="True" mode="written" nationality="Lithuania" birth_date="10-06-1956" birth_place="Telšiai" p_group="Europe of Freedom and Direct Democracy Group" m_state="LT">
      <p sl="it">Accolgo con favore l’odierna risoluzione perché è molto importante gestire i conflitti armati e i disaccordi tra i due paesi, evitare che le sommosse dilaghino, nonché raggiungere e attuare correttamente un accordo globale di pace. Sia il Sudan settentrionale sia quello meridionale devono essere governati sulla base dei principi della democrazia e dello Stato di diritto nel rispetto dei diritti umani, sociali ed economici. Pace duratura e sicurezza devono prevalere nella regione. Di conseguenza, la protezione e la sicurezza del popolo sudanese devono continuare a essere prioritarie. Soprattutto, occorre urgentemente affrontare la questione dello status della regione di Abyei secondo le disposizioni dell’accordo globale di pace. Se possibile, è molto importante che l’Unione fornisca l’assistenza allo sviluppo necessaria. Dobbiamo compiere ogni sforzo per garantire che il denaro stanziato allo scopo venga utilizzato in maniera mirata per i servizi essenziali e di base. Inoltre, il governo del Sudan meridionale dovrebbe iniziare ad attuare politiche in materia di investimento estero che richiamino investimenti esteri nelle risorse naturali, contribuendo in tal modo alla realizzazione della politica di riduzione della povertà.</p>
    </intervention>
    <intervention id="4-177-500" speaker_id="28279" name="Justas Vincas PALECKIS" is_mep="True" mode="written" nationality="Lithuania" birth_date="01-01-1942" birth_place="Samara " p_group="Group of the Progressive Alliance of Socialists and Democrats in the European Parliament" m_state="LT">
      <p sl="it">Ho votato a favore dell’odierna risoluzione concernente il Sudan e il Sudan meridionale perché il referendum indetto in Sudan meridionale, al quale la maggioranza dei cittadini ha votato a favore della creazione di uno Stato del Sudan meridionale indipendente, è prova della volontà democratica dei suoi cittadini. Dopo sette anni di guerra, la maggior parte della popolazione del Sudan meridionale vive in povertà e gli indici per quanto concerne l’istruzione sono i più bassi al mondo. Apprezzo dunque la decisione dell’Unione di assegnare 200 milioni di euro di aiuti al Sudan meridionale per aiutare i segmenti più vulnerabili della popolazione. Tali fondi devono essere stanziati per l’istruzione, la sanità, l’agricoltura e il potenziamento della capacità istituzionale. Accolgo altresì con favore la proroga della missione ONU in Sudan e il dispiegamento di altre forze di pace perché ora è particolarmente importante garantire lo sviluppo pacifico del Sudan e del Sudan meridionale. La creazione del nuovo Stato è un processo complicato nel cui ambito è necessario risolvere molto rapidamente le questioni sospese riguardanti la definizione di confini comuni, l’attribuzione della cittadinanza alle popolazioni delle regioni meridionali e settentrionali, la ripartizione dei proventi derivanti dal petrolio, eccetera. Avendo sottoscritto l’accordo globale di pace, i paesi dovrebbero impegnarsi costruttivamente in un dialogo politico. È importante procedere a una revisione costituzionale nel Sudan meridionale in modo che tutti i partiti politici lavorino insieme per rappresentare tutta la popolazione del nuovo paese e concorrano a costruire istituzioni politiche stabili e democratiche.</p>
    </intervention>
    <intervention id="4-177-625" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="it">I risultati del referendum in Sudan sono un segnale inequivocabile del desiderio di indipendenza del popolo del Sudan meridionale, indipendenza che rivendicano da anni. Il gruppo PPE ha seguito la questione e, in particolare, la situazione di Darfur, nel corso di varie sessioni parlamentari e ha sostenuto con successo la candidatura dell’avvocato sudanese Salih Mahmoud Osman per il premio Sakharov 2007. Il referendum era inteso a porre fine alla violenza tra le popolazioni del nord e del sud del paese. Si spera che in questa fase venga aperto un nuovo capitolo e si costruiscano due paesi pacifici. L’Unione può e deve svolgere un ruolo attivo in tal senso, segnatamente aiutando le popolazioni locali ad affrancarsi dalla povertà e promuovendo uno spirito di buon vicinato.</p>
    </intervention>
    <intervention id="4-177-750" speaker_id="28166" name="Vincent PEILLON" is_mep="True" mode="written" nationality="France" birth_date="07-07-1960" birth_place="Suresnes" p_group="Group of the Progressive Alliance of Socialists and Democrats in the European Parliament" m_state="FR">
      <p sl="it">L’odierna risoluzione, alla cui stesura ho collaborato, giunge in un momento critici, per cui un momento fondamentale, per la risoluzione del conflitto in Sudan meridionale. In gennaio, gli abitanti del Sudan meridionale si sono espressi a maggioranza schiacciante a favore della loro indipendenza in un referendum. Nell’arco di un mese nascerà un nuovo Stato. Vi sono però ancora diverse preoccupazioni, specialmente dopo i recenti scoppi di violenza nella controversa regione di Abyei. Più che mai, in questo periodo di svolta, il Parlamento intende ribadire il suo pieno sostegno al processo di pace e invitare il Sud e il Sudan meridionale, così come l’intera comunità internazionale, a continuare ad attuare l’accordo globale di pace del 2005. In particolare, il Parlamento europeo chiede al Sudan e al Sudan meridionale di proporre piani specifici che tengano conto degli aspetti delicati, segnatamente la questione dell’attribuzione della cittadinanza, la ripartizione del debito e la ripartizione dei proventi derivanti dal petrolio. Tali piani dovranno inoltre affrontare la difficile questione dei confini per garantire che si possa mantenere una coesistenza pacifica e sostenibile dei due Stati.</p>
    </intervention>
    <intervention id="4-177-875" speaker_id="96903" name="Paulo RANGEL" is_mep="True" mode="written" nationality="Portugal" birth_date="18-02-1968" m_state="PT">
      <p sl="it">Tra il 9 e il 15 gennaio 2011, la maggioranza della popolazione del Sudan meridionale si è dichiarata a favore della creazione di uno Stato indipendente. È noto che si tratta di un’area del mondo continuamente sconvolta da conflitti che hanno compromesso la possibilità per ampie fasce della popolazione di godere di condizioni di vita dignitose. Di fronte a queste nuove informazioni, il Parlamento esorta le autorità del Sudan meridionale, la cui indipendenza sarà dichiarata dal 9 luglio 2011, a profondere impegno al fine di riunire le condizioni essenziali per istituire uno Stato democratico basato sulla dignità umana. In tal senso occorrerà l’appoggio internazionale. Per questo accolgo con favore il sostegno che l’Unione europea ha impegnato per concorrere alla costruzione del nuovo Stato. Ho votato pertanto a favore dell’odierna risoluzione.</p>
    </intervention>
    <intervention id="4-178-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="it">Sono lieto che il Parlamento europeo accolga con favore lo svolgimento pacifico e credibile da parte sia del Sudan sia del Sudan meridionale del referendum del 2011 sul Sudan meridionale, gli sforzi profusi da tutte le parti firmatarie dell’accordo globale di pace e l’impegno dimostrato rispetto a detto accordo, interpreti tale fase come un passo fondamentale per l’attuazione dell’accordo globale di pace e segno positivo per la coesistenza pacifica dei due paesi, ribadisca il suo pieno rispetto per l’esito del voto referendario come espressione della volontà democratica del popolo del Sudan meridionale, esorti sia il Sudan settentrionale sia il Sudan meridionale a perseguire attivamente la promozione di un governo democratico e l’instaurazione di una pace duratura dando sicurezza e prosperità ad ambedue i paesi nel rispetto dei diritti umani, sociali ed economici, esorta le autorità del Sudan meridionale a promuovere lo sviluppo del paese come nazione moderna, pluralistica e democratica basata sullo Stato di diritto e il rispetto dei diritti umani, specialmente di donne e bambini, nonché sulla preminenza del diritto dei cittadini di scegliere il proprio governo attraverso elezioni libere e regolari tutelando la libera circolazione, la libertà di associazione e la libertà di esprimere le proprie opinioni politiche sancite dalla costituzione e dal diritto.</p>
    </intervention>
    <intervention id="4-178-250" speaker_id="99416" name="Nikolaos SALAVRAKOS" is_mep="True" mode="written" nationality="Greece" birth_date="15-02-1946" birth_place="Kalamata" p_group="Europe of freedom and democracy Group" m_state="GR">
      <p sl="it">Centinaia di persone sono rimaste uccise nella controversa regione di Abyei tra il Sudan settentrionale e il Sudan meridionale. L’ONU ha recentemente annunciato che perlomeno 20 000 persone hanno abbandonato la città di Abyei rifugiandosi al sud a seguito del ritiro dell’esercito del Sudan settentrionale dall’area. Come giustamente afferma la proposta di risoluzione, ambedue le parti devono presentare piani concreti per la creazione e/o la riforma delle proprie istituzioni in modo che i due Stati siano completamente indipendenti, cessino le ostilità e si promuova un governo democratico al fine di instaurare una pace duratura e sicurezza nella regione.</p>
    </intervention>
    <intervention id="4-178-500" speaker_id="96660" name="Niki TZAVELA" is_mep="True" mode="written" nationality="Greece" birth_date="30-06-1947" birth_place="Lamia" p_group="Europe of freedom and democracy Group - Vice" m_state="GR">
      <p sl="it">Ho votato a favore della proposta di risoluzione comune concernente il Sudan e il Sudan meridionale perché appoggio tutti gli sforzi di sviluppo profusi dall’Unione per ristabilire la pace e ricostruzione di un’area che troppo a lungo a sofferto. I recenti sviluppi nella regione stanno destando preoccupazioni per quel che riguarda il rispetto dei termini del recente referendum sull’indipendenza del Sudan meridionale, mentre l’escalation della violenza ad Abyei, che sta rischiando di causare una destabilizzazione generale nell’area, rappresenta uno sviluppo negativo. L’Unione africana ha un ruolo importante da svolgere e, con l’aiuto dell’Unione europea e delle Nazioni Unite, dovrà vigilare in questo momento critico per evitare che si riaccenda il conflitto. Accolgo con favore l’annuncio del Consiglio riguardante una maggiore assistenza economica al Sudan meridionale e appoggio la raccomandazione intesa a mantenere in essere gli aiuti umanitari comunitari alla regione dopo il 9 luglio. Ritengo che ambedue le proposte siano necessarie e contribuiscano alla creazione del Sudan meridionale come Stato indipendente e in qualunque situazione di emergenza che possa verificarsi.</p>
    </intervention>
    <intervention id="4-179-250" speaker_id="96862" name="Sophie AUCONIE" is_mep="True" mode="written" nationality="France" birth_date="19-08-1963" birth_place="Dugny" p_group="Group of the European People's Party (Christian Democrats)" m_state="FR">
      <p sl="it">Penso che l’Unione europea e la Russia debbano intensificare i negoziati per la creazione di un partenariato e l’introduzione di un accordo globale concernente il sistema politico, economico e sociale, tenuto anche conto di tutte le questioni legate alla democrazia, allo Stato di diritto e al rispetto dei diritti umani.</p>
    </intervention>
    <intervention id="4-179-500" speaker_id="96680" name="Zigmantas BALČYTIS" is_mep="True" mode="written" nationality="Lithuania" birth_date="16-11-1953" birth_place="Šilutė" p_group="Group of the Progressive Alliance of Socialists and Democrats in the European Parliament" m_state="LT">
      <p sl="it">Ho votato a favore dell’odierna risoluzione. Una maggiore cooperazione e relazioni di buon vicinato tra Unione e Russia sono fondamentali per la stabilità, la sicurezza e la prosperità all’interno e all’esterno dell’Europa. Unione e Russia sono reciprocamente interdipendenti, sia economicamente sia politicamente, e pertanto la conclusione di un accordo di partenariato strategico tra Unione e Federazione russa è particolarmente importante per l’ulteriore sviluppo e l’intensificazione della cooperazione tra i due partner. Nelle sue relazioni con la Federazione russa, l’Unione deve parlare all’unisono e dimostrare solidarietà, soprattutto per quel che riguarda la salvaguardia della sicurezza energetica. La politica energetica della Russia nei confronti degli Stati membri e dei paesi del vicinato comune dimostrerà la reale disponibilità della Russia a seguire il percorso della modernizzazione e della democratizzazione. Accolgo con favore la richiesta del Parlamento europeo che l’approvvigionamento di risorse naturali non sia usato come strumento politico e i principi dell’indipendenza e della trasparenza costituiscano la base della cooperazione in materia di sicurezza energetica, unitamente a un pari accesso a mercati, infrastrutture e investimenti.</p>
    </intervention>
    <intervention id="4-179-750" speaker_id="96922" name="Izaskun BILBAO BARANDICA" is_mep="True" mode="written" nationality="Spain" birth_date="27-03-1961" birth_place="Bermeo" m_state="ES">
      <p sl="it">Ho votato a favore in quanto credo che l’Unione europea e la Russia debbano sfruttare il vertice di Nizhny Novgorod per rafforzare la cooperazione strategica e giungere a un accordo globale di cooperazione sul sistema sociale, politico ed economico includendo gli aspetti legati alla democrazia, allo Stato di diritto, nonché ai diritti umani e fondamentali. Il vertice dovrà servire per rivedere la politica in materia di energia e sicurezza, che dovrà essere attuata sulla base dei criteri di interdipendenza, trasparenza, sicurezza dell’approvvigionamento e lotta al cambiamento climatico, oltre che maggiore efficienza energetica. Sarà necessario sottoporre le centrali agli stress test e, in tal senso, mi rammarico per il fatto che l’emendamento in cui si chiedeva la chiusura immediata dei reattori nucleari tipo Chernobyl ancora in esercizio non sia stato adottato.</p>
    </intervention>
    <intervention id="4-179-812" speaker_id="97198" name="Mara BIZZOTTO" is_mep="True" mode="written" nationality="Italy" birth_date="03-06-1972" birth_place="Bassano del Grappa " m_state="IT">
      <p sl="it">Voto a favore della risoluzione comune sul vertice UE-Russia: la risoluzione contiene le giuste raccomandazioni indirizzate ai delegati europei che prenderanno parte al vertice, ricordando loro che l’UE deve esercitare il suo potere politico per indurre la Russia ad assumersi la sua quota di responsabilità nella soluzione dei problemi che oggi affliggono il pianeta sul piano politico, economico, geopolitico ed ambientale. La Russia é fra i più importanti partner economici dell’Europa, nonché Paese vicino da cui dipende, tra le altre cose, la politica energetica europea. Con il voto favorevole, partecipo quindi all’appello che la nostra Assemblea rivolge ai delegati europei al vertice, affinché questi lavorino nell’ambito di questo evento per un dialogo proficuo e utile per ambo le parti, che porti a soluzioni condivise e efficaci in vista della soluzione delle più rilevanti questioni nell’agenda politica europea e mondiale.</p>
    </intervention>
    <intervention id="4-179-827" speaker_id="96867" name="Maria da Graça CARVALHO" is_mep="True" mode="written" nationality="Portugal" m_state="PT">
      <p sl="it">Apprezzo tutti gli sforzi profusi per rafforzare e approfondire le buone relazioni tra l’Unione e altre potenze economiche. Nel caso delle relazioni UE-Russia, accolgo con favore i risultati già ottenuti non soltanto in merito a uno spazio economico e cooperativo comune, ma anche nel campo dei valori condivisi. Ritengo che la proposta di risoluzione sul vertice UE-Russia presentata dal gruppo PPE sia la più idonea, vista l’attuale situazione presentata.</p>
    </intervention>
    <intervention id="4-179-835" speaker_id="96856" name="George Sabin CUTAȘ" is_mep="True" mode="written" nationality="Romania" birth_date="23-02-1968" birth_place="Bacău" p_group="Group of the Progressive Alliance of Socialists and Democrats in the European Parliament" m_state="RO">
      <p sl="it">Ho votato a favore della proposta di risoluzione comune sul vertice UE-Russia in quanto ritengo che le relazioni con la Russia debbano essere rafforzate, soprattutto nel campo della sicurezza energetica.</p>
      <p sl="it">Il nuovo accordo di partenariato e cooperazione deve essere globale e giuridicamente vincolante includendo anche disposizioni in materia di rispetto dei diritti umani e Stato di diritto. Credo che il partenariato per la modernizzazione sia uno strumento idoneo per incoraggiare la Russia ad attuare riforme.</p>
      <p sl="it">Credo inoltre che l’adesione della Russia all’OMC promuoverà gli investimenti e migliorerà le relazioni commerciali con l’Unione. È nel nostro interesse sostenere la Russia nei suoi sforzi per diventare membro dell’OMC. D’altro canto, la Russia deve dimostrare la propria volontà di abbandonare misure protezionistiche come l’unione doganale con Kazakistan e Bielorussia.</p>
    </intervention>
    <intervention id="4-179-843" speaker_id="4335" name="Marielle de SARNEZ" is_mep="True" mode="written" nationality="France" birth_date="27-03-1951" birth_place="Paris" p_group="Group of the Alliance of Liberals and Democrats for Europe - Vice" m_state="FR">
      <p sl="it">In vista del prossimo vertice UE-Russia che si terrà il 9 e 10 giugno a Nizhny Novgorod stiamo inviando agli Stati membri un messaggio chiaro le garanzie in materia di rispetto dei diritti umani devono essere prioritarie rispetto ad accordi più ambiziosi in materia di commercio, visti e cooperazione. È necessario che l’Unione europea rammenti con maggiore chiarezza alla Russia la necessità di rispettare impegni e obblighi internazionali. Dal 1994 non sono intervenuti cambiamenti nelle nostre relazioni con Mosca, anche se abbiamo evidentemente bisogno di aggiornare il nostro accordo di partenariato e cooperazione. Questo dovrebbe andare di pari passo con progressi concreti nel campo della democrazia e dello Stato di diritto. Infine, è inaccettabile che l’approvvigionamento di risorse naturali sia usato come strumento politico.</p>
    </intervention>
    <intervention id="4-179-875" speaker_id="4347" name="Christine DE VEYRAC" is_mep="True" mode="written" nationality="France" birth_date="06-11-1959" birth_place="Toulouse" p_group="Group of the European People's Party (Christian Democrats)" m_state="FR">
      <p sl="it">La Federazione russa e l’Unione europea hanno sviluppato uno stretto partenariato e la lotta comune al terrorismo internazionale ne è uno dei tanti esempi. In tale contesto, ho appoggiato la risoluzione adottata oggi sulle relazioni UE-Russia prima del vertice del 9 e 10 giugno che cerca di istituire un nuovo accordo strategico. Con tale risoluzione, i membri del Parlamento stanno trasmettendo un segnale politico forte alla Russia: sebbene una maggiore cooperazione economica, energetica, strategica e internazionale tra Unione e Russia sia auspicabile, deve nondimeno essere subordinata agli sforzi profusi per la tutela dei diritti umani e delle libertà civili.</p>
    </intervention>
    <intervention id="4-179-890" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="it">Gli sguardi scambiati tra Europa e Russia sono sempre stati caratterizzati da reciproca ammirazione e, nel contempo, reciproco timore. Da parte europea, comunemente si sono temute le dimensioni, la popolazione e la potenza militare della Russia, oltre al suo espansionismo. Quanto alla Russia, sin dal tempo di Pietro il Grande si sono emulati i progressi scientifici e tecnici europei, ma si è contemporaneamente temuta l’Europa come un elemento che avrebbe potuto potenzialmente distruggere l’anima e il modo di essere russo, una minaccia alla sua integrità territoriale. Tali tendenze non si sono attenuate, bensì intensificate con la guerra fredda. La via intrapresa dalla Russia verso una democrazia essenzialmente liberale e pluralista è stata costellata di successi e insuccessi, ma è innegabile che il paese ha percorso un lungo cammino dall’epoca della cortina di ferro. Nondimeno, non vi è dubbio che molto resta da fare al riguardo e l’Unione europea e la Federazione russa non soltanto condividono un patrimonio storico, culturale e religioso, ma hanno anche interessi e sfide comuni che garantiscono un rapporto più stretto a molti livelli. L’Unione europea dovrebbe continuare ad adoperarsi per rendere tale convergenza possibile e fruttuosa.</p>
    </intervention>
    <intervention id="4-179-898" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="it">La Russia è membro permanente del Consiglio di sicurezza delle Nazioni Unite e condivide con l’Unione la responsabilità di mantenere la stabilità nel mondo. Le sfide poste da Medio Oriente, Libia, Iran, terrorismo, sicurezza energetica, cambiamento climatico e crisi finanziaria saranno raccolte più efficacemente se le nostre relazioni con la Russia si baseranno sulla cooperazione. Tuttavia, a tre anni di distanza dal conflitto con la Georgia, Russia non rispetta ancora gli accordi del 12 agosto e dell’8 settembre 2008 riguardanti il ritiro delle sue forze dalle province georgiane occupate dell’Ossezia meridionale e dell’Abkhazia e non consente alla missione di sorveglianza dell’Unione europea di accedere completamente e liberamente ai suoi territori.</p>
      <p sl="it">Chiedo pertanto che Unione e Russia intensifichino i negoziati per un nuovo accordo di partenariato e cooperazione basato sulla reciproca interdipendenza delle due parti, accordo che dovrebbe essere globale e giuridicamente vincolante, ricomprendendo tutti gli ambiti legati alla democrazia, allo Stato di diritto e al rispetto dei diritti umani e fondamentali.</p>
    </intervention>
    <intervention id="4-179-906" speaker_id="96706" name="João FERREIRA" is_mep="True" mode="written" nationality="Portugal" birth_date="20-11-1978" birth_place="Lisboa" m_state="PT">
      <p sl="it">Come al solito, gli interessi dei grandi gruppi economici e finanziari europei primeggiano nell’odierna risoluzione. In questo contesto vanno viste le pressioni esercitate sulla Russia (come anche nei confronti di diversi altri paesi) affinché aderisca all’Organizzazione mondiale del commercio per promuovere condizioni paritarie per le comunità economiche da ambedue i lati e liberalizzare il commercio nell’economia globale, agevolando nel contempo gli investimenti esteri e rinunciando a ogni misura protezionistica. La risoluzione, pertanto, sciorina la vecchia e ripetitiva cantilena del neoliberalismo e dell’ingerenza dell’Unione europea.</p>
      <p sl="it">In questo caso, però, oltre all’accesso a investimenti e mercati, vi è anche la preoccupazione centrale di accedere a fini di controllo a fonti e flussi di energia e altre materie prime, specialmente terre rare, di cui vi è grande penuria nell’Unione. Si esorta dunque a una stretta collaborazione in materia di approvvigionamento di materie prime e terre rare, soprattutto quelle considerate fondamentali. Vanno notate anche le questioni di “sicurezza”, tra cui la creazione di uno scudo difensivo antimissile. Dobbiamo ricordare che la Romania, membro dell’Unione e della NATO, ha manifestato la propria disponibilità a ospitare il sistema, che costituisce una minaccia per la sicurezza russa e la pace in Europa.</p>
    </intervention>
    <intervention id="4-179-952" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="it">La maggioranza del Parlamento europeo sta nuovamente esprimendo la sua posizione neoliberale e di ingerenza, come ormai è consueto, in merito alle relazioni tra Unione e Russia.</p>
      <p sl="it">Si attribuisce la priorità agli interessi di gruppi economici e finanziari esercitando pressioni sulla Russia affinché aderisca all’Organizzazione mondiale del commercio per promuovere condizioni paritarie per le comunità economiche da ambedue i lati e liberalizzare il commercio nell’economia globale, agevolando nel contempo gli investimenti esteri e rinunciando a ogni misura protezionistica.</p>
      <p sl="it">L’accesso all’energia e il suo controllo sono essenziali in tal senso e, pertanto, impongono l’accesso a mercati, infrastrutture e investimenti. Vi è anche un certo senso di disperazione quando si esorta la Russia a impegnarsi in una cooperazione più stretta in materia di approvvigionamento di materie prime e terre rare, specialmente quelle considerate fondamentali.</p>
      <p sl="it">Vi è infine ipocrisia. Si chiede alla Russia di impegnarsi in un ulteriore dialogo globale sui temi della sicurezza, compresa la creazione di uno scudo difensivo antimissile, quando uno Stato membro dell’Unione e della NATO, la Romania, ha già manifestato la propria disponibilità a ospitare il sistema, che palesemente costituisce una minaccia per la sicurezza russa e la pace in Europa. Neanche gli Stati Uniti hanno assicurato che così non è.</p>
    </intervention>
    <intervention id="4-179-937" speaker_id="23868" name="Monika BEŇOVÁ" is_mep="True" mode="written" nationality="Slovakia" birth_date="15-08-1968" birth_place="Bratislava" m_state="SK">
      <p sl="it">La risoluzione riguarda i preparativi per il vertice UE-Russia che si terrà il 9 e 10 giugno 2011 a Nizhny Novgorod. Il vertice si concentrerà sulle sfide comuni come la crisi economica e finanziaria, l’adesione all’OMC, l’energia e gli aspetti legati alla sicurezza energetica, l’impegno a lungo termine per introdurre l’esenzione di visto tra Unione e Russia e altre questioni internazionali e regionali.</p>
      <p sl="it">La Russia è un grande mercato per i prodotti comunitari, come è ovvio, ed è anche un importante fornitore di petrolio e gas naturale agli Stati membri dell’Unione. Benché le relazioni tra Unione e Russia siano stabilmente migliorate negli ultimi anni, le parti interessate continuano a mantenere una certa riserva e distanza. Credo che se non si dovessero intraprendere le azioni appropriate per ovviare alla situazione, l’influenza dell’Unione potrebbe lentamente attenuarsi sia in Russia sia nei suoi paesi limitrofi, con il rischio che il ruolo dell’Unione si limiti soltanto a quello di partner commerciale.</p>
    </intervention>
    <intervention id="4-179-944" speaker_id="96693" name="Juozas IMBRASAS" is_mep="True" mode="written" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="it">Ho accolto con favore l’odierno documento perché la Russia, membro permanente del Consiglio di sicurezza dell’ONU, condivide con l’Unione la responsabilità del mantenimento della stabilità globale. Inoltre, una maggiore cooperazione e rapporti di buon vicinato tra Unione e Russia sono fondamentali per la stabilità, la sicurezza e la prosperità all’interno e all’esterno dell’Europa. La conclusione di un accordo di partenariato strategico tra Unione e Federazione russa resta della massima importanza per l’ulteriore sviluppo e l’intensificazione della cooperazione tra i due partner. Permangono tuttavia preoccupazioni quanto al rispetto e alla tutela dei diritti umani e fondamentali da parte della Russia, oltre che in merito allo Stato di diritto, all’indipendenza del sistema giudiziario, al controllo politico dei mezzi di comunicazione, alle misure repressive adottate ai danni di giornalisti e rappresentanti dell’opposizione e alla correttezza delle elezioni. Il documento sottolinea l’importanza della sicurezza energetica e la politica energetica della Russia nei confronti degli Stati membri e dei paesi del vicinato comune dimostrerà la reale disponibilità della Russia a seguire il percorso dell’ammodernamento e della democratizzazione. L’approvvigionamento di materie prime non dovrebbe essere sfruttato come strumento politico. Alla base della cooperazione vi dovrebbero essere i principi dell’interdipendenza e della trasparenza, unitamente a un pari accesso a mercati, infrastrutture e investimenti.</p>
    </intervention>
    <intervention id="4-179-968" speaker_id="96934" name="Sandra KALNIETE" is_mep="True" mode="written" nationality="Latvia" birth_date="22-12-1952" m_state="LV">
      <p sl="it">Ho votato a favore dell’odierna risoluzione e vorrei sottolineare che la politica energetica della Russia nei confronti degli Stati membri dell’Unione e dei paesi dell’Europa orientale sarà la cartina tornasole della reale capacità del paese di percorrere il cammino della modernizzazione e della democrazia. Se l’approvvigionamento delle materie prime non viene sfruttato come strumento politico, se si applicano norme paritarie, trasparenti e non discriminatorie a tutti gli attori sul mercato, se la Russia compie una scelta obiettiva di usare la nostra attuale reciproca dipendenza nel campo dell’energia in maniera collaborativa, sulla base di principi specifici, giusti e giuridicamente vincolanti, potremo parlare di una nuova era nello sviluppo di un’Europa unita. Ovviamente, non dobbiamo dimenticare e non possiamo ignorare varie questioni importanti che continuano a ostacolare lo sviluppo di relazioni preziose tra Unione e Russia, e mi riferisco soprattutto anche al fatto che a distanza di quasi tre anni dalla guerra in Georgia la Russia continua a occupare gran parte del territorio sovrano georgiano, continua a ignorare l’accordo concluso nel 2008 e non garantisce un idoneo accesso a tali territori alla missione di osservazione dell’Unione europea.</p>
    </intervention>
    <intervention id="4-180-000" speaker_id="28424" name="Tunne KELAM" is_mep="True" mode="written" nationality="Estonia" birth_date="10-07-1936" birth_place="Taheva" p_group="Group of the European People's Party (Christian Democrats)" m_state="EE">
      <p sl="it">Ho votato a favore della risoluzione sul vertice UE-Russia, ma non vedo reali progressi da parte russa nella lotta alla corruzione né nell’applicazione dello Stato di diritto e del diritto internazionale. Le affermazioni dichiarative del presidente Medvedev non sono né prova né garanzia di progressi concreti. Vorrei rammentarvi che, mentre cerca di aderire all’OMC, la Russia ignora, all’occorrenza, diversi obblighi internazionali, specialmente nel campo dei diritti umani. Può l’Unione avere realmente fiducia in uno Stato che applica selettivamente le leggi internazionali? Mi rivolgo all’Unione affinché sorvegli il periodo pre-elettorale, elettorale e post-elettorale con estrema attenzione e si accerti che ogni violazione sia individuata e sottolineata. Elezioni indipendenti e trasparenti sono la pietra miliare degli Stati democratici e se la Russia vuole essere annoverata tra questi è necessario che rispetti gli standard. Sebbene Unione e Russia siano interdipendenti, ci accorgiamo che è soprattutto l’Unione ad adeguarsi ai desideri della Russia. L’Unione deve assumere una posizione forte ed esigere la piena e risoluta attuazione dello Stato di diritto, della democrazia, del rispetto dei diritti umani e dell’indipendenza del sistema giudiziario. Qualunque cosa di meno si chieda, significa non ottemperare ai nostri stessi principi, ma soprattutto abbandonare i cittadini russi che ambiscono alla libertà, alla prosperità e alla sicurezza.</p>
    </intervention>
    <intervention id="4-180-500" speaker_id="96795" name="Jacek Olgierd KURSKI" is_mep="True" mode="written" nationality="Poland" birth_date="22-02-1966" birth_place="Gdańsk" p_group="European Conservatives and Reformists Group" m_state="PL">
      <p sl="it">L’Unione ha bisogno di nuova apertura nelle relazioni con la Russia perché molte nuove sfide sono emerse dall’ultimo vertice UE-Russia che non possono essere raccolte senza una maggiore cooperazione. Oggi l’Unione europea è unanime contro la politica russa di fomentare i conflitti congelati e i tentativi di Mosca di interferire nella politica di Stati indipendenti prima parte dell’Unione sovietica come la Georgia. Con ansia crescente assistiamo ai vari casi di attacchi alla libertà di stampa e giornalisti indipendenti. Agli incontri con i russi dobbiamo parlare con fermezza della libertà di stampa in Russia. Per noi deve essere prioritario garantire che Mosca consenta tale libertà. Non concordo tuttavia con il passaggio che condanna i russi per aver bloccato la marcia del gay pride a Mosca e non aver concesso alle coppie omosessuali il diritto di sposarsi o adottare bambini. Penso che nel rispetto dell’approccio da noi assunto nei confronti dei movimenti omosessuali, ogni paese abbia il diritto di perseguire una propria politica indipendente. L’Unione europea rispetta la cultura dei suoi vicini e non dovrebbe intervenire in questioni di moralità o assiologia.</p>
    </intervention>
    <intervention id="4-180-750" speaker_id="96816" name="Giovanni LA VIA" is_mep="True" mode="written" nationality="Italy" birth_date="28-06-1963" p_group="Group of the European People's Party (Christian Democrats)" m_state="IT">
      <p sl="it">Signor Presidente, onorevoli colleghi, una cooperazione rafforzata e relazioni di buon vicinato tra l’Unione Europea e la Russia sono di grande importanza per la stabilità, la sicurezza e la prosperità non solo dell’Europa, ma di tutte le altre regioni del mondo. Auspico, attraverso il voto di oggi, l’adozione di misure decisive per avviare insieme un percorso imperniato sulla trasparenza e sulla condivisione di missioni comuni da compiere per il bene della collettività. Mi riferisco a quelle misure necessarie al fine di prevenire qualsiasi violazione della sicurezza in Europa passando anche da una maggiore cooperazione in materia di immigrazione clandestina, da un rafforzato sistema dei controlli ai posti di frontiera e da un più efficace scambio di informazioni sul terrorismo e sulla criminalità organizzata.</p>
    </intervention>
    <intervention id="4-181-000" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="it">Ho votato a favore dell’odierna risoluzione che ribadisce la necessità pressante che la Russia attui i principi fondamentali della democrazia, dello Stato di diritto, del rispetto dei diritti fondamentali e della libertà di stampa come base per la cooperazione ed esorta il paese a intraprendere azioni concrete per migliorare il suo rispetto dei diritti umani e tutelare da violenze e intimidazioni giornalisti, attivisti nel campo dei diritti umani, minoranze e rappresentanti dell’opposizione.</p>
    </intervention>
    <intervention id="4-181-500" speaker_id="4462" name="Clemente MASTELLA" is_mep="True" mode="written" nationality="Italy" birth_date="05-02-1947" birth_place="Ceppaloni " p_group="Group of the European People's Party (Christian Democrats)" m_state="IT">
      <p sl="it">Una cooperazione rafforzata e relazioni di buon vicinato tra l’Unione Europea e la Russia sono di grande importanza per la stabilità, la sicurezza e la prosperità non solo dell’Europa, ma di tutte le altre regioni del mondo. Riteniamo sia necessario un accordo globale e giuridicamente vincolante, che riguardi il sistema politico, economico e sociale ed includa, pertanto, tutti gli ambiti inerenti alla democrazia, allo stato di diritto, al rispetto dei diritti umani e in particolare dei diritti fondamentali. Per quanto riguarda la sicurezza energetica, siamo dell’idea che la fornitura di risorse naturali non debba essere usata come strumento di pressione politica, ma debba basarsi sui principi dell’interdipendenza e della trasparenza, nonché sulla parità di accesso ai mercati, alle infrastrutture e agli investimenti in modo da istituire un quadro energetico giuridicamente vincolante. Ci aspettiamo, inoltre, una maggiore cooperazione in materia di immigrazione clandestina, un rafforzamento dei controlli ai posti di frontiera ed uno scambio di informazioni sul terrorismo e la criminalità organizzata.</p>
    </intervention>
    <intervention id="4-182-000" speaker_id="96742" name="Jean-Luc MÉLENCHON" is_mep="True" mode="written" nationality="France" birth_date="19-08-1951" birth_place="Tanger" p_group="Confederal Group of the European United Left - Nordic Green Left" m_state="FR">
      <p sl="it">L’odierna relazione esorta la Russia a rinunciare a ogni misura protezionistica e minaccia ritorsioni se non dovesse soddisfare tale richiesta ipotizzando soltanto a lungo termine la reciproca libera circolazione di cittadini russi ed europei, pur sostenendo il processo di libero scambio in atto. Non critica invece il piano della NATO riguardante uno scudo antimissile europeo, esempio di arrogante imperialismo. D’altro canto, non esorta la Russia a mettere immediatamente fuori esercizio i reattori nucleari tipo Chernobyl che minacciano tutti noi. Voto contro la relazione, nonostante la sua esortazione al rispetto dei diritti democratici dei cittadini russi, invito che condivido.</p>
    </intervention>
    <intervention id="4-182-125" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="it">L’odierna risoluzione sul vertice UE-Russia ipotizza relazioni commerciali più ambiziose, un nuovo accordo di partenariato e cooperazione e la liberalizzazione del sistema dei visti, ma Mosca deve fornire garanzie per quanto concerne il miglioramento della situazione dei diritti umani nel paese e porre fine ai provvedimenti giudiziari pronunciati per motivi politici, alla mancanza di libertà di stampa e all’occupazione delle province georgiane.</p>
      <p sl="it">A questo punto, chiediamo a Unione e Russia di sfruttare appieno il vertice per intensificare i negoziati su un nuovo accordo di partenariato e cooperazione e risolvere le ultime questioni pendenti sull’adesione della Russia all’Organizzazione mondiale del commercio. Un altro aspetto importante da tenere presente è il dialogo sull’ulteriore liberalizzazione del sistema dei visti tra Unione e Russia alla luce dell’impegno assunto a lungo termine per abolirli.</p>
    </intervention>
    <intervention id="4-182-250" speaker_id="96999" name="Alexander MIRSKY" is_mep="True" mode="written" nationality="Latvia" birth_date="20-03-1964" birth_place="Vilna" p_group="Group of the Progressive Alliance of Socialists and Democrats in the European Parliament" m_state="LV">
      <p sl="it">Il 9 giugno è stato il giorno dell’apertura del XXVII vertice UE-Russia a Nizhny Novgorod. La delegazione europea era guidata dal Presidente del Consiglio europeo Van Rompuy e dal Presidente della Commissione europea Barroso. La delegazione russa era guidata da Dmitry Medvedev.</p>
      <p sl="it">Uno dei principali argomenti della discussione, durata due giorni, è stato l’embargo russo sulle importazioni di verdure comunitarie a seguito del recente scoppio di una pericolosa infezione intestinale in Europa. Le azioni della Russia hanno provocato una risposta negativa nell’Unione.</p>
      <p sl="it">Condivido decisamente la preoccupazione del governo russo e vorrei che la Repubblica lettone vietasse le importazioni di verdure fino alla completa eliminazione della pericolosa infezione.</p>
      <p sl="it">Con l’odierna risoluzione, il Parlamento europeo si rivolge a Unione e Russia affinché intensifichino i negoziati su un accordo di partenariato e cooperazione e chiede che la Russia attui tutti gli accordi precedentemente firmati e risolva il problema dei non cittadini in Russia. Penso che prima l’Europa debba risolvere il problema dei non cittadini nella Repubblica lettone e soltanto dopo formulare raccomandazioni al riguardo.</p>
      <p sl="it">Nel complesso, appoggio la risoluzione e ho votato a favore.</p>
    </intervention>
    <intervention id="4-182-500" speaker_id="96783" name="Wojciech Michał OLEJNICZAK" is_mep="True" mode="written" nationality="Poland" birth_date="10-04-1974" birth_place="Łowicz" p_group="Group of the Progressive Alliance of Socialists and Democrats in the European Parliament" m_state="PL">
      <p sl="it">In vista dell’imminente vertice UE-Russia oggi il Parlamento europeo ha adottato una risoluzione contenente una proposta sui temi che dovrebbero essere discussi al vertice. Il documento richiama anche l’attenzione sulle importanti sfide che dovrebbero essere oggetto di cooperazione tra Russia e Unione europea.</p>
      <p sl="it">Va soprattutto sottolineato il fatto che l’Unione e la Federazione russa intrattengono relazioni permanenti e i loro rapporti di buon vicinato influiscono sulla stabilità e la sicurezza non solo all’interno del continente europeo. Inoltre, ambedue le parti dipendono l’una dall’altra in termini politici ed economici. Nella risoluzione adottata, il Parlamento europeo esprime la speranza che durante il vertice UE-Russia sia possibile compiere progressi nel campo dell’esenzione dall’obbligo di visto e della sicurezza energetica. Il Parlamento invita inoltre la Federazione russa a dimostrare maggiore impegno negli sforzi per combattere il cambiamento climatico, specialmente riducendo le emissioni di gas a effetto serra. Alla luce delle imminenti elezioni al parlamento russo, è parimenti importante che le elezioni si tengano secondo i principi stabiliti dal Consiglio d’Europa e dall’OSCE. È inoltre necessario porre la questione delle violazioni dei diritti umani e delle libertà fondamentali in Russia, che dopo tutto è uno Stato membro del Consiglio d’Europa.</p>
    </intervention>
    <intervention id="4-182-750" speaker_id="96694" name="Rolandas PAKSAS" is_mep="True" mode="written" nationality="Lithuania" birth_date="10-06-1956" birth_place="Telšiai" p_group="Europe of Freedom and Direct Democracy Group" m_state="LT">
      <p sl="it">Russia e Unione sono legate sia economicamente sia politicamente. Ambedue sono responsabili del mantenimento della stabilità globale. Di conseguenza, Russia e Unione devono continuare ad approfondire la cooperazione e sviluppare relazioni di buon vicinato. Soltanto attraverso siffatte misure saremo in grado di garantire stabilità, sicurezza e prosperità all’interno e all’esterno dell’Europa. L’accordo di partenariato strategico è uno dei principali strumenti per la realizzazione degli obiettivi definiti. Per assicurare che l’accordo sia attuato in maniera corretta, ambedue le parti devono attenersi alle sue condizioni senza eccezioni e onorare gli impegni assunti tenuto conto della tutela dei diritti umani e dei principi della democrazia e dello Stato di diritto. Penso che il vertice eliminerà gli ostacoli per quel che riguarda l’adesione della Russia all’OMC. Il fatto che la Russia diventi membro a pieno titolo dell’OMC è un passo importante che creerà un ambiente economico favorevole per gli operatori di ambedue le parti agevolando e liberalizzando il commercio nell’economia globale. Si richiama l’attenzione sull’importanza fondamentale di affrontare le questioni che ruotano attorno alla liberalizzazione del regime dei visti introducendo gradualmente un’esenzione dall’obbligo di visto tra Unione e Russia. La sicurezza energetica e nucleare rappresenta un’altra base per una cooperazione forte e stabile. L’approvvigionamento di materie prime non può essere sfruttato come strumento politico. Inoltre, per evitare un disastro nucleare, i reattori tipo Chernobyl devono essere urgentemente messi fuori esercizio ed è necessario concludere un accordo per rispettare i massimi standard di sicurezza.</p>
    </intervention>
    <intervention id="4-182-875" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="it">Ho votato a favore dell’odierna risoluzione e vorrei sottolineare che la Russia sarà sempre un partner importantissimo dell’Unione europea. È dunque necessario instaurare una cooperazione strategica condividendo non solo interessi economici e commerciali, ma anche l’obiettivo di una stretta collaborazione livello europeo e internazionale. Spero che tale collaborazione si sviluppi secondo i principi del rispetto, della fiducia e della solidarietà.</p>
    </intervention>
    <intervention id="4-182-937" speaker_id="96903" name="Paulo RANGEL" is_mep="True" mode="written" nationality="Portugal" birth_date="18-02-1968" m_state="PT">
      <p sl="it">L’Europa comprende una serie di Stati prodotti dallo stesso stampo, aspetto che si dovrebbe tenere presente quando si esaminano le relazioni tra Unione e Russia. Tali relazioni, intrattenute dall’unione politica europea più importante e il più grande Stato europeo, sono in un momento di stallo. In sintesi, la Russia è un partner indispensabile per l’Unione, non soltanto economicamente, ma anche politicamente. L’Unione deve dunque rafforzare i rapporti che la legano al suo vicino più potente incoraggiando la semplificazione degli scambi tra le due parti (che di per sé porta alla convergenza politica) e rafforzando l’affermazione dei loro valori intrinseci.</p>
    </intervention>
    <intervention id="4-183-000" speaker_id="97199" name="Crescenzio RIVELLINI" is_mep="True" mode="written" nationality="Italy" birth_date="09-07-1955" birth_place="Napoli" p_group="Group of the European People's Party (Christian Democrats)" m_state="IT">
      <p sl="it">La Russia condivide con l’Unione europea la responsabilità del mantenimento della stabilità mondiale. Una cooperazione rafforzata e relazioni di buon vicinato tra l’Unione e la Russia sono di grande importanza per la stabilita, la sicurezza e la prosperità dell’Europa e di altre regioni del mondo. Numerose sfide a livello internazionale, in particolare per quanto riguarda il Medio Oriente, la Libia, l’Iran, il terrorismo, la sicurezza energetica, i cambiamenti climatici e la crisi finanziaria, non potranno essere affrontate efficacemente senza relazioni responsabili e cooperative con la Russia. Noto che permangono preoccupazioni circa il rispetto e la tutela da parte della Russia dei diritti umani e dei diritti fondamentali, lo Stato di diritto, l’indipendenza della magistratura, il controllo politico dei mezzi d’informazione, le misure repressive adottate nei confronti di giornalisti e rappresentanti dell’opposizione, nonché la correttezza delle elezioni. Incoraggio pertanto la controparte russa ad impegnarsi in modo aperto e costruttivo su queste questioni.</p>
    </intervention>
    <intervention id="4-183-500" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="it">Il Parlamento europeo si rammarica per il fatto che, nonostante l’obbligo della Russia, in quanto membro del Consiglio d’Europa, di sostenere la libertà di riunione, le dimostrazioni pacifiche cittadini continuano a essere vietate e disperse con la violenza, compresa una marcia del gay pride a Mosca per il sesto anno consecutivo, ignorando un provvedimento finale dell’aprile 2011 della Corte europea dei diritti dell’uomo, si aspetta che le delegazioni e i diplomatici dell’Unione attuino attivamente in futuro il toolkit per promuovere e tutelare il godimento di tutti i diritti umani da parte di omosessuali, bisessuali e transessuali.</p>
    </intervention>
    <intervention id="4-183-750" speaker_id="99416" name="Nikolaos SALAVRAKOS" is_mep="True" mode="written" nationality="Greece" birth_date="15-02-1946" birth_place="Kalamata" p_group="Europe of freedom and democracy Group" m_state="GR">
      <p sl="it">La Russia è un vicino e un partner importante. Il dialogo tra Russia e Unione dovrebbe essere esteso a tutti i settori e per il nostro comune futuro dovremmo orientarci verso un partenariato strategico. Ritengo che abbiamo interessi comuni con la Russia che dovremmo utilizzare in maniera costruttiva per raggiungere accordi specifici in materia di commercio, energia, per giungere a una politica energetica trasparente e affidabile, e migliore circolazione di persone tra Russia ed Unione rendendo EU semplificando l’ottenimento di un visto. Temi quali la riduzione della corruzione e il consolidamento dello Stato di diritto in Russia secondo le norme internazionali contribuiranno ad alimentare legami commerciali e politici più forti e prevediamo sviluppi in tali settori. Confidiamo che anche la Russia si comporti come un paese moderno e democratico.</p>
    </intervention>
    <intervention id="4-184-000" speaker_id="1930" name="Horst SCHNELLHARDT" is_mep="True" mode="written" nationality="Germany" birth_date="12-05-1946" birth_place="Rüdigershagen" p_group="Group of the European People's Party (Christian Democrats)" m_state="DE">
      <p sl="it">DE) Nella votazione per parti separate sul pagamento 17 della risoluzione ho votato contro la seconda parte. Ritengo che concentrarsi su singoli gruppi svantaggi all’interno della società, come fa il paragrafo in questione, sia inappropriato. I diritti umani di altri gruppi come quelli con opinioni politiche diverse sono violati e non possiamo tollerarlo. La prima parte del paragrafo per me significa che i diritti di omosessuali, bisessuali e transessuali possono essere tutelati, senza perdere di vista altri gruppi, per garantire un pari trattamento.</p>
    </intervention>
    <intervention id="4-184-500" speaker_id="96803" name="Zbigniew ZIOBRO" is_mep="True" mode="written" nationality="Poland" birth_date="18-08-1970" birth_place="Kraków" p_group="European Conservatives and Reformists Group" m_state="PL">
      <p sl="it">Avallo i principi della risoluzione sul vertice UE-Russia. Dovremmo parlare delle questioni dei conflitti irrisolti in Moldova, Georgia e Nagorno-Karabakh. L’attività russa in tali regioni sta rendendo impossibili la stabilizzazione della regione e una composizione pacifica. Un’altra questione importantissima è quella delle fonti energetiche e dei costi che saranno sostenuti dagli Stati membri dell’Unione quando pagheranno la Russia per tali fonti. Urge risolvere la questione del divieto di importazione delle verdure provenienti dall’Unione nel mercato russo. In estate, i suoi effetti economici sui produttori saranno colossali.</p>
      <p sl="it">Non concordo tuttavia con il paragrafo 17 della risoluzione che attacca la Russia per non aver concesso agli omosessuali il diritto di sposarsi o adottare bambini, come neanche concordo con la condanna della Russia per aver bloccato la marcia del gay pride . La concessione di tali diritti dovrebbe rientrare nella sovranità di ciascun paese. Stili di vita, tradizioni e modelli socialmente accettabili in alcuni Stati membri dell’Unione sono estranei alla Russia. Pertanto l’Unione europea, che rispetta le tradizioni culturali dei russi, non dovrebbe esercitare pressioni su Mosca al riguardo e dovrebbe lasciare le questioni legate al diritto delle minoranze di sposarsi e adottare bambini nelle mani della legislazione nazionale.</p>
    </intervention>
    <intervention id="4-185-062" speaker_id="96862" name="Sophie AUCONIE" is_mep="True" mode="written" nationality="France" birth_date="19-08-1963" birth_place="Dugny" p_group="Group of the European People's Party (Christian Democrats)" m_state="FR">
      <p sl="it">Negli ultimi anni il Parlamento europeo ha ricevuto oltre 400 petizioni concernenti pratiche commerciali ingannevoli da parte di alcune società che propongono annuari aziendali. Tali petizioni sono state inviate da singoli commercianti, organizzazione di volontari e aziende a conduzione familiare rimasti vittime di annuari aziendali ingannevoli. Poiché l’attuale direttiva in materia di pratiche ingannevoli si è dimostrata insufficiente, ho votato a favore dell’odierna risoluzione che esorta la Commissione europea ad accelerare la revisione della direttiva in modo che tali pratiche non possano più aver luogo.</p>
    </intervention>
    <intervention id="4-185-125" speaker_id="28114" name="Liam AYLWARD" is_mep="True" mode="written" nationality="Ireland" birth_date="27-09-1952" birth_place="Kilkenny" p_group="Group of the Alliance of Liberals and Democrats for Europe" m_state="IE">
      <p sl="it">Non è la prima volta che il Parlamento europeo discute in merito alla questione degli annuari aziendali ingannevoli e il problema degli annuari è spesso stato sollevato con la Commissione e gli Stati membri. Ho parlato soventemente dell’argomento in Parlamento e di recente ho contattato la Commissione per discutere tutte le denunce giunte dalla mia circoscrizione elettorale in merito a sistemi fraudolenti di annuari in Internet con sede in altri paesi. Chi propone questo servizio in maniera fraudolenta sostiene di offrire un vero annuario e addebita il relativo importo alle aziende che non hanno richiesto inizialmente il servizio o non si sono rese conto che avrebbe comportato un costo.</p>
      <p sl="it">Anche se esiste la direttiva 2006/114/CE, la Commissione o gli Stati membri non stanno facendo abbastanza per aiutare le imprese frodate o eliminare completamente tali sistemi fraudolenti. Appoggio la risoluzione del Parlamento che richiama l’attenzione sulla questione e chiedo nuovamente alla Commissione di intraprendere misure immediate per bandire questa pratica ingannevole e distruttiva. L’Unione europea deve tutelare cittadini e imprese dell’Unione da tali sistemi fraudolenti decisamente troppo prevalenti.</p>
    </intervention>
    <intervention id="4-185-250" speaker_id="96680" name="Zigmantas BALČYTIS" is_mep="True" mode="written" nationality="Lithuania" birth_date="16-11-1953" birth_place="Šilutė" p_group="Group of the Progressive Alliance of Socialists and Democrats in the European Parliament" m_state="LT">
      <p sl="it">Ho votato a favore dell’odierna risoluzione. Il Parlamento europeo ha ricevuto oltre 400 petizioni riguardanti pratiche commerciali ingannevoli generalizzate da parte di società che propongono annuari, pratiche che stanno avendo un impatto economico significativo su migliaia di imprese, prevalentemente piccole, dell’Unione europea. Le pratiche in questione generalmente comportano l’adescamento di imprese, ma anche professionisti e organizzazioni non profit , inducendoli ad iscriversi gratuitamente ad annuari aziendali, salvo poi scoprire di aver firmato un contratto che comporta il pagamento di un corrispettivo in denaro. Poiché le società che gestiscono tali annuari hanno spesso sede in uno Stato membro dell’Unione diverso da quello delle loro vittime, è difficile per queste ultime ottenere protezione e/o riparazione dalle autorità nazionali. Sebbene la Commissione europea non possa esigere che una persona fisica o giuridica attui le disposizioni della direttiva sulla pubblicità ingannevole e comparativa, in veste di custode dei trattati deve assicurare che la direttiva sia correttamente attuata dagli Stati membri. Apprezzo il fatto che la Commissione agisca verificando il recepimento delle disposizioni della direttiva nel diritto nazionale degli Stati membri e la loro corretta attuazione, nonché intraprenda azioni correttive, ove necessario, affinché le attività ingannevoli cessino.</p>
    </intervention>
    <intervention id="4-185-500" speaker_id="96922" name="Izaskun BILBAO BARANDICA" is_mep="True" mode="written" nationality="Spain" birth_date="27-03-1961" birth_place="Bermeo" m_state="ES">
      <p sl="it">Ho appoggiato l’odierna iniziativa in quanto la Commissione deve garantire che gli Stati membri si conformino alla direttiva 2006/114/CE sulla pubblicità ingannevole e comparativa, applicabile alle transazioni tra aziende. Due sono però i casi: la direttiva è inadeguata, oppure è stata applicata in maniera non corretta dagli Stati membri. La Commissione deve dunque rivedere e migliorare immediatamente le disposizioni normative esistenti in maniera da evitare tali pratiche.</p>
    </intervention>
    <intervention id="4-185-750" speaker_id="97198" name="Mara BIZZOTTO" is_mep="True" mode="written" nationality="Italy" birth_date="03-06-1972" birth_place="Bassano del Grappa " m_state="IT">
      <p sl="it">Il mio voto favorevole a questa risoluzione sulle pratiche sleali delle società di compilazione degli annuari costituisce una nuova tappa nella lunga campagna condotta dalla Lega Nord in difesa dei nostri imprenditori. La risoluzione denuncia l’altissimo numero di truffe condotte ai danni di migliaia di piccole imprese su tutto il territorio dell’Unione europea e segnala la mancata applicazione della direttiva del 2006 sulla pubblicità ingannevole da parte degli Stati membri. Con il mio voto, aderisco pienamente all’appello che la risoluzione lancia alla Commissione affinché quest’ultima si faccia carico delle proprie responsabilità e dei propri compiti di scrutinio dell’operato dei singoli Stati e affinché migliori la legislazione esistente sulla tutela delle imprese.</p>
    </intervention>
    <intervention id="4-186-000" speaker_id="28354" name="Jan BŘEZINA" is_mep="True" mode="written" nationality="Czechia" birth_date="14-04-1954" birth_place="Konice" p_group="Group of the European People's Party (Christian Democrats)" m_state="CZ">
      <p sl="it">Più di 400 petizioni consegnate al Parlamento europeo richiamano l’attenzione sulle diffuse pratiche commerciali fuorvianti adottate da alcune società che propongono annuari aziendali che consistono nel persuadere imprese e organizzazioni non profit a iscriversi gratuitamente a un annuario, salvo poi scoprire di aver firmato un contratto che comporta anche il pagamento di un corrispettivo. Tuttavia, tali società spesso hanno sede in uno Stato membro che non è quello in cui sono ubicate le loro vittime, il che rende difficile per queste ultime ottenere protezione o riparazione dalle autorità nazionali.</p>
      <p sl="it">Purtroppo, la direttiva 2006/114/CE riguardante la pubblicità ingannevole e comparativa, applicabile alle transazioni da impresa a impresa, non prevede mezzi di rimedio sufficientemente efficaci o è applicata in maniera inadeguata dagli Stati membri. Poiché la Commissione è tenuta a garantire che la direttiva sia attuata in modo corretto dagli Stati membri, dovrebbe prendere atto della situazione e, ove necessario, adottare le azioni correttive del caso. In particolare, ha il dovere e la responsabilità di porre fine alle pratiche commerciali ingannevoli utilizzate dalle società che propongono annuari. Nella fattispecie, l’elaborazione perlomeno di una sorta di lista nera delle pratiche ingannevoli adottate da tali società potrebbe essere di una certa utilità.</p>
    </intervention>
    <intervention id="4-187-000" speaker_id="96798" name="John BUFTON" is_mep="True" mode="written" nationality="United Kingdom" birth_date="31-08-1962" birth_place="Llanidloes " p_group="Europe of freedom and democracy Group" m_state="GB">
      <p sl="it">Ho votato contro la proposta di risoluzione sugli annuari aziendali ingannevoli in quanto il Regno Unito ha una propria regolamentazione del marketing ingannevole attraverso il suo Office of Fair Trading , che controlla la regolamentazione di contratti e scambi aperti e onesti nel Regno Unito. Sebbene detta regolamentazione non contempli i contratti ingannevoli in altri Stati membri, l’omogeneizzazione del diritto comunitario in tale ambito sminuirebbe le corrispondenti competenze britanniche e aprirebbe altri canali alle imprese comunitarie per sfruttare il mercato britannico eludendo il diritto comunitario. Nel Regno Unito, le camere di commercio e l’UK Trade and Investments consentono di accedere ad annuari aziendali sicuri e opportunità di messa in rete attraverso programmi come l’Overseas Market Introduction Service , il Passport to Export o anche la rete European Enterprise . È fondamentale che tali annuari abbiano rilevanza sul mercato britannico e non siano aboliti permettendo alle imprese comunitarie di inondare il mercato britannico sotto l’egida della legislazione dell’Unione in materia di commercio.</p>
    </intervention>
    <intervention id="4-187-125" speaker_id="96867" name="Maria da Graça CARVALHO" is_mep="True" mode="written" nationality="Portugal" m_state="PT">
      <p sl="it">Le pratiche commerciali ingannevoli utilizzate dai pubblicatori degli annuari aziendali incidono principalmente sulle piccole imprese, per cui hanno pesanti conseguenze negative sulla sostenibilità e lo sviluppo dell’economia. Pertanto, tenuto conto del continuo ricorrere del problema nell’Unione, apprezzo il progetto di risoluzione che propone di affrontare tali attività.</p>
    </intervention>
    <intervention id="4-187-187" speaker_id="1289" name="Proinsias DE ROSSA" is_mep="True" mode="written" nationality="Ireland" birth_date="15-05-1940" birth_place="Dublin" p_group="Group of the Progressive Alliance of Socialists and Democrats in the European Parliament" m_state="IE">
      <p sl="it">I parlamentari europei hanno ricevuto più di 400 petizioni riguardanti diffuse pratiche commerciali ingannevoli adottate da società che propongono annuari aziendali, pratiche che interessano migliaia di imprese, soprattutto piccole. Le pratiche commerciali ingannevoli in questione generalmente comportano l’adescamento di imprese, ma anche professionisti e organizzazioni non profit , inducendoli ad iscriversi gratuitamente ad annuari aziendali, salvo poi scoprire di aver firmato un contratto che comporta il pagamento di un corrispettivo in denaro. Di fatto, le società che propongono tali annuari hanno spesso sede in uno Stato membro diverso, il che rende difficile per le vittime ottenere protezione o riparazione dalle autorità nazionali.</p>
      <p sl="it">Appoggio l’odierna risoluzione. La direttiva sulla pubblicità ingannevole e comparativa (2006/114/CE), applicabile alle transazioni da impresa a impresa, è insufficiente in termini di mezzi di rimedio efficaci ed è anche attuata in maniera inadeguata dagli Stati membri. La risoluzione esorta la Commissione a verificare il corretto recepimento delle disposizioni da parte degli Stati membri, nonché la loro attuazione e l’applicazione a livello nazionale della direttiva, nonché a intensificare le proprie attività per quel che riguarda la revisione e il miglioramento della direttiva e altre normative pertinenti in modo da porre fine quanto prima alle pratiche ingannevoli delle società che propongono annuari aziendali, segnatamente predisponendo specificamente una lista nera delle loro pratiche ingannevoli.</p>
    </intervention>
    <intervention id="4-187-250" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="it">La pubblicità ingannevole e le pratiche commerciali disoneste minano la fiducia dei consumatori e, pertanto, vanno a discapito del mercato interno. È dunque fondamentale che la legislazione europea protegga i consumatori e le imprese contro questo genere di pratiche. Per quanto riguarda le pratiche ingannevoli degli annuari aziendali, pratiche diffuse che hanno un effetto disastroso sulle aziende, ritengo che sia un buon segno il fatto che la corrispondente normativa venga rivista in maniera da porre fine alle pratiche ingannevoli adottate dai pubblicatori di annuari aziendali, segnatamente attraverso la creazione di una lista nera di tali pratiche.</p>
    </intervention>
    <intervention id="4-187-312" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="it">L’odierna proposta di risoluzione analizza la condotta di alcune società che propongono annuari, società che si comportano in maniera inaccettabile quando ingannano migliaia di cittadini e imprese dell’Unione europea. Purtroppo, non solo la direttiva 2006/114/CE sulla pubblicità ingannevole e comparativa non ottiene i risultati auspicati, ma le vittime sono in particolare anziani, piccole e medie imprese e persino enti di beneficenza.</p>
      <p sl="it">Si tratta di società molto aggressive nella loro tattica, vere e proprie predatrici senza scrupoli, la cui attività deve urgentemente cessare. Poiché sono pratiche transfrontaliere, è molto difficile condurre i responsabili dinanzi alla giustizia. Non vi è inoltre una lista nera delle società fraudolente, lista che contribuirebbe a evitare dette pratiche che nel frattempo proseguono anche se le autorità nazionali ne sono a conoscenza.</p>
      <p sl="it">La legislazione europea deve proteggere i cittadini europei. Non possiamo permettere che queste società si spostino impunemente da uno Stato membro all’altro, o anche al di fuori dell’Unione, sfruttando il principio della libera circolazione delle persone e dei prodotti nello spazio Schengen. Abbiamo dinanzi a noi una proposta giunta al momento opportuno che merita il mio pieno appoggio. Le vittime attendono risultati pratici e spero che la Commissione adotti le misure necessarie per porre fine a tale situazione.</p>
    </intervention>
    <intervention id="4-187-375" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="it">Come si afferma nella risoluzione, il Parlamento europeo ha ricevuto oltre 400 petizioni sul tema delle diffuse pratiche commerciali ingannevoli poste in atto da pubblicatori di annuari aziendali che colpiscono migliaia di imprese, soprattutto piccole. Tali pratiche hanno un impatto economico complessivo notevole.</p>
      <p sl="it">Nell’insieme, le pratiche commerciali ingannevoli in questione consistono nell’invitare imprese, singoli professionisti e organizzazioni non profit a iscriversi gratuitamente a un annuario aziendale salvo poi scoprire di aver apposto la propria firma in calce a un contratto che comporta il pagamento di un corrispettivo. Inoltre, i pubblicatori degli annuari aziendali sono spesso ubicati in uno Stato membro diverso da quello delle loro vittime, il che rende difficile per queste ultime rivolgersi alle autorità nazionali per chiedere protezione e/o giustizia.</p>
      <p sl="it">La commissione per le petizioni si rammarica per il fatto che la direttiva 2006/114/CE sulla pubblicità ingannevole e comparativa, applicabile alle transazioni da impresa a impresa, paia non in grado di fornire contromisure efficaci o sia attuata in maniera insufficiente dagli Stati membri.</p>
      <p sl="it">Nella risoluzione ora adottata, il Parlamento chiede alla Commissione europea di analizzare il problema ed elaborare una soluzione, richiesta che ha ottenuto il nostro appoggio.</p>
    </intervention>
    <intervention id="4-187-437" speaker_id="23868" name="Monika BEŇOVÁ" is_mep="True" mode="written" nationality="Slovakia" birth_date="15-08-1968" birth_place="Bratislava" m_state="SK">
      <p sl="it">Le società che propongono annuari sono chiaramente non solo ingannevoli e fuorvianti, bensì anche fraudolente in quanto chiunque adeschi singoli commerciali e aziende affinché si iscrivano a un annuario unicamente per proprio beneficio e arricchimento sta manifestamente attuando una pratica non corretta. Le pratiche di queste società esulano anche evidentemente dal diritto secondo la direttiva sulla pubblicità ingannevole e comparativa. Non penso però che dobbiamo elaborare nuove norme. Dobbiamo cercare di attuare il diritto esistente nel modo più rapido ed efficace possibile, nonché creare le condizioni affinché quelle che sono spesso piccole imprese a conduzione familiare sappiano come elaborare una difesa giuridica efficace.</p>
    </intervention>
    <intervention id="4-187-500" speaker_id="2125" name="Pat the Cope GALLAGHER" is_mep="True" mode="written" nationality="Ireland" birth_date="10-03-1948" birth_place="Dungloe " p_group="Group of the Alliance of Liberals and Democrats for Europe" m_state="IE">
      <p sl="it">So che oltre 400 petizioni concernenti abusi da parte degli annuari aziendali sono state ricevute dal Parlamento europeo. Ciò che generalmente accade è che un’impresa si iscrive a un annuario affinché il suo nome figuri nell’elenco delle aziende ritenendo di non dover pagare alcun corrispettivo. Soltanto dopo l’impresa scopre che tale corrispettivo è dovuto. Appoggio pienamente la risoluzione che esorta la Commissione europea ad attuare correttamente la direttiva sulla pubblicità ingannevole e comparativa.</p>
    </intervention>
    <intervention id="4-187-625" speaker_id="28123" name="Louis GRECH" is_mep="True" mode="written" nationality="Malta" birth_date="22-03-1947" birth_place="Hamrun" p_group="Group of the Progressive Alliance of Socialists and Democrats in the European Parliament" m_state="MT">
      <p sl="it">Il corretto recepimento e la corretta attuazione della direttiva sulla pubblicità ingannevole e comparativa sono fondamentali per proteggere le organizzazioni e le imprese piccole e vulnerabili da pratiche commerciali sleali, ingannevoli o aggressive. Anche se la direttiva riguarda la pubblicità ingannevole tra imprese, il suo obiettivo più ampio è proteggere gli interessi dei consumatori, salvaguardare il regolare funzionamento del mercato interno e migliorare notevolmente la vita dei cittadini. Ho visto qualche miglioramento, ma credo che vi sia ancora molto lavoro da svolgere per far cessare le pratiche ingannevoli. Le imprese in Europa sono tuttora vittime di comportamenti ingannevoli e illeciti che comportano notevoli perdite economiche, soprattutto per le piccole imprese e quelle in fase di avviamento. A causa di un recepimento non corretto della direttiva, temo che vi sia ancora poca coerenza tra gli Stati membri nel modo in cui tale pratiche sleali sono regolamentate. Se la situazione non dovesse migliorare, occorrerà intervenire ulteriormente. È necessaria una maggiore collaborazione e un migliore coordinamento tra Commissione e Stati membri per recepire e attuare meglio la direttiva, così come è necessario divulgare maggiormente informazioni e formazione, soprattutto a livello di piccole imprese e pubblici dipendenti. Servono infine norme flessibili per quanto concerne sanzioni, denunce e meccanismi di risarcimento per adeguarsi alle mutate condizioni di mercato e alle nuove pratiche commerciali.</p>
    </intervention>
    <intervention id="4-187-750" speaker_id="28275" name="Małgorzata HANDZLIK" is_mep="True" mode="written" nationality="Poland" birth_date="01-01-1965" birth_place="Bielsko-Biała" p_group="Group of the European People's Party (Christian Democrats)" m_state="PL">
      <p sl="it">Con l’adozione dell’odierna risoluzione il Parlamento europeo ha chiesto ancora una volta la protezione delle piccole e medie imprese. Le pratiche in cui alle imprese viene offerta la possibilità di iscriversi a un annuario aziendale dando la falsa impressione che sia un servizio gratuito stanno diventando sempre più diffuse. Purtroppo, quando si giunge ai fatti, emerge che in realtà l’impresa ha sottoscritto un contratto per pagare un corrispettivo fisso per un certo arco di tempo. Questo tipo di pratica è stato oggetto di denunce al Parlamento europeo da parte delle aziende. Per questo vogliamo anche che la Commissione europea verifichi come gli Stati membri hanno recepito le disposizioni della direttiva 2006/114/CE sulla pubblicità ingannevole e comparativa. Il Parlamento chiede altresì che la questione degli annuari aziendali ingannevoli sia inserita nella revisione della direttiva. Nella risoluzione oggi adottata ritorniamo altresì su una proposta già formulata in una risoluzione adottata dal Parlamento nel 2008 sullo stesso argomento, segnatamente l’idea di stilare una lista nera delle pratiche sleali adottate dalle società che gestiscono annuari aziendali. Spero che la Commissione non indugi nell’adottare i passi appropriati per tutelare le piccole e medie imprese da queste pratiche disoneste.</p>
    </intervention>
    <intervention id="4-187-875" speaker_id="96693" name="Juozas IMBRASAS" is_mep="True" mode="written" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="it">Ho accolto con favore l’odierno documento in quanto il Parlamento ha ricevuto oltre 400 petizioni riguardanti diffuse pratiche commerciali ingannevoli adottate dalle società che propongono annuari aziendali che hanno un impatto economico notevole su migliaia di imprese, soprattutto piccole, dell’Unione europea e il Parlamento continua a ricevere petizioni e denunce su tali società. Le pratiche commerciali ingannevoli in questione generalmente comportano l’adescamento di imprese, ma anche professionisti e organizzazioni non profit , inducendoli ad iscriversi gratuitamente ad annuari aziendali, salvo poi scoprire di aver firmato un contratto che comporta il pagamento un corrispettivo in denaro. Le società che gestiscono tali annuari hanno spesso sede in uno Stato membro dell’Unione diverso da quello delle loro vittime, il che rende difficile per queste ultime ottenere protezione e/o riparazione dalle autorità nazionali. La Commissione è esortata a intensificare le attività di revisione e miglioramento della direttiva 2006/114/CE e di altre normative rilevanti per porre fine quanto prima alle pratiche ingannevoli delle società che propongono annuari aziendali, segnatamente predisponendo una specifica lista nera delle pratiche ingannevoli adottate da dette società.</p>
    </intervention>
    <intervention id="4-188-000" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="it">Ho votato a favore dell’odierna risoluzione che esorta la Commissione a intensificare le attività di revisione e miglioramento della direttiva 2006/114/CE e di altre normative rilevanti per porre fine quanto prima alle pratiche ingannevoli delle società che propongono annuari aziendali, segnatamente predisponendo una specifica lista nera delle pratiche ingannevoli adottate da dette società.</p>
    </intervention>
    <intervention id="4-189-000" speaker_id="23704" name="Jiří MAŠTÁLKA" is_mep="True" mode="written" nationality="Czechia" birth_date="03-01-1956" birth_place="Sušice" p_group="Confederal Group of the European United Left - Nordic Green Left" m_state="CZ">
      <p sl="it">La proposta di risoluzione presentata in risposta all’interrogazione orale B7-0315/2011 sugli annuari commerciali ingannevoli, per quanto succinta, copre due ambiti che richiedono attenzione costante. Il primo è quello del sostegno alle piccole e medie imprese da parte di organi e istituzioni comunitari nella fattispecie nel contesto delle pratiche commerciali ingannevoli; il secondo è quello della tutela della concorrenza evitando una diffusa concorrenza sleale, che comprende pubblicità ingannevole e comparativa. Dovremmo accogliere con favore gli sforzi annunciati della Commissione che, nell’ambito della risoluzione, viene invitata non solo a rivedere e migliorare la direttiva 2006/114/CE riguardante la pubblicità ingannevole e comparativa, ma anche ad adottare misure correttive contro il recepimento disomogeneo di detta direttiva da parte degli Stati membri.</p>
    </intervention>
    <intervention id="4-189-125" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="it">La pubblicità ingannevole e le pratiche commerciali disoneste sono negative per il mercato interno. Dobbiamo pertanto legiferare per tutelare consumatori e imprese da questo tipo di pratiche.</p>
    </intervention>
    <intervention id="4-189-250" speaker_id="96999" name="Alexander MIRSKY" is_mep="True" mode="written" nationality="Latvia" birth_date="20-03-1964" birth_place="Vilna" p_group="Group of the Progressive Alliance of Socialists and Democrats in the European Parliament" m_state="LV">
      <p sl="it">Il Parlamento europeo ha ricevuto oltre 400 petizioni riguardanti pratiche commerciali ingannevoli generalizzate da parte di società che propongono annuari, pratiche che stanno avendo un impatto economico significativo su migliaia di imprese, prevalentemente piccole, dell’Unione europea. Il Parlamento continua a ricevere petizioni e denunce riguardanti le società che propongono annuari aziendali. Le pratiche commerciali ingannevoli in questione generalmente consistono nell’adescamento delle imprese, come anche di professionisti e organizzazioni non profit , affinché si iscrivano gratuitamente a un annuario aziendale, salvo poi scoprire di aver sottoscritto un contratto che prevede il pagamento di un corrispettivo. Le società che gestiscono tali annuari hanno spesso sede in uno Stato membro dell’Unione diverso da quello delle loro vittime, il che rende difficile per queste ultime ottenere protezione e/o riparazione dalle autorità nazionali. Il Parlamento europeo esorta la Commissione a intensificare le attività di revisione e miglioramento della direttiva 2006/114/CE e di altre normative rilevanti per porre fine quanto prima alle pratiche ingannevoli delle società che propongono annuari aziendali, segnatamente predisponendo una specifica lista nera delle pratiche ingannevoli adottate da dette società. Sono pienamente concorde, per cui ho votato a favore.</p>
    </intervention>
    <intervention id="4-189-500" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="it">Negli ultimi anni si è purtroppo registrata una crescente tendenza all’uso di pratiche commerciali sleali e pubblicità ingannevole. In passato erano generalmente i consumatori il bersaglio di questi raggiri, ma ora tali pratiche fraudolente si stanno estendendo al mondo delle imprese. Il problema è che tali attività generalmente si svolgono a livello transfrontaliero, il che rende difficile arrestare e perseguire gli autori del reato. Alcune società cambiano continuamente ragione sociale e recapito postale, per cui è difficile arrestare chi muove realmente i fili. È dunque importante colmare le lacune esistenti in tale ambito in maniera da poter agire più efficacemente contro le frodi. Le misure, però, dovrebbero rivolgersi non soltanto al mondo delle imprese e non soltanto, come nella fattispecie di cui all’odierna risoluzione, alle pratiche commerciali ingannevoli delle società che propongono annuari aziendali. Si dovrebbero invece prendere provvedimenti risolutivi anche contro le varie forme di frode ai danni dei consumatori. Considero questa richiesta un passo nella giusta direzione che dovrebbe essere seguito da ulteriori misure, per cui ho votato a favore.</p>
    </intervention>
    <intervention id="4-189-625" speaker_id="96694" name="Rolandas PAKSAS" is_mep="True" mode="written" nationality="Lithuania" birth_date="10-06-1956" birth_place="Telšiai" p_group="Europe of Freedom and Direct Democracy Group" m_state="LT">
      <p sl="it">Accolgo con favore l’odierna risoluzione perché dobbiamo incoraggiare le pratiche commerciali oneste e fermare la diffusione delle pratiche commerciali ingannevoli. A tal fine, dobbiamo definire mezzi efficaci di riparazione. Attualmente, la maggior parte delle aziende, soprattutto le piccole e medie imprese, subiscono notevoli perdite economiche a causa di tali attività ingannevoli. Le imprese ricevono proposte commerciali imprecise e restano intrappolate in contratti indesiderati per pubblicizzarsi in annuari aziendali. In questi casi, le autorità nazionali non sono in grado di assicurare la dovuta protezione né offrire adeguata riparazione perché le società in questione hanno spesso sede in un uno Stato membro che non è quello delle imprese che ne sono vittime. Ciò permette a dette società di abusare dell’attuale situazione restando impunite. Per fermare quanto prima queste attività disoneste, la Commissione deve predisporre una lista nera delle pratiche ingannevoli attuate dalle società che propongono annuari aziendali e adottare le corrispondenti normative concentrandosi, in particolare, sulle disposizioni della direttiva sulla pubblicità ingannevole e comparativa e sul loro recepimento. Credo che si debbano creare le condizioni giuste affinché le autorità nazionali degli Stati membri collaborino in quanto ciò agevolerebbe l’applicazione transfrontaliera di misure amministrative o giuridiche. L’Unione europea deve attuare tali misure affinché il mercato interno possa funzionare regolarmente, i consumatori siano tutelati e gli operatori economici possano condurre pratiche commerciali corrette.</p>
    </intervention>
    <intervention id="4-189-750" speaker_id="28279" name="Justas Vincas PALECKIS" is_mep="True" mode="written" nationality="Lithuania" birth_date="01-01-1942" birth_place="Samara " p_group="Group of the Progressive Alliance of Socialists and Democrats in the European Parliament" m_state="LT">
      <p sl="it">Ho votato a favore dell’odierna proposta di risoluzione perché ha illustrato con chiarezza l’attuale situazione delle pratiche commerciali ingannevoli, che sono già contrarie al diritto comunitario, puntualizzando anche che la dimensione internazionale delle frodi rende difficile per le vittime perseguire i frodatori e combatterli. Penso che le piccole imprese e i professionisti, vulnerabili, debbano essere tutelati dagli annuari aziendali ingannevoli, per cui Parlamento e Unione nel suo complesso devono dimostrare che il diritto europeo esiste per essere seguito e rispettato da tutti. Appoggio dunque pienamente l’odierna risoluzione che esorta la Commissione a verificare in maniera attiva e propositiva il recepimento, l’attuazione e l’applicazione a livello nazionale da parte degli Stati membri della direttiva 2006/114/CE adottando, ove necessario, le misure del caso. La Commissione dovrebbe altresì accelerare la revisione e il miglioramento della direttiva e di altre normative pertinenti per porre fine quanto prima alle pratiche ingannevoli delle società che propongono annuari aziendali.</p>
    </intervention>
    <intervention id="4-189-812" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="it">La risoluzione del Parlamento europeo del 9 giugno 2011 sugli annuari aziendali ingannevoli segnala alla Commissione la necessità di accelerare le attività di revisione e miglioramento della direttiva e di altre normative pertinenti per porre fine quanto prima alle pratiche ingannevoli utilizzate dai pubblicatori di annuari aziendali, segnatamente attraverso la compilazione di una specifica lista nera di tali pratiche.</p>
    </intervention>
    <intervention id="4-189-843" speaker_id="96903" name="Paulo RANGEL" is_mep="True" mode="written" nationality="Portugal" birth_date="18-02-1968" m_state="PT">
      <p sl="it">Secondo il relatore, il Parlamento ha ricevuto più di 400 petizioni riguardanti pratiche commerciali ingannevoli. Tali pratiche minacciano il funzionamento corretto del mercato interno innanzi tutto perché la fiducia dei consumatori è fondamentale per un corretto funzionamento dell’economia e, aspetto più importante, perché le pratiche in questione dovrebbero essere rese illegali. La questione riveste un’importanza tale che ha già meritato un intervento legislativo da parte dell’Unione Tuttavia, alla luce dei risultati noti, la Commissione deve essere esortata a vigilare sul recepimento della direttiva 2006/114/CE e, nel contempo, verificarne i limiti in vista di un suo miglioramento.</p>
    </intervention>
    <intervention id="4-189-875" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="it">Il Parlamento europeo: 1. si rammarica per il fatto che la direttiva 2006/114/CE concernente la pubblicità ingannevole e comparativa, che si applica alle transazioni da impresa a impresa, risulti inadatta a fornire un ricorso effettivo oppure venga applicata in modo inadeguato dagli Stati membri; 2. ricorda che, se la Commissione non ha la facoltà di imporre direttamente la direttiva ai singoli o alle aziende, essa ha comunque il dovere di garantirne la corretta attuazione da parte degli Stati membri; 3. invita la Commissione a verificare proattivamente il recepimento, l’attuazione e l’applicazione nazionale da parte degli Stati membri della direttiva 2006/114/CE e ad adottare azioni correttive ove necessario.</p>
    </intervention>
    <intervention id="4-190-000" speaker_id="2081" name="Peter SKINNER" is_mep="True" mode="written" nationality="United Kingdom" birth_date="01-06-1959" birth_place="Oxford" p_group="Group of the Progressive Alliance of Socialists and Democrats in the European Parliament" m_state="GB">
      <p sl="it">Ho votato a favore dell’odierna risoluzione come parte di una risposta intelligente da parte dei politici europei di 27 paesi a questa condotta fraudolenta. Da troppo tempo ormai, le imprese, specialmente nella mia regione del sud-est dell’Inghilterra, sono state bersaglio di tali pratiche senza scrupoli. Mi è stato detto dagli elettori che sono stati invitati a pubblicizzare la propria azienda gratuitamente, salvo poi ritrovarsi poco dopo con una fattura di importo cospicuo accompagnata da minacce legali. Tali pratiche iniziate in Spagna potrebbero manifestarsi anche altrove. Le autorità locali spagnole dovrebbero fare di più per fermare questi truffatori e perseguire chi si rende colpevole di condotta fraudolenta.</p>
    </intervention>
    <intervention id="4-190-250" speaker_id="96773" name="Rafał TRZASKOWSKI" is_mep="True" mode="written" nationality="Poland" birth_date="17-01-1972" birth_place="Warszawa" p_group="Group of the European People's Party (Christian Democrats)" m_state="PL">
      <p sl="it">Il numero di denunce ricevute dal Parlamento riguardanti annuari aziendali ingannevoli e il fatto che spesso si tratta di fenomeni transfrontalieri dimostrano che è necessario migliorare la regolamentazione comunitaria in tale ambito.</p>
    </intervention>
    <intervention id="4-190-500" speaker_id="97016" name="Angelika WERTHMANN" is_mep="True" mode="written" nationality="Austria" birth_date="07-11-1963" birth_place="Schwarzach" p_group="Non" m_state="AT">
      <p sl="it">Ho votato a favore della proposta di risoluzione e dell’esortazione a migliorare la situazione giuridica in essa descritta. Tuttavia, occorre agire nel contempo per evitare che il numero di imprese colpite aumenti ulteriormente. Serve dunque una campagna di informazione strategica per far mancare la terra sotto i piedi di questi approfittatori. È importante che le offerte di iscrizione a un annuario siano esaminate con estrema accuratezza e cautela, specialmente se asseritamente gratuite.</p>
    </intervention>
  </section>
  <section id="creitem13" title="10. Correzioni di voto (cfr. Processo verbale)"/>
  <section id="creitem14" title="11. Approvazione del processo verbale della seduta precedente (cfr. Processo verbale)"/>
  <section id="creitem15" title="12. Discussioni su casi di violazione dei diritti umani, della democrazia e dello Stato di diritto"/>
  <section id="creitem16" title="12.1. Madagascar (discussione)">
    <intervention id="4-197-000" speaker_id="23707" is_mep="True" mode="spoken" role="Presidente" name="Libor ROUČEK" nationality="Czechia" birth_date="04-09-1954" birth_place="Kladno" p_group="Group of the Progressive Alliance of Socialists and Democrats in the European Parliament" m_state="CZ">
      <p sl="unknown">L’ordine del giorno reca la discussione sul Madagascar .</p>
    </intervention>
    <intervention id="4-198-000" speaker_id="4521" name="Charles TANNOCK" is_mep="True" mode="spoken" nationality="United Kingdom" birth_date="25-09-1957" birth_place="Aldershot" p_group="European Conservatives and Reformists Group" m_state="GB">
      <p sl="en">autore. – Signor Presidente, il regime illegale e non eletto di Andry Rajoelina è pervaso dalla corruzione e si è reso responsabile di gravi violazioni dei diritti umani in Madagascar, sebbene Rajoelina sia salito al potere promettendo di porre fine alla corruzione e alle violazioni dei diritti umani, che, a suo dire, imperversarono sotto il governo dell’ex Presidente spodestato, Marc Ravalomanana. Quest’amara ironia non deve ricadere sui cittadini del Madagascar, che hanno già sofferto a lungo e vivono, per la maggior parte, in condizioni di assoluta povertà. È necessario che l’Unione corrobori le misure volte a contrastare Rajoelina, i suoi seguaci e alleati, e invochi, se necessario il rispetto delle disposizioni dell’accordo di Cotonou in merito al fallimento di governo, applicando le relative sanzioni.</p>
      <p sl="en">L’Unione africana (UA) potrebbe essere molto più incisiva e non limitarsi a commentare banalmente la situazione senza dar seguito con azioni concrete. Agire, in questo caso, significherebbe mediare un accordo tra Rajoelina e Ravalomanana, permettendo all’ex Presidente di tornare in patria in modo sicuro e senza pregiudizi. È inoltre fondamentale che Rajoelina permetta al suo avversario di candidarsi alle elezioni presidenziali previste per settembre di quest’anno.</p>
      <p sl="en">Purtroppo le prospettive di stabilità e riconciliazione in Madagascar non sono delle migliori. Mi auguro che nei mesi a venire si giunga ad una risoluzione pacifica della situazione.</p>
    </intervention>
    <intervention id="4-199-000" speaker_id="22097" name="Véronique DE KEYSER" is_mep="True" mode="spoken" nationality="Belgium" birth_date="23-03-1945" birth_place="Etterbeek" p_group="Group of the Progressive Alliance of Socialists and Democrats in the European Parliament - Vice" m_state="BE">
      <p sl="fr">autore. – Signor Presidente, non è la prima volta che la discussione in quest’Aula verte sul dramma del Madagascar.</p>
      <p sl="fr">Dalla risoluzione del febbraio 2010 per i malgasci poco o nulla è cambiato, se non in peggio. La mia preoccupazione si rivolge principalmente ai cittadini, in quanto sono loro ad essere maggiormente colpiti. Contemporaneamente assistiamo ad una lotta per il potere che sembra non avere fine.</p>
      <p sl="fr">È già trascorso più di un anno da quando il Parlamento europeo ha espresso chiaramente il proprio appoggio alla proposta di un processo democratico che conduca alle elezioni, processo che non ha ancora avuto luogo. Rajoelina è tuttora al potere. Come ribadiamo nella presente risoluzione, la sua candidatura alle prossime elezioni deve essere impedita – questo deve essere chiaro.</p>
      <p sl="fr">Chiedo semplicemente di permettere che i negoziati in corso con la Comunità per lo sviluppo dell’Africa australe (SADC), che ancora non hanno prodotto risultati concreti, possano avere esito. Per questo suggerisco di adottare toni moderati nel gestire la presente situazione, di modo che si possa dare avvio tempestivamente ai negoziati, che, spero, possano concludersi con successo.</p>
    </intervention>
    <intervention id="4-200-000" speaker_id="96858" name="Marie-Christine VERGIAT" is_mep="True" mode="spoken" nationality="France" birth_date="23-09-1956" birth_place="Roanne" p_group="Confederal Group of the European United Left - Nordic Green Left" m_state="FR">
      <p sl="fr">autore. – Signor Presidente, il gruppo confederale della Sinistra unitaria europea/Sinistra verde nordica non può che deplorare il tono delle risoluzioni che abbiamo dinanzi. Mi riferisco in particolare alla risoluzione sul Madagascar. Già nel febbraio del 2010, in occasione dell’adozione dell’urgente risoluzione su questo paese, precedente all’ attuale, ho avuto modo di criticare questa e altre risoluzioni.</p>
      <p sl="fr">L’Unione europea sta dando dimostrazione in Madagascar, come in molti altri paesi africani, della propria impotenza politica, e non otterremo alcun risultato se continuiamo a richiedere inasprimenti per le sanzioni economiche da imporre al paese. La situazione attuale, infatti, colpisce e continuerà a colpire soltanto i cittadini del Madagascar, che di certo non hanno bisogno di ulteriori sofferenze. Avremmo apprezzato messaggio chiaro da parte del Parlamento europeo a sostegno del mediatore della Comunità per lo sviluppo dell’Africa australe, che ha lavorato duramente per un anno, al fine di trovare un accordo il più possibile pacifico.</p>
      <p sl="fr">Avremmo voluto un messaggio di congratulazioni diretto al Presidente Chissano per la sua attività di mediazione, che ha condotto alla presentazione presso la Comunità per lo sviluppo dell’Africa australe (SADC) di una tabella di marcia per risolvere la crisi politica in Madagascar. Sabato si svolgerà un vertice della SADC a Johannesburg, alla presenza di tutti i rappresentanti dei vari schieramenti politici del Madagascar, per ratificare la tabella di marcia in questione.</p>
      <p sl="fr">Desideriamo lanciare un appello a favore dei cittadini del Madagascar, per ribadire che loro soltanto hanno il diritto di scegliere il proprio governo, senza alcuna pressione da parte della comunità internazionale. Il compito dell’Unione è di aiutarli. Pertanto non intendiamo avvallare la presente risoluzione, in quanto la sua parzialità rischia di fomentare gli animi anziché sostenere gli sforzi della SADC, e ci rifiutiamo di appoggiare l’imposizione di sanzioni economiche più severe.</p>
    </intervention>
    <intervention id="4-201-000" speaker_id="96838" name="Cristian Dan PREDA" is_mep="True" mode="spoken" nationality="Romania" birth_date="26-10-1966" birth_place="Bucureşti" p_group="Group of the European People's Party (Christian Democrats)" m_state="RO">
      <p sl="ro">autore. – Signor Presidente, in linea con gli interventi precedenti, desidero sottolineare che dalla precedente discussione sulla situazione in Madagascar, nel febbraio 2010, non vi sono stati progressi. Potremmo dire che la transizione che ha avuto luogo non ha condotto alla democrazia, bensì ad una crisi ancora più profonda rispetto alla situazione di un anno e qualche mese fa. Il vertice della Comunità per lo sviluppo dell’Africa australe a Gaborone fu definita l’ultima spiaggia. Purtroppo tutti noi abbiamo assistito al suo fallimento. Continuiamo a sperare che, durante il vertice di sabato,ci siano degli sviluppo positivi.</p>
      <p sl="ro">D’altra parte la situazione economica e sociale del Madagascar è davvero disastrosa, la maggioranza della popolazione è costretta a vivere con meno di 1 dollaro al giorno. Come possono sollevarsi da questa situazione? Attraverso un processo di transizione neutrale, inclusivo e consensuale. Il nostro compito non è schierarci con una o con l’altra fazione, bensì appoggiare tale processo.</p>
    </intervention>
    <intervention id="4-202-000" speaker_id="96922" name="Izaskun BILBAO BARANDICA" is_mep="True" mode="spoken" nationality="Spain" birth_date="27-03-1961" birth_place="Bermeo" m_state="ES">
      <p sl="es">autore. – Signor Presidente, dopo il colpo di stato, il governo Rajoelina ha condotto il Madagascar all’instabilità politica. È un paese in cui non esiste alcuna separazione dei poteri, i media sono sotto il controllo del governo, i diritti umani vengono violati e le attuali forze dell’ordine malgasce continuano a perpetrare abusi contro la popolazione locale, vittima principale della situazione politica. Il regime del paese – peraltro ricco di risorse – sta causando molti problemi umanitari, a causa della carenza di beni alimentari, acqua, misure igienico-sanitarie, sanità ed istruzione.</p>
      <p sl="es">L’Unione europea ha il dovere di continuare a fornire aiuti umanitari alla popolazione, contribuendo inoltre al raggiungimento di un accordo tra le parti che promuova un governo di transizione neutrale, inclusivo e consensuale, al fine di ristabilire l’ordine costituzionale e indire elezioni democratiche, libere e trasparenti, che permettano a tutti i movimenti e leader politici di parteciparvi senza restrizioni, in modo che i cittadini malgasci possano decidere del proprio futuro.</p>
    </intervention>
    <intervention id="4-203-000" speaker_id="96737" name="Nicole KIIL-NIELSEN" is_mep="True" mode="spoken" nationality="France" birth_date="21-08-1949" birth_place="Larchamp" p_group="Group of the Greens/European Free Alliance" m_state="FR">
      <p sl="fr">autore. – Signor Presidente, il gruppo Verde/Alleanza libera europea ancora una volta esprime la propria disapprovazione per il modo in cui il Presidente Rajoelina è salito al governo del Madagascar. La situazione politica del paese, estremamente instabile, è allarmante. Si sono verificati molti casi di violazione dei diritti umani: violenze contro i manifestanti, arresti illegali, detenzioni arbitrarie e abusi contro giornalisti e membri dell’opposizione. Le forze dell’ordine agiscono nell’impunità più totale.</p>
      <p sl="fr">I leader dei movimenti politici di opposizione sono stati arrestati. Ne richiediamo il rilascio. Inoltre, l’uso incontrollato delle risorse naturali del paese minaccia le prospettive di sviluppo delle generazioni future e prelude al disastro ecologico. Condanniamo lo sfruttamento illegale delle risorse minerarie ed il saccheggio delle foreste, in particolare di palissandro, per ricavarne prezioso legname.</p>
      <p sl="fr">Il ripristino dello stato di diritto in Madagascar è una priorità assoluta, e richiede l’organizzazione di elezioni democratiche, libere e trasparenti, con il sostegno degli aiuti internazionali, primi fra tutti quelli provenienti dall’Unione europea.</p>
    </intervention>
    <intervention id="4-204-000" speaker_id="28280" name="Filip KACZMAREK" is_mep="True" mode="spoken" nationality="Poland" birth_date="22-11-1966" birth_place="Poznań" p_group="Group of the European People's Party (Christian Democrats)" m_state="PL">
      <p sl="pl">a nome del gruppo PPE. – Nella nostra risoluzione condanniamo le violazioni dei diritti umani e gli abusi compiuti dalle forze dell’ordine malgasce contro i loro stessi connazionali; invochiamo altresì lo scioglimento della milizia politica, al fine di ottenere pieno rispetto dei diritti umani, civili, politici, sociali ed economici, nonché il ripristino dello stato di diritto. Chiediamo inoltre il rilascio immediato dei prigionieri politici ed il rientro degli esiliati politici. Ristabilire l’ordine costituzionale è fondamentale per consentire al Madagascar di tornare alla normalità. È necessario indire elezioni libere, trasparenti ed eque, monitorate della comunità internazionale e nel rispetto degli standard democratici. Siamo di fronte ad un dilemma, ossia come intensificare gli aiuti umanitari diretti alla popolazione del Madagascar, dato che non ne riconosciamo il regime incostituzionale. Mi auguro che, nonostante questo, gli aiuti possano arrivare a destinazione.</p>
    </intervention>
    <intervention id="4-205-000" speaker_id="33997" name="Corina CREȚU" is_mep="True" mode="spoken" nationality="Romania" birth_date="24-06-1967" birth_place="Bucureşti" m_state="RO">
      <p sl="en">a nome del gruppo S&amp;D. – Signor Presidente, sono trascorsi due anni da quando, in Madagascar, il regime militare è salito al governo con la forza. Da allora il nuovo governo non ha tenuto fede a nessuno degli impegni assunti per garantire la transizione democratica, il pluralismo politico e la libertà di espressione.</p>
      <p sl="en">Il fatto che l’Unione africana abbia sospeso la partecipazione del paese, dichiarandone illegale il regime politico, e che il Fondo monetario internazionale e la Banca mondiale abbiano interrotto l’assistenza , hanno di fatto portato il governo ad una condizione di isolamento sul piano internazionale, aggravando al contempo i problemi della popolazione, privata degli aiuti umanitari proveniente dall’estero.</p>
      <p sl="en">Pertanto la nostra proposta di risoluzione prevede due serie di misure: un appello rivolto all’Unione e al Consiglio di sicurezza, affinché i divieti di visto stabiliti dall’Unione africana siano estesi a tutti i paesi membri e si aumenti, al contempo, il volume di aiuti umanitari destinati alla popolazione civile del Madagascar.</p>
      <p sl="en">Sul piano politico, l’Unione dovrebbe insistere maggiormente affinché i partiti politici del Madagascar superino le ovvie ostilità che li dividono e raggiungano una posizione condivisa circa la tabella di marcia presentata dalla Comunità per lo sviluppo dell’Africa australe per superare la crisi.</p>
      <p sl="en">A questo proposito è cruciale che l’ex Presidente Ravalomanana ritorni in patria, tenendo conto del fatto che i leader attuali lo stanno costringendo a scegliere tra esilio e lavori forzati a vita.</p>
    </intervention>
    <intervention id="4-206-000" speaker_id="97230" name="Kristiina OJULAND" is_mep="True" mode="spoken" nationality="Estonia" birth_date="17-12-1966" birth_place="Kohtla-Järve" p_group="Group of the Alliance of Liberals and Democrats for Europe" m_state="EE">
      <p sl="en">a nome del gruppo ALDE. – Signor Presidente, al colpo di stato militare in Madagascar sono seguite continue violazioni dei diritti umani e delle libertà civili. Abbiamo dovuto assistere alla fusione dei poteri esecutivo, legislativo e giudiziario, con l’aggiunta dei media, ora nelle mani di Rajoelina, che si fregia del titolo di Presidente dell’Alta autorità di transizione.</p>
      <p sl="en">Sono lieta che l’Unione e gli Stati membri non abbiano riconosciuto il suo governo illegittimo. Non si dovrebbe mai attribuire ai governanti autoritari una dignità tale da permettere che si instaurino relazioni formali, a prescindere dal fatto che ciò sia accaduto o meno in passato. Accolgo quindi con favore le sanzioni imposte finora al regime, e incoraggio la comunità internazionale ad estenderle, al fine di rovesciare il governo di Rajoelina e spianare la strada per una transizione democratica reale e definitiva.</p>
    </intervention>
    <intervention id="4-207-000" speaker_id="96824" name="Monica MACOVEI" is_mep="True" mode="spoken" nationality="Romania" birth_date="04-02-1959" birth_place="Bucureşti" p_group="Group of the European People's Party (Christian Democrats)" m_state="RO">
      <p sl="ro">Signor Presidente, dopo il colpo di stato avvenuto nel marzo del 2009, si sono susseguiti atti di violenza, violazioni dei diritti umani, tra cui anche l’arresto indiscriminato dei leader dell’opposizione, nella totale assenza di sicurezza interna. È necessario indagare sui fatti e punire i responsabili. Il regime sta boicottando gli sforzi regionali ed internazionali volti a ristabilire la pace e ad organizzare elezioni libere per istituire un governo legittimo e democratico. Non per questo si deve abbandonare ogni tentativo. È fondamentale inoltre che la milizia politica sia tempestivamente sciolta e che si ponga fine alle violenze perpetrate contro la popolazione ad opera delle forze dell’ordine . È essenziale che siano indette al più presto elezioni libere e democratiche, per ristabilire il legittimo ordine costituzionale e permettere di avviare la ricostruzione del paese. Pertanto mi rivolgo alla Commissione ed al Consiglio, affinché proseguano nel loro intento e intensifichino i loro sforzi, offrendo soluzioni concrete e creando le condizioni necessarie per indire elezioni libere e salvaguardare i diritti umani in Madagascar.</p>
    </intervention>
    <intervention id="4-208-000" speaker_id="96686" name="Mitro REPO" is_mep="True" mode="spoken" nationality="Finland" birth_date="03-09-1958" birth_place="Heksinki" p_group="Group of the Progressive Alliance of Socialists and Democrats in the European Parliament" m_state="FI">
      <p sl="fi">Signor Presidente, i cittadini della quarta isola più grande del mondo hanno patito enormi sofferenze dal colpo di stato militare del 2009. Il Madagascar è retto da un governo illegittimo, che i cittadini non hanno eletto. Neppure le ricchezze naturali e le risorse rinnovabili del paese sono state sufficienti a produrre prosperità. I malgasci vivono nella miseria e nella povertà .</p>
      <p sl="fi">Le ripetute violazioni dei diritti umani, le angherie subite dai politici, dai religiosi e dalla società civile, i frequenti arresti arbitrari, il saccheggio delle chiese e le intimidazioni alla stampa sono all’ordine del giorno in tutto il paese. La lista potrebbe continuare ancora, per includere la censura mediatica, il fatto che il paese sia tenuto sotto scacco dalla povertà, gli arresti illegittimi, le sparizioni e le torture.</p>
      <p sl="fi">Oltre alle sofferenze umane, anche la biodiversità del Madagascar è a rischio. La flora e la fauna dell’isola si sono evolute nell’isolamento e sono quindi uniche e insostituibili a livello mondiale.</p>
      <p sl="fi">Il paese deve poter decidere autonomamente del proprio futuro e l’Unione europea deve prestare tutto il sostegno possibile ai cittadini malgasci.</p>
    </intervention>
    <intervention id="4-209-000" speaker_id="96668" name="Seán KELLY" is_mep="True" mode="spoken" nationality="Ireland" birth_date="26-04-1952" birth_place="Killarney" m_state="IE">
      <p sl="en">Signor Presidente, la situazione in Madagascar è il classico esempio del nuovo che non è migliore del vecchio. Il regime illegittimo è salito al potere nel 2009 con l’appoggio delle forze militari e da allora non ci sono stati miglioramenti. Così tutte le cattive abitudini sono rimaste invariate: si susseguono uccisioni illegali, torture psicologiche e fisiche dei prigionieri, detenzioni preliminari, le carceri sono sovraffollate e naturalmente la povertà regna sovrana, il salario minimo che si attesta a 35 dollari al mese.</p>
      <p sl="en">La soluzione è ovvia. È necessario ripristinare un regime democratico e l’Unione europea ha il dovere di fare tutto il possibile perché ciò accada, dato che, in caso contrario, qualsiasi progresso sarebbe impossibile. Se riusciremo a fare indire elezioni libere da cui possa formarsi un nuovo governo, l’Unione, in collaborazione con gli organi internazionali, ed in particolare l’Unione africana, potrà assistere il paese sulla via che porta alla democrazia e alla ripresa economica.</p>
    </intervention>
    <intervention id="4-210-000" speaker_id="96682" name="Sari ESSAYAH" is_mep="True" mode="spoken" nationality="Finland" birth_date="21-02-1967" birth_place="Haukivuori" p_group="Group of the European People's Party (Christian Democrats)" m_state="FI">
      <p sl="fi">Signor Presidente, dal passaggio di potere del marzo 2009, la situazione politica in Madagascar è rimasta instabile e ci sono stati continui disordini. L’amministrazione Rajoelina agisce in piena violazione dei diritti umani e opprime i suoi stessi cittadini.</p>
      <p sl="fi">Nel maggio del 2011 i rappresentanti del gruppo Africa, Caraibi e Pacifico – Unione europea (ACP-UE) hanno riconosciuto la necessità impellente che il Madagascar disponga di un’amministrazione ad interim competente. Al momento si sta tentando di risolvere la crisi, e la Comunità per lo sviluppo dell’Africa australe (SADC) ha invitato 11 partiti malgasci al vertice che si terrà in Botswana. Tre dei maggiori partiti dell’opposizione, tuttavia, hanno respinto la tabella di marcia, poiché prevede che Rajoelina rimanga al governo fino alle prossime elezioni. Finora Rajoelina ha rifiutato ogni altra proposta di accordo. Perché dunque dovremmo fidarci questa volta? L’Unione europea e la comunità internazionale hanno il dovere di intervenire e porre fine al governo illegittimo di Rajoelina.</p>
    </intervention>
    <intervention id="4-211-000" speaker_id="28377" name="Lidia Joanna GERINGER de OEDENBERG" is_mep="True" mode="spoken" nationality="Poland" birth_date="12-09-1957" birth_place="Wrocław" p_group="Group of the Progressive Alliance of Socialists and Democrats in the European Parliament" m_state="PL">
      <p sl="pl">Signor Presidente, la causa scatenante dell’attuale crisi politica in Madagascar è il golpe militare, che due anni fa ha costretto alle dimissioni e all’esilio l’allora Presidente, democraticamente eletto, Marc Ravalomanana. La presa del potere da parte dei militari è stata condannata duramente dalla comunità internazionale, compresa l’Unione europea, che ha immediatamente bloccato gli aiuti allo sviluppo. Il Madagascar è stato inoltre sospeso dall’Unione africana e dalla Comunità per lo sviluppo dell’Africa australe, con un conseguente peggioramento dell’isolamento del paese. La crisi politica in Madagascar sta per raggiungere un momento cruciale con la possibilità che i negoziati attualmente in corso tra i leader politici mettano fine a questa situazione. È l’occasione ideale per ristabilire l’ordine costituzionale e indire nuove elezioni. Le trattative sono inoltre fondamentali per ripristinare gli aiuti finanziari al paese, al quale erano stati sospesi 600 milioni di euro stanziati per gli aiuti allo sviluppo. Mi auguro che gli schieramenti in conflitto riusciranno ad introdurre una tabella di marcia che permetta di istituire un governo ad interim fino a quando verranno indette nuove e – spero – giuste elezioni.</p>
    </intervention>
    <intervention id="4-212-000" speaker_id="96706" name="João FERREIRA" is_mep="True" mode="spoken" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">Signor Presidente, desidero innanzitutto esprimere la mia disapprovazione per il ritardo con cui è stata ultimata la versione portoghese delle risoluzioni in esame oggi pomeriggio. Ve ne sono alcune che ancora adesso non sono disponibili, e desidero quindi che la mia protesta venga messa agli atti.</p>
      <p sl="pt">Per quanto riguarda la situazione del Madagascar, l’Unione europea potrebbe sostenere il processo di riconciliazione, ma a condizione che non intervenga o interferisca in questioni di competenza esclusiva dei cittadini malgasci. In particolare l’Unione deve evitare di prendere posizione a favore di uno degli schieramenti coinvolti nel conflitto. I nostri sforzi devono essere finalizzati a proteggere gli interessi dei cittadini malgasci e non delle parti coinvolte.</p>
      <p sl="pt">È fondamentale riconoscere e corroborare gli sforzi della Comunità per lo sviluppo dell’Africa australe, volti alla risoluzione del conflitto e al raggiungimento di una soluzione politica della crisi nazionale. Da parte nostra, desideriamo ribadire la necessità di rispettare la facoltà dei cittadini malgasci di decidere ed essere artefici del proprio futuro.</p>
    </intervention>
    <intervention id="4-213-000" speaker_id="96814" name="Elena BĂSESCU" is_mep="True" mode="spoken" nationality="Romania" birth_date="24-04-1980" birth_place="Constanţa" p_group="Group of the European People's Party (Christian Democrats)" m_state="RO">
      <p sl="ro">Signor Presidente, l’attuale crisi politica in Madagascar mette a repentaglio la democrazia e la stabilità dell’intera regione. La deposizione del precedente governo democraticamente eletto ha creato un clima di violenza e insicurezza. Ricordo ancora una volta che i paesi donatori hanno revocato il sostegno finanziario alla popolazione dell’isola. Il che significa che il tasso di povertà in Madagascar ha raggiunto l’80%. Gli Stati Uniti hanno cessato di offrire esenzioni fiscali per le importazioni dei prodotti tessili provenienti dal Madagascar per gli stessi motivi. È venuta così a mancare una delle principali entrate a livello nazionale. Approvo gli sforzi della Comunità per lo sviluppo dell’Africa australe , volti a porre fine alla crisi e ristabilire la democrazia nel paese. È fondamentale, a mio avviso, coinvolgere le organizzazioni regionali nella risoluzione delle tensioni per raggiungere un compromesso politico.</p>
    </intervention>
    <intervention id="4-214-000" speaker_id="96856" name="George Sabin CUTAȘ" is_mep="True" mode="spoken" nationality="Romania" birth_date="23-02-1968" birth_place="Bacău" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Signor Presidente, la crisi politica in Madagascar ha portato al completo isolamento del paese sul piano internazionale. Gli aiuti finanziari provenienti dall’Unione sono stati sospesi conformemente alle disposizioni dell’accordo di Cotonou e lo stesso è accaduto per gli aiuti del FMI e della Banca mondiale. Condivido pienamente le misure adottate dall’Unione europea in una situazione in cui la transizione verso un sistema democratico è messa a repentaglio indefinitamente dalla presa di potere illegittima, e dunque incostituzionale, di Rajoelina.</p>
      <p sl="ro">D’altra parte, l’applicazione di sanzioni è sempre una decisione difficile, a causa delle inevitabili conseguenze umanitarie, economiche e sociali che ne derivano. Non dobbiamo mai dimenticare i cittadini malgasci, che hanno bisogno del nostro aiuto. Lo dimostreremo non soltanto chiedendo di indire elezioni libere e pluralistiche e ristabilire l’ordine democratico, bensì anche in termini pratici, fornendo alla popolazione gli aiuti umanitari necessari.</p>
    </intervention>
    <intervention id="4-215-000" speaker_id="96755" name="Sergio Paolo Francesco SILVESTRIS" is_mep="True" mode="spoken" nationality="Italy" birth_date="22-12-1973" birth_place="Molfetta" p_group="Group of the European People's Party (Christian Democrats)" m_state="IT">
      <p sl="it">Signor Presidente, solo dal luglio 2003 il Madagascar aveva ricominciato ad essere parte attiva nella vita dell'Unione africana, poiché fino agli anni '90 i suoi legami politici ed economici erano indirizzati soprattutto verso i paesi socialisti non allineati.</p>
      <p sl="it">Il colpo di Stato militare del marzo 2009, però, ha visto l'ex sindaco della capitale installarsi nel palazzo presidenziale già occupato dall'esercito che lo sosteneva. Dopo 19 mesi di crisi istituzionale all'interno del paese, proprio nel giorno in cui erano stati chiamati al voto quasi 8 milioni di malgasci per la riforma della Costituzione, lo scorso novembre 2010 si è spenta ogni speranza di costruire una vera democrazia in questa ex colonia europea. Oggi vi è in Madagascar un governo di transizione che tuttavia non promette nulla di buono né a livello economico, se pensiamo che la gente vive con meno di un dollaro al giorno, né a livello umanitario.</p>
      <p sl="it">Poiché a tutt'oggi né la Comunità europea né l'Unione africana sono arrivate ad alcun compromesso con il governo del Madagascar, sono state adottate alcune misure, tra cui la sospensione degli aiuti dal Fondo monetario internazionale e dalla Banca mondiale, nonché il nostro mancato riconoscimento del governo transitorio. Condanniamo il colpo di Stato e sottolineiamo l'urgente bisogno di elezioni libere e trasparenti, monitorate dalla comunità internazionale.</p>
    </intervention>
    <intervention id="4-216-000" speaker_id="96958" name="William (The Earl of) DARTMOUTH" is_mep="True" mode="spoken" nationality="United Kingdom" birth_date="23-09-1949" p_group="Europe of Freedom and Direct Democracy Group" m_state="GB">
      <p sl="en">Signor Presidente, ha tutto il mio rispetto, ma credo che debba essere l’oratore a stabilire la velocità con cui esprimersi, è una scelta personale. Gli oratori in quest’Aula non dovrebbero temere di essere interrotti dal Presidente per conto degli interpreti. Mi è lecito puntualizzarlo?</p>
      <a text="(Reazioni diverse)"/>
    </intervention>
    <intervention id="4-217-000" speaker_id="23707" is_mep="True" mode="spoken" role="Presidente" name="Libor ROUČEK" nationality="Czechia" birth_date="04-09-1954" birth_place="Kladno" p_group="Group of the Progressive Alliance of Socialists and Democrats in the European Parliament" m_state="CZ">
      <p sl="unknown">Lord Dartmouth, in generale condivido la sua posizione, ma gli interpreti ci segnalano che non riescono a seguire a causa dell’elevato ritmo di eloquio. Naturalmente, se interrompo un oratore, provvedo sempre a concedergli maggiore tempo di parola, accontentando in questo modo tutti quanti – l’oratore è soddisfatto, come lo è lei che può ricevere l’interpretazione, e ovviamente lo sono anche gli interpreti. È questo lo scopo del nostro lavoro in questa sede.</p>
      <a text="(Applausi)"/>
    </intervention>
    <intervention id="4-218-000" speaker_id="4260" name="Eija-Riitta KORHOLA" is_mep="True" mode="spoken" nationality="Finland" birth_date="15-06-1959" birth_place="Lahti" p_group="Group of the European People's Party (Christian Democrats)" m_state="FI">
      <p sl="fi">Signor Presidente, dal golpe militare di marzo, l’instabilità politica e la situazione umanitaria in continuo peggioramento sono diventati elementi onnipresenti nella vita quotidiana dei cittadini malgasci. La crisi politica ha reso loro più difficoltoso accedere a alimenti di base, acqua, servizi igienici e sanitari.</p>
      <p sl="fi">L’attuale governo ha monopolizzato illegalmente i poteri esecutivo, legislativo e giudiziario, e ha assunto il controllo dei media. I servizi di sicurezza nazionale si sono resi colpevoli di violenze contro la popolazione civile. Molti attivisti sono detenuti per motivi politici e le figure politiche che rappresentavano dei punti di riferimento durante il precedente governo sono state costrette a fuggire dal paese.</p>
      <p sl="fi">I negoziati in corso devono acquistare nuovo slancio e si deve assolutamente trovare il modo di ristabilire l’ordine costituzionale. Le violazioni dei diritti umani richiedono un’indagine imparziale. L’Unione dovrebbe aumentare gli aiuti umanitari destinati al Madagascar, continuando ad imporre sanzioni mirate fino alla risoluzione della crisi politica.</p>
    </intervention>
    <intervention id="4-219-000" speaker_id="photo_generic" name="Günther Oettinger" is_mep="True" mode="spoken">
      <p sl="de">Membro della Commissione. – Signor Presidenti, onorevoli deputati, la Commissione e l’Alto rappresentante, la Baronessa Ashton, osservano con grande preoccupazione la situazione in Madagascar e si sono impegnati a prestare assistenza continua alla popolazione di questo splendido paese.</p>
      <p sl="de">Attribuiamo grande importanza al superamento dell’attuale crisi politica, nonché alle conseguenze di natura sociale ed economica che si ripercuotono sulla popolazione locale, rendendo sempre più gravoso il peso che devono sopportare ogni giorno.</p>
      <p sl="de">Come voi, onorevoli deputati, anche noi seguiamo con attenzioni gli sviluppi all’interno del paese, utilizzando tutti i mezzi diplomatici a nostra disposizione per porre fine alla crisi.</p>
      <p sl="de">Negli ultimi due anni sono stati fatti molti passi indietro, con il costante emergere di nuovi ostacoli al progresso del paese. Ora ritengo che ci troviamo ad una svolta. Due giorni fa, il 7 giugno, a Gabarone, sono state avviate le trattative tra la Comunità per lo sviluppo dell’Africa australe (SADC) e vari attori della realtà nazionale, al fine di trovare una via d’uscita dalla crisi sulla base dei principi di neutralità e consenso, coinvolgendo tutti i gruppi interessati e con l’approvazione della comunità internazionale e di un’ampia maggioranza dei cittadini malgasci.</p>
      <p sl="de">Ci auguriamo che le trattative abbiano esito positivo, confidiamo nel loro successo e stiamo contribuendo affinché ciò avvenga. La buona riuscita delle trattative permetterebbe infatti all’Unione africana e all’intera comunità internazionale, compresa l’Unione europea, di svolgere un ruolo attivo e di aiutare il Madagascar a ristabilire l’ordine costituzionale.</p>
      <p sl="de">Siamo contrari ad un qualsiasi tentativo di realizzare la transizione attraverso un governo de facto e di parte. Per questo la settimana scorsa il Consiglio europeo ha deciso di protrarre per altri 6 mesi le misure previste dall’articolo 96 dell’accordo di Cotonou. Ciò non comporterà conseguenze in termini di aiuti umanitari o di misure finalizzate a contrastare la povertà, a patto che esse siano compatibili con i termini dell’articolo.</p>
      <p sl="de">Siamo pronti a prestare assistenza politica e finanziaria durante le fasi del processo di transizione, che dovrà essere consensuale e basato sulla tabella di marcia approvata dagli attori locali e avvallata dalla SADC, dall’Unione africana e dalla comunità internazionale. Detto questo, mi auguro che i due anni trascorsi, difficili e travagliati, portino agli sviluppi positivi auspicati. Grazie per l’attenzione.</p>
    </intervention>
    <intervention id="4-220-000" speaker_id="23707" is_mep="True" mode="spoken" role="Presidente" name="Libor ROUČEK" nationality="Czechia" birth_date="04-09-1954" birth_place="Kladno" p_group="Group of the Progressive Alliance of Socialists and Democrats in the European Parliament" m_state="CZ">
      <p sl="unknown">La discussione è chiusa.</p>
      <p sl="unknown">La votazione si svolgerà a breve.</p>
      <p sl="unknown">Dichiarazioni scritte (articolo 149 del regolamento)</p>
    </intervention>
    <intervention id="4-221-000" speaker_id="28301" name="Tadeusz ZWIEFKA" is_mep="True" mode="written" nationality="Poland" birth_date="28-12-1954" birth_place="Tuchola" p_group="Group of the European People's Party (Christian Democrats)" m_state="PL">
      <p sl="pl">Signor Presidente, per diversi mesi tutta l’Europa ha assistito agli sviluppi della situazione del Nord Africa, osservando gli avvenimenti che si svolgevano alle porte del nostro continente senza nascondere la propria preoccupazione. Oggi torniamo a discutere di un paese africano che ormai da tempo si è perso nel caos e nell’oblio politico.</p>
      <p sl="pl">Il Madagascar è diventato uno stato senza legge, controllato da un regime illegittimo che lascia sprofondare l’intero paese in uno stato di totale confusione. La repressione e l’assoluta noncuranza per i diritti dei cittadini da parte del regime non fanno che aggravare la situazione, e tutto questo potrebbe, purtroppo, causare uno spargimento di sangue. Pertanto, sebbene la richiesta di un ritorno all’ordine costituzionale e lo svolgimento di elezioni libere ed aperte monitorate della comunità internazionale possano sembrare semplicemente un appello demagogico, di fatto rappresentano l’unica possibilità di riportare la condizione del Madagascar alla normalità. Non si può dimenticare infatti che, nonostante la loro indubbia utilità, le sanzioni devono procedere di pari passo con una proposta specifica di soluzione della crisi politica, poiché più a lungo la situazione rimarrà immutata, più difficile sarà in futuro ristabilire lo stato di diritto in Madagascar.</p>
    </intervention>
  </section>
  <section id="creitem17" title="12.2. Guantánamo: decisione imminente sulla pena di morte (discussione)">
    <intervention id="4-223-000" speaker_id="23707" is_mep="True" mode="spoken" role="Presidente" name="Libor ROUČEK" nationality="Czechia" birth_date="04-09-1954" birth_place="Kladno" p_group="Group of the Progressive Alliance of Socialists and Democrats in the European Parliament" m_state="CZ">
      <p sl="unknown">L’ordine del giorno reca la discussione di sei proposte di risoluzione su Guantánamo: decisione imminente sulla pena di morte .</p>
    </intervention>
    <intervention id="4-224-000" speaker_id="4521" name="Charles TANNOCK" is_mep="True" mode="spoken" nationality="United Kingdom" birth_date="25-09-1957" birth_place="Aldershot" p_group="European Conservatives and Reformists Group" m_state="GB">
      <p sl="en">autore. – Signor Presidente, il Gruppo ECR ritiene che in materia di pena capitale ogni parlamentare debba poter decidere liberamente in base alle proprie convinzioni; sebbene riconosciamo la posizione comune dell’Unione europea contro la pena di morte in qualsiasi circostanza, la verità è che diversi milioni di cittadini europei, di nostri elettori, sono tuttora favorevoli alla pena capitale.</p>
      <p sl="en">Inoltre, questa risoluzione fa riferimento alla possibile imposizione della pena di morte nei confronti di alcuni dei più pericolosi terroristi del mondo, i quali non hanno avuto esitazioni nel cospirare per uccidere migliaia di innocenti. In effetti, nel leggere il testo della risoluzione, ho rivolto il pensiero ai miei elettori, fatti saltare in aria senza alcuna pietà dai terroristi di al-Qaeda a Londra sei anni fa. La lotta contro il terrorismo islamico mondiale è un conflitto asimmetrico dai risultati imprevedibili e dalle conseguenze senza precedenti, per affrontare il quale è ora necessaria una nuova giurisprudenza a livello internazionale.</p>
      <p sl="en">Il campo di detenzione nella Baia di Guantánamo riflette questa tragica situazione, come anche il fatto che gli Stati Uniti sopportano un peso sproporzionato nella lotta globale contro il terrore. Naturalmente, tutti questi processi portati avanti dalle autorità degli Stati Uniti – che comunque sono un paese democratico che condivide i nostri stessi valori – devono essere condotti con equità e in presenza di tutte le tutele del caso e, possibilmente, ad opera di tribunali civili.</p>
    </intervention>
    <intervention id="4-225-000" speaker_id="28306" name="Ana GOMES" is_mep="True" mode="spoken" nationality="Portugal" birth_date="09-02-1954" birth_place="Lisboa" p_group="Group of the Progressive Alliance of Socialists and Democrats in the European Parliament" m_state="PT">
      <p sl="en">autore. – Signor Presidente, l’Europa è decisamente contraria alla pena di morte, che dovrebbe essere abolita. L’Unione europea, in particolare per voce dell’Alto rappresentante e dell’imminente Presidenza polacca e di tutti gli Stati membri, deve richiedere con decisione che gli Stati Uniti escludano la possibilità di applicare la pena di morte nel primo processo di fronte a una commissione militare nei confronti di un detenuto del campo di Guantánamo. Il caso del cittadino saudita Abd al-Rahim al-Nashiri dovrà stabilire lo standard anche per i casi futuri.</p>
      <p sl="en">Non solo sarebbe una vergogna per la reputazione degli Stati Uniti in materia di diritti umani se questi fosse mandato nel braccio della morte, ma sarebbe anche del tutto controproducente nella lotta contro il terrorismo. Il Presidente Obama si è impegnato a porre fine allo scandaloso retaggio del Presidente Bush consistente nel calpestare il diritto internazionale in nome della sicurezza nazionale. Il Presidente Obama deve ancora mantenere la sua promessa di chiudere Guantánamo, e al riguardo gli Stati membri dell’Unione europea avrebbero dovuto fare di più per aiutarlo. Ma anche il Congresso deve aiutare il Presidente, facendolo tornare indietro sulla sua decisione di ripristinare il sistema delle commissioni militari, poiché questo non offre alcuna garanzia di un processo equo. Inoltre, deve annullare la decisione di continuare a detenere un numero estremamente elevato di prigionieri contro i quali non esistono capi d’accusa.</p>
      <p sl="en">L’Unione europea deve essere molto chiara in merito: i detenuti devono essere incriminati o rilasciati. Abd al-Rahim al-Nashiri è detenuto negli Stati Uniti da nove anni e afferma di essere stato tenuto prigioniero dalla CIA in un centro di detenzione segreto in Polonia. L’imminente Presidenza polacca dell’Unione europea avrà, pertanto, una responsabilità particolare nell’assicurare che sia fatta giustizia nei confronti di un uomo che è stato torturato, detenuto in modo illegale e che ora deve affrontare un processo iniquo di fronte a un tribunale militare. E’ giunta l’ora di mettere le cose a posto, tanto negli Stati Uniti quanto in Europa.</p>
      <a text="(L'oratore accetta di rispondere a un'interrogazione presentata con la procedura del cartellino blu ai sensi dell'articolo 149, paragrafo 8)"/>
    </intervention>
    <intervention id="4-226-000" speaker_id="28280" name="Filip KACZMAREK" is_mep="True" mode="spoken" nationality="Poland" birth_date="22-11-1966" birth_place="Poznań" p_group="Group of the European People's Party (Christian Democrats)" m_state="PL">
      <p sl="pl">Signor Presidente, desidero domandare all’onorevole Gomes quale sia la fonte delle sue informazioni sull’esistenza di un centro di detenzione segreto in Polonia. Attualmente nel mio paese è in corso un’inchiesta al riguardo, ma finora non sono emerse prove che dimostrino che tali centri siano mai esistiti. E’ possibile che ve ne siano stati, ma al momento non ne abbiamo le prove. Mi interessa molto, dunque, conoscere quale sia la fonte di queste informazioni.</p>
    </intervention>
    <intervention id="4-227-000" speaker_id="28306" name="Ana GOMES" is_mep="True" mode="spoken" nationality="Portugal" birth_date="09-02-1954" birth_place="Lisboa" p_group="Group of the Progressive Alliance of Socialists and Democrats in the European Parliament" m_state="PT">
      <p sl="en">autore. – Signor Presidente, questo Parlamento ha svolto un’inchiesta in merito al cosiddetto programma per le consegne straordinarie, inviando una delegazione in Polonia e in due altri paesi, tra cui la Romania, in cui si diceva che esistessero delle prigioni segrete. Ora sappiamo che qualcosa fu trovato in Lituania, e un’inchiesta parlamentare è in corso in questo paese.</p>
      <p sl="en">Dalla prossima Presidenza polacca non ci attendiamo nulla di meno di un’indagine vera e propria per stabilire quale sia la verità rispetto a questi gravi sospetti.</p>
    </intervention>
    <intervention id="4-228-000" speaker_id="96858" name="Marie-Christine VERGIAT" is_mep="True" mode="spoken" nationality="France" birth_date="23-09-1956" birth_place="Roanne" p_group="Confederal Group of the European United Left - Nordic Green Left" m_state="FR">
      <p sl="fr">autore. – Signor Presidente, il Gruppo confederale della Sinistra unitaria europea - Sinistra verde Nordica, ha scelto di non associarsi a questa risoluzione su Guantánamo. Non perché ne deploriamo la sostanza, ma piuttosto in quanto la troviamo piuttosto debole. Personalmente, mi rincresce il modo in cui abbiamo lavorato alla stesura di questa risoluzione.</p>
      <p sl="fr">Siamo stati troppo cauti nel discutere la condanna per le violazioni dei diritti umani ad opera di un paese che afferma ancora oggi di essere la più grande democrazia del mondo, nel quale esiste ancora la pena di morte, e che con Guantánamo rende al mondo intero testimonianza delle violazioni dei diritti umani e del diritto internazionale.</p>
      <p sl="fr">Sono quasi dieci anni che dei prigionieri vengono detenuti in questa parte di territorio cubano, scelto al solo scopo di aggirare la giurisdizione legale degli Stati Uniti, e alcuni di essi sono detenuti nella totale mancanza di prove a loro carico. Questi uomini subiscono una detenzione arbitraria. Ancor peggio, alcuni di loro sono stati torturati, anche in territorio europeo: in Romania, Lituania e Polonia. Ma di questo si deve tacere. Possiamo predicare al resto del mondo l’importanza dei diritti umani, ma siamo incapaci di applicarli sul nostro stesso territorio.</p>
      <p sl="fr">E non possiamo parlarne neppure oggi, in questa risoluzione. Me ne rammarico profondamente e ritengo che non sia questo il modo giusto per promuovere il rispetto dei diritti umani nel mondo.</p>
      <p sl="fr">E’ assolutamente essenziale impedire l’applicazione della pena di morte nei confronti di Abd al-Rahim al-Nashiri e di molti gli altri, ma avremmo avuto maggiore forza nel condannare la posizione degli Stati Uniti se avessimo espresso, quanto meno, il nostro rammarico per il cambiamento di atteggiamento del Presidente Obama, in particolare riguardo ai tribunali militari.</p>
      <a text="(L'oratore accetta di rispondere a un'interrogazione presentata con la procedura del cartellino blu ai sensi dell'articolo 149, paragrafo 8)"/>
    </intervention>
    <intervention id="4-229-000" speaker_id="96838" name="Cristian Dan PREDA" is_mep="True" mode="spoken" nationality="Romania" birth_date="26-10-1966" birth_place="Bucureşti" p_group="Group of the European People's Party (Christian Democrats)" m_state="RO">
      <p sl="ro">autore . – Signor Presidente, vorrei porgere una domanda all’onorevole Vergiat e mi rincresce di non poterla rivolgere anche all’onorevole Gomes. L’onorevole Vergiat ritiene davvero che le sue dichiarazioni contro la Romania, così come quelle dell’onorevole Gomes contro la Polonia, aiutino la causa di al-Nashiri? In che modo tirare in ballo tali argomenti può aiutarci a trovare il modo di impedire l’applicazione della pena di morte? O forse le risoluzioni di cui stiamo discutendo non riguardano la pena di morte ma piuttosto gli argomenti di queste dichiarazioni?</p>
    </intervention>
    <intervention id="4-230-000" speaker_id="96858" name="Marie-Christine VERGIAT" is_mep="True" mode="spoken" nationality="France" birth_date="23-09-1956" birth_place="Roanne" p_group="Confederal Group of the European United Left - Nordic Green Left" m_state="FR">
      <p sl="fr">autore. – Onorevole Preda, abbiamo partecipato assieme alla medesima sessione, tuttavia non siamo usciti con le stesse idee da queste sessioni pomeridiane del giovedì. Io sono contraria alla logica del doppio standard in materia diritti umani. Nei confronti di alcuni paesi adottiamo posizioni eccessivamente dure con dichiarazioni roboanti, mentre con altri, in modo alquanto arbitrario, teniamo conto solo di situazioni specifiche. Quella sessione, tenuta per predisporre questa risoluzione, è stata, da questo punto di vista, una farsa ed è per questo che me ne sono andata.</p>
      <a text="(L'oratore accetta di rispondere a un'interrogazione presentata con la procedura del cartellino blu ai sensi dell'articolo 149, paragrafo 8)"/>
    </intervention>
    <intervention id="4-231-000" speaker_id="4521" name="Charles TANNOCK" is_mep="True" mode="spoken" nationality="United Kingdom" birth_date="25-09-1957" birth_place="Aldershot" p_group="European Conservatives and Reformists Group" m_state="GB">
      <p sl="en">Signor Presidente, desidero chiedere all’onorevole Vergiat se non è forse vero che la sua avversione è diretta contro gli Stati Uniti d’America nella loro guerra contro il terrore, piuttosto che nei confronti della pena di morte. Infatti, non ho mai sentito il suo gruppo condannare le esecuzioni di cittadini di paesi come Cuba o anche la Cina, dove purtroppo il ricorso alla pena capitale è ancora molto frequente.</p>
    </intervention>
    <intervention id="4-232-000" speaker_id="96858" name="Marie-Christine VERGIAT" is_mep="True" mode="spoken" nationality="France" birth_date="23-09-1956" birth_place="Roanne" p_group="Confederal Group of the European United Left - Nordic Green Left" m_state="FR">
      <p sl="fr">autore. – Onorevole Tannock, le consiglio di rileggere le mie dichiarazioni su Cuba. Ho detto che condanno le violazioni dei diritti umani ovunque nel mondo, a Cuba come altrove.</p>
      <p sl="fr">Non ho bisogno delle sue lezioni a riguardo. Io non prendo posizione contro i musulmani per difendere i cristiani. Difendo tutti gli esseri umani di questo pianeta, affinché proprio tutti possano essere liberi e uguali.</p>
    </intervention>
    <intervention id="4-233-000" speaker_id="96838" name="Cristian Dan PREDA" is_mep="True" mode="spoken" nationality="Romania" birth_date="26-10-1966" birth_place="Bucureşti" p_group="Group of the European People's Party (Christian Democrats)" m_state="RO">
      <p sl="ro">autore. – Signor Presidente, vorrei suggerire di concentrarci specificatamente sul caso al-Nashiri. E’ possibile che il processo contro Abd al-Rahim al-Nashiri di fronte a una commissione militare si concluda con la pena di morte. Desidero ricordarle, come ha fatto anche l’onorevole Tannock, che al-Nashiri è accusato di reati molto gravi, che comprendono la sua partecipazione agli attentati contro una portaerei statunitense e contro la petroliera MV Limburg . La nostra opposizione di principio alla pena di morte ci impone di chiedere alle autorità americane di non fare ricorso ad essa.</p>
      <p sl="ro">D’altro canto, devo dire che il Gruppo del Partito Popolare Europeo (Democratico Cristiano) ha sempre considerato, e considera tutt’ora, prioritario un rapporto transatlantico solido, poiché questo si basa sulla convinzione dell’esistenza di un insieme di valori comuni e sul rispetto dei diritti umani. In quest’Aula siamo tutti uniti nel rifiuto deciso di qualsiasi atto terroristico e nel dare voce al nostro sostegno nei confronti delle vittime di questi attacchi. Tuttavia, mi rincresce che un paese democratico come gli Stati Uniti e una dittatura come quella difesa esplicitamente o implicitamente dall’onorevole Vergiat vengano messi sullo stesso piano.</p>
      <a text="(L'oratore accetta di rispondere a un'interrogazione presentata con la procedura del cartellino blu ai sensi dell'articolo 149, paragrafo 8, del regolamento)"/>
    </intervention>
    <intervention id="4-234-000" speaker_id="28306" name="Ana GOMES" is_mep="True" mode="spoken" nationality="Portugal" birth_date="09-02-1954" birth_place="Lisboa" p_group="Group of the Progressive Alliance of Socialists and Democrats in the European Parliament" m_state="PT">
      <p sl="en">autore. – Signor Presidente, desidero chiedere all’onorevole Preda cos’ha da dire in merito al fatto che questa mattina, in quest’Aula, molti onorevoli parlamentari tra cui io stessa, abbiamo udito il Commissario per i diritti umani del Consiglio d’Europa Hammarberg dichiarare in modo molto chiaro, in risposta a un interrogativo al riguardo, di essere in possesso di prove che avvalorano i gravi sospetti sull’esistenza di luoghi di detenzione segreti in Polonia, Lituania e Romania, e che si aspetta che le indagini proseguano.</p>
      <p sl="en">Consentitemi di dire che non nutro alcuna ostilità nei confronti degli Stati Uniti. Al contrario posso solo ammirare quegli Stati Uniti che difendono lo stato di diritto e i diritti umani e che si distinguono dai terroristi il cui vero scopo è di cancellare lo stato di diritto e violare la democrazia e i diritti umani.</p>
    </intervention>
    <intervention id="4-235-000" speaker_id="96838" name="Cristian Dan PREDA" is_mep="True" mode="spoken" nationality="Romania" birth_date="26-10-1966" birth_place="Bucureşti" p_group="Group of the European People's Party (Christian Democrats)" m_state="RO">
      <p sl="ro">autore. – Consentitemi di cogliere questa occasione per dire che mi rincresce molto che in tutta questa discussione non abbiate mai creduto alla posizione delle autorità rumene. Debbo ricordarvi che la Romania è un membro dell’Unione europea, e credo che il minimo che possiamo fare è avere fiducia nei nostri partner. Infatti, desidero ricordarvi che le autorità rumene hanno sempre fornito tutte le informazioni richieste nell’ambito di queste inchieste internazionali. Tutti gli inquirenti hanno potuto accedere gli aeroporti di Otopeni, Bucarest e Constanţa, oltre che alla base del centro satellitare di Torrejón. Le indagini si sono sempre svolte in un clima collaborativo e nulla è emerso che permettesse di confermare in modo credibile tali illazioni. Davvero non comprendo il motivo per cui, nel rilanciare continuamente queste accuse, non ritenete mai di dare credito alle autorità di uno Stato membro. Onorevole Gomes, la Romania fa parte dell’Unione europea e non può essere confusa con i paesi di cui discutiamo in quest’Aula al giovedì.</p>
      <a text="(L'oratore accetta di rispondere a un'interrogazione presentata con la procedura del cartellino blu ai sensi dell'articolo 149, paragrafo 8)"/>
    </intervention>
    <intervention id="4-236-000" speaker_id="96858" name="Marie-Christine VERGIAT" is_mep="True" mode="spoken" nationality="France" birth_date="23-09-1956" birth_place="Roanne" p_group="Confederal Group of the European United Left - Nordic Green Left" m_state="FR">
      <p sl="fr">autore. – Vedo che l’onorevole Preda si sta allontanando dall’argomento della nostra discussione per venire in aiuto della Romania, ma non è questo il punto su cui desidero soffermarmi.</p>
      <p sl="fr">Mi rincresce molto sentire che si rivolge a me in un modo che ritengo insultante. Sono spiacente, onorevole Preda, ma mai in vita mia, né in quest’Aula né altrove, ho difeso una qualunque dittatura di questo mondo. Ho sempre denunciato tutte le violazioni dei diritti umani ovunque queste vengano commesse.</p>
      <p sl="fr">Le chiedo, pertanto, di ritirare le dichiarazioni che ha fatto nei miei confronti e la ringrazio anticipatamente.</p>
    </intervention>
    <intervention id="4-237-000" speaker_id="96838" name="Cristian Dan PREDA" is_mep="True" mode="spoken" nationality="Romania" birth_date="26-10-1966" birth_place="Bucureşti" p_group="Group of the European People's Party (Christian Democrats)" m_state="RO">
      <p sl="ro">autore. – Signor Presidente, avevo inteso che mi sarebbe stata rivolta una domanda ma non ne ho ricevuta nessuna. Ciò che desidero dire è che ritengo tutt’ora che sia un errore mettere sullo stesso piano democrazie come gli Stati Uniti o gli Stati membri dell’Unione europea con paesi e regimi in cui il potere viene esercitato in modo autoritario e totalitario, e in cui i cittadini comuni subiscono abusi terribili. E’ questo che volevo dire. Se l’onorevole Vergiat si sente offesa da tutto ciò mi rincresce molto.</p>
    </intervention>
    <intervention id="4-238-000" speaker_id="39713" name="Renate WEBER" is_mep="True" mode="spoken" nationality="Romania" birth_date="03-08-1955" birth_place="Botoşani" p_group="Group of the European People's Party (Christian Democrats)" m_state="RO">
      <p sl="en">autore. – Signor Presidente, non so se stiamo per votare la risoluzione, ma in ogni caso giungeremo alla votazione al termine della discussione. Credo che la questione in discussione sia un ottimo esempio di cosa significhi essere coerenti con i nostri principi e valori, essendosi quest’Assemblea pronunciata in diverse occasioni contro la pena di morte, ovunque venga adottata. Abbiamo anche discusso di cosa significhi un regolare processo: entrambe queste questioni fondamentali riguardanti i diritti umani sono in gioco nel caso al-Nashiri.</p>
      <p sl="en">Un regolare processo non è compatibile con una commissione militare. Abbiamo già criticato questo metodo che può riuscire, sotto qualunque profilo, a rispettare gli standard internazionali in materia di equo processo. Inoltre, in questo caso, questo cittadino saudita potrebbe essere condannato alla pena capitale da una commissione militare sebbene nel 2009 il relatore speciale dell’ONU chiese esplicitamente agli Stati Uniti di non aprire procedimenti che possano concludersi con l’applicazione della pena di morte davanti a una commissione militare.</p>
      <p sl="en">Il gruppo liberale di questo Parlamento è pienamente convinto della necessità della lotta al terrorismo, ma questa deve essere perseguita senza alcuna concessione in materia di diritti umani e libertà fondamentali.</p>
    </intervention>
    <intervention id="4-239-000" speaker_id="96728" name="Barbara LOCHBIHLER" is_mep="True" mode="spoken" nationality="Germany" birth_date="20-05-1959" birth_place="Obergünzburg" p_group="Group of the Greens/European Free Alliance" m_state="DE">
      <p sl="de">autore. – Signor Presidente, onorevole Oettinger, l’attuale amministrazione degli Stati Uniti si era inizialmente dichiarata con chiarezza a favore della chiusura del campo di prigionia di Guantánamo.</p>
      <p sl="de">Sfortunatamente, il governo americano non è stato in grado di dare seguito a quanto annunciato, e dunque nemmeno di abolire le commissioni militari istituite presso il campo di Guantánamo, che non rispettano alcuno degli standard richiesti per lo svolgimento di un regolare processo. Questo implica che potrebbe venir presa a breve una decisione per la pena di morte e la possibilità che si giunga a un’esecuzione risulta quindi tanto più drammatica. Dunque, la nostra risoluzione richiede urgentemente che tutte le istituzioni europee e gli Stati membri facciano tutto il possibile per impedire l’esecuzione di al-Nashiri.</p>
      <p sl="de">Chiediamo nuovamente che gli USA adottino una moratoria sulla pena di morte e si uniscano al movimento mondiale con il quale novantasei Stati hanno preso una decisione irreversibile a favore dell’abolizione della pena di morte. Il numero di Stati che hanno mantenuto la pena di morte nel loro ordinamento e che ancora vi fanno ricorso è sceso a cinquantotto. Si tratta di un’evoluzione positiva.</p>
      <p sl="de">Al-Nashiri è stato imprigionato in Polonia in una prigione segreta gestita dalla CIA in cui è stato sottoposto a torture terribili Noi europei dobbiamo scendere seriamente a patti con le nostra parte di responsabilità per queste gravi violazioni dei diritti umani. L’abitudine di far passare la questione sotto silenzio, nascondendola sotto il tappeto e consentendo che i responsabili non vengano processati deve giungere al termine. La discussione odierna dimostra che non aiuta parlare in modo superficiale di sentimenti anti-americani o anti-europei. Al contrario, dobbiamo affrontare i fatti, comprese le fonti cui l’onorevole Gomes ha fatto riferimento. Inoltre, il relatore speciale sulle torture dell’ONU ha presentato un documento molto utile nel corso dell’ultima riunione di commissione, che dimostra come delle prigioni di questo genere siano state istituite dalla CIA in Polonia.</p>
    </intervention>
    <intervention id="4-240-000" speaker_id="2229" name="Bernd POSSELT" is_mep="True" mode="spoken" nationality="Germany" birth_date="04-06-1956" birth_place="Pforzheim" p_group="Group of the European People's Party (Christian Democrats)" m_state="DE">
      <p sl="de">a nome del gruppo PPE. – Signor Presidente, gli USA non sono la più grande democrazia del mondo, come invece sostenuto da un precedente oratore. Sono, in realtà, la terza democrazia del pianeta. Eppure gli Stati Uniti non saranno favorevolmente colpiti nel vedere la seconda democrazia del mondo dopo l’India – ovvero l’Unione europea – sprofondare in un mare di polemiche interne su questo importante argomento.</p>
      <p sl="de">Si tratta di una questione estremamente seria, e si è giustamente detto che la nostra partnership con gli Stati Uniti è fondata sui diritti umani. Stiamo combattendo per sostenere il diritto internazionale. Guantánamo è una zona in cui le leggi nazionali e internazionali non vengono applicate, e pertanto va contro i principi del diritto internazionale. Stiamo combattendo contro la giurisdizione militare e per lo stato di diritto, che non é compatibile con una giurisdizione militare. Stiamo combattendo per il diritto alla vita, e questo non è conciliabile con la pena di morte. Combattiamo infine per i diritti umani, e proprio questi diritti umani vengono violati a Guantánamo. Pertanto, dobbiamo spiegare con chiarezza a un alleato importante come gli Stati Uniti che non siamo disposti ad accettare tutto ciò. Questa è sin dall’inizio la posizione del Parlamento, posizione trasversale ai vari gruppi politici. E’ anche la posizione del Gruppo del Partito Popolare Europeo (Democratico Cristiano). Guantánamo deve essere chiusa. Anche i terroristi godono di diritti umani, sebbene, naturalmente, è giusto che vengano condannati a una pena legittima nell’interesse delle loro vittime. Tuttavia, debbono essere sottoposti a regolare processo.</p>
      <a text="(L'oratore accetta di rispondere a un'interrogazione presentata con la procedura del cartellino blu ai sensi dell'articolo 149, paragrafo 8, del regolamento)"/>
    </intervention>
    <intervention id="4-241-000" speaker_id="4521" name="Charles TANNOCK" is_mep="True" mode="spoken" nationality="United Kingdom" birth_date="25-09-1957" birth_place="Aldershot" p_group="European Conservatives and Reformists Group" m_state="GB">
      <p sl="en">Signor Presidente, premetto che nutro un profondo rispetto per l’onorevole collega Posselt. La più grande democrazia del mondo, naturalmente, è l’India. Ma non ho mai sentito nessuno parlare dell’Unione europea come se fosse un unico paese. Può forse confermare se questa è ora la posizione del suo gruppo, ovvero che l’Unione europea sia ora un vero e proprio paese così come l’India, il Brasile, e l’America, ovvero le grandi democrazie del mondo?</p>
    </intervention>
    <intervention id="4-242-000" speaker_id="2229" name="Bernd POSSELT" is_mep="True" mode="spoken" nationality="Germany" birth_date="04-06-1956" birth_place="Pforzheim" p_group="Group of the European People's Party (Christian Democrats)" m_state="DE">
      <p sl="de">Signor Presidente, mi ritengo un seguace di Winston Churchill, il quale ebbe a dire “dobbiamo creare una sorta di Stati Uniti d’Europa”.</p>
    </intervention>
    <intervention id="4-243-000" speaker_id="28279" name="Justas Vincas PALECKIS" is_mep="True" mode="spoken" nationality="Lithuania" birth_date="01-01-1942" birth_place="Samara " p_group="Group of the Progressive Alliance of Socialists and Democrats in the European Parliament" m_state="LT">
      <p sl="en">a nome del gruppo S&amp;D. – Signor Presidente, l’esistenza ancora oggi della pena di morte negli Stati Uniti e la situazione nella baia di Guantánamo mettono in discussione la legittimità degli Stati Uniti come nostro partner nella promozione dei diritti umani. Ho accolto molto favorevolmente gli appelli del Residente Obama a favore della chiusura di Guantánamo, ma non ho ancora visto una sola azione decisiva da parte dell’amministrazione USA per dare seguito a queste dichiarazioni del Presidente, né per introdurre delle riforme nel trattamento dei detenuti, con particolare riferimento al caso di al-Nashiri.</p>
      <p sl="en">E’ impossibile spiegare alle persone in Europa o altrove nel mondo come mai la pena di morte sia stata abolita in Ucraina, Russia, Azerbaijan e ovunque in Europa, tranne che nella Bielorussia, esiste ancora negli USA. Ritengo, tuttavia, che non passerà molto tempo prima di ricevere delle buone notizie in tal senso dagli Stati Uniti d’America.</p>
    </intervention>
    <intervention id="4-244-000" speaker_id="96945" name="Marietje SCHAAKE" is_mep="True" mode="spoken" nationality="Netherlands" birth_date="28-10-1978" birth_place="Leiden" p_group="Group of the Alliance of Liberals and Democrats for Europe" m_state="NL">
      <p sl="en">a nome del gruppo ALDE. – Signor Presidente, nessuno dissentirà sul fatto che si debba prevenire il terrorismo, né che i soggetti sospettati di aver commesso atti terroristici debbano essere processati, ritenuti responsabili delle loro azioni e condotti di fronte alla giustizia con un equo processo. Tuttavia, nella cosiddetta guerra al terrore, rischiamo di compromettere proprio quelle libertà e quei valori che affermiamo di voler difendere dalla furia del terrorismo. Se acconsentiamo l’erosione di valori e principi fondamentali consegneremo la vittoria proprio ai terroristi. Se le nostre azioni saranno ingiuste, saremo meno credibili e ancora più deboli.</p>
      <p sl="en">La dichiarazione della fine della guerra contro il terrore è stata uno dei punti di riferimento nell’azione iniziale del Presidente Obama. Ciononostante, la mancata chiusura di Guantánamo è stata deludente, e dobbiamo anche cercare di capire la nostra posizione di europei. Noi non siamo disposti ad accogliere i detenuti ancora imprigionati lì e dobbiamo ancora fare chiarezza sulle nostre partecipazioni alle consegne straordinarie e alle azioni extragiudiziarie – compresa la tortura – che hanno avuto luogo sul suolo europeo. Dobbiamo mantenere gli standard più elevati e fare chiarezza su queste oscure pagine della storia recente dell’Unione europea. Questo significa che dovremmo essere in grado di parlare apertamente dei paesi coinvolti, cosa che invece risulta difficile perfino in questo Parlamento.</p>
      <p sl="en">L’Unione europea e gli Stati Uniti devono collaborare, non certo per violare i diritti umani, bensì per affrontare le minacce più pressanti che gravano sul nostro mondo. Di norma condividiamo gli stessi valori di base, ma la differenza delle nostre posizioni in materia di pena di morte – che sono orgoglioso di poter dire è stata ovunque abolita in Europa – rende meno efficace e meno credibile al resto del mondo l’unione delle nostre voci. Dobbiamo guidare il mondo libero attraverso l’esempio facendoci conoscere per il rispetto dei diritti umani, tanto quando abbiamo a che fare con amici che con avversari.</p>
    </intervention>
    <intervention id="4-245-000" speaker_id="2054" name="Heidi HAUTALA" is_mep="True" mode="spoken" nationality="Finland" birth_date="14-11-1955" birth_place="Oulu" m_state="FI">
      <p sl="en">a nome del gruppo Verts/ALE. – Signor Presidente, desidero ringraziare tutti quei colleghi che mi hanno ricordato che le riflessioni sui diritti umani sono fondate unicamente sull’assenza di discriminazioni nella valutazione di tutte le violazioni dei diritti umani, ovunque esse si verifichino. Tutto ciò è vero sia dentro che fuori dall’Unione europea. Credo, quindi, che sia giunta l’ora per il Parlamento di riesaminare il possibile coinvolgimento degli Stati membri dell’Unione europea nelle consegne straordinarie e nei centri di detenzione segreti.</p>
      <p sl="en">Non credo che si debba avere paura della verità e il Parlamento, con una nuova relazione sull’argomento, potrebbe certamente gettare luce nuova sulla questione e anche dissipare dichiarazioni ingiuste e sospetti.</p>
      <p sl="en">Come è stato detto stamane dal Commissario per i diritti umani del Consiglio d’Europa Hammarberg, che personalmente ammiro molto, non si tratta di una storia chiusa, al contrario è una storia importante e ancora tutta da scrivere, per affrontare la quale è auspicabile la collaborazione tra il Parlamento e il Consiglio d’Europa.</p>
    </intervention>
    <intervention id="4-246-000" speaker_id="97344" name="Paul MURPHY" is_mep="True" mode="spoken" nationality="Ireland" birth_date="13-04-1983" birth_place="Dublin" p_group="Confederal Group of the European United Left - Nordic Green Left" m_state="IE">
      <p sl="en">a nome del gruppo GUE/NGL. – Signor Presidente, l’ipocrisia delle potenze imperialiste e il loro doppiogiochismo in materia di diritti umani sono perfettamente illustrate dal filo spinato della baia di Guantánamo. I dossier di WikiLeaks hanno ormai fornito un quadro ancora più chiaro sulle più gravi violazioni dei diritti umani che vi si sono verificate – il ricorso frequente al waterboarding – o annegamento controllato – oppure ad altre forme di tortura per estorcere confessioni e informazioni – e hanno anche rivelato che centinaia di persone sono state detenute a Guantánamo senza prove concrete a loro carico.</p>
      <p sl="en">Eppure, Barack Obama non solo ha dimenticato la sua promessa di chiudere quest’orrida prigione, ma ha ora acconsentito la ripresa dei processi militari nei confronti dei detenuti. Questo buco infernale deve essere chiuso immediatamente, offrendo a tutti i detenuti attuali un accesso a un giusto processo dinnanzi a un tribunale civile; tutti i campi di tortura e prigionia della CIA in Europa debbono altresì essere chiusi; si deve porre fine all’utilizzo dell’aeroporto di Shannon in Irlanda per voli militari coinvolti nelle consegne straordinarie; e si deve porre fine alla pratica barbara della pena di morte.</p>
      <a text="((L'oratore accetta di rispondere a un'interrogazione presentata con la procedura del cartellino blu ai sensi dell'articolo 149, paragrafo 8, del regolamento)"/>
    </intervention>
    <intervention id="4-247-000" speaker_id="96838" name="Cristian Dan PREDA" is_mep="True" mode="spoken" nationality="Romania" birth_date="26-10-1966" birth_place="Bucureşti" p_group="Group of the European People's Party (Christian Democrats)" m_state="RO">
      <p sl="ro">Signor Presidente, desidero chiedere all’onorevole Murphy se potrebbe descrivere brevemente come vengono torturati a Cuba i prigionieri politici.</p>
    </intervention>
    <intervention id="4-248-000" speaker_id="97344" name="Paul MURPHY" is_mep="True" mode="spoken" nationality="Ireland" birth_date="13-04-1983" birth_place="Dublin" p_group="Confederal Group of the European United Left - Nordic Green Left" m_state="IE">
      <p sl="it">Signor Presidente, come l’onorevole Vergiat, anch’io sono contrario alla tortura. Non approvo le violazioni dei diritti umani in nessuna parte del mondo. Credo che in questa sede stiamo discutendo, della baia di Guantánamo. Credo che stiamo parlando di prigioni segrete e di gravi violazioni dei diritti umani. E credo che tutto ciò avvenga ad opera della più grande potenza imperialista del mondo – gli Stati Uniti – e ritengo che in questa sede sia opportuno esprimere una condanna.</p>
    </intervention>
    <intervention id="4-249-000" speaker_id="96958" name="William (The Earl of) DARTMOUTH" is_mep="True" mode="spoken" nationality="United Kingdom" birth_date="23-09-1949" p_group="Europe of Freedom and Direct Democracy Group" m_state="GB">
      <p sl="en">a nome del gruppo EFD. – Signor Presidente, Guantánamo è importante, ma cerchiamo di considerare la situazione nella giusta prospettiva. Il numero totale dei detenuti di Guantánamo dalla sua apertura è 775. Se volgiamo lo sguardo a questo emiciclo noteremo che potrebbe contenere tutte le 775 persone che sono state detenute a Guantánamo.</p>
      <p sl="en">Naturalmente, questo Parlamento è fortemente preoccupato per la libertà individuale e per lo svolgimento di processi equi – e con cognizione di causa – ma dobbiamo riconoscere che alcuni detenuti rappresentano un problema. Ad esempio, esiste il caso di un cittadino britannico che quando è stato arrestato sul campo di battaglia in Afganistan stava trasportando armi e indossava il turbante nero dei talebani, ma che ha dichiarato di essere in Afganistan per seguire un corso di informatica.</p>
      <p sl="en">La preoccupazione del Parlamento riguardo alla mancanza di assoluta correttezza nei procedimenti legali di Guantánamo è ammirevole. Ciononostante, voglio dichiarare dinnanzi a questa Assemblea, che la causa della libertà individuale sancita dalle leggi nel mondo. Sarebbe assai meglio sostenuta se il Parlamento si interessasse maggiormente alle operazioni relative al mandato d’arresto europeo. Tale mandato, per sua stessa natura, supera e aggira le tutele legali contro gli arresti arbitrari, e 500 milioni di cittadini europei sono soggetti ad esso mentre attualmente a Guantánamo vi sono solo 171 detenuti.</p>
    </intervention>
    <intervention id="4-250-000" speaker_id="96755" name="Sergio Paolo Francesco SILVESTRIS" is_mep="True" mode="spoken" nationality="Italy" birth_date="22-12-1973" birth_place="Molfetta" p_group="Group of the European People's Party (Christian Democrats)" m_state="IT">
      <p sl="it">Signor Presidente, è notizia di 5 giorni fa che cinque presunti autori degli attacchi dell'11 settembre contro le Torri gemelle sono stati di nuovo formalmente accusati per la seconda volta e così facendo, l'Amministrazione Obama ha formalmente aperto la possibilità di organizzare un processo nei loro confronti dinanzi alle commissioni militari del carcere della base di Guantánamo.</p>
      <p sl="it">Ferma restando la più assoluta condanna e l'indignazione nei confronti di tutti gli attacchi terroristici nonché la ferma condanna del terrorismo fondamentalista, penso sia necessario invocare l'abbandono dell'uso della pena di morte in tutti i casi e in tutte le circostanze. Dico questo perché siamo contro ogni violazione dei diritti umani fondamentali, sempre e ovunque essi avvengano.</p>
      <p sl="it">In effetti, noi avevamo anche denunciato la violazione del diritto di Guillermo Farinas di venire qui a Strasburgo a ritirare il Premio Sacharov. Si tratta di quel Farinas a cui i colleghi del GUE non volevano fosse assegnato il Premio Sacharov definendo quella designazione una strumentalizzazione politica.</p>
    </intervention>
    <intervention id="4-251-000" speaker_id="28215" name="Jacky HÉNIN" is_mep="True" mode="spoken" nationality="France" birth_date="12-11-1960" birth_place="Douai" p_group="Confederal Group of the European United Left - Nordic Green Left" m_state="FR">
      <p sl="fr">Signor Presidente, devo dire che ci troviamo di fronte a un esempio che illustra con evidenza come la questione dei diritti umani viene utilizzata dall’Unione europea per perseguire i propri scopi. Infatti, ci rifiutiamo di condannare in modo chiaro gli Stati Uniti per l’atteggiamento criminale assunto da questo paese a Guantánamo. E ci rifiutiamo di riconoscere la responsabilità degli Stati membri dell’Unione europea per aver consentito la detenzione e la tortura nelle prigioni segrete della CIA.</p>
      <p sl="fr">Ci rifiutiamo, inoltre, di parlare dei minori incarcerati e torturati dagli Stati Uniti a Guantánamo, nonostante l’UNICEF abbia riconosciuto che questi detenuti siano soldati bambini, mentre non esitiamo a denunciare dittature spaventose, approvando sanzioni nei confronti di altri paesi. Quando siamo coinvolti noi o gli Stati Uniti, i diritti umani non sembrano rappresentare un grande problema.</p>
      <p sl="fr">Da parte nostra invochiamo l’universalità dei diritti umani. Chiediamo anche che il nostro atteggiamento sia determinato unicamente dal desiderio di servire i popoli e, in tal senso, desideriamo che gli Stati Uniti vengano processati per violazione dei diritti umani, e che lo stesso avvenga anche per quegli Stati membri dell’UE che dovessero risultare colpevoli di complicità. Il diritto internazionale deve essere rispettato sempre, e la tortura e le uccisioni nel nome del terrorismo devono essere fermati.</p>
      <p sl="fr">Infine, val la pena ripetere anche che la base di Guantánamo deve essere chiusa restituendo a Cuba l’integrità del suo territorio.</p>
    </intervention>
    <intervention id="4-252-000" speaker_id="96651" name="Eduard KUKAN" is_mep="True" mode="spoken" nationality="Slovakia" birth_date="26-12-1939" birth_place="Trnovec nad Váhom" p_group="Group of the European People's Party (Christian Democrats)" m_state="SK">
      <p sl="en">Signor Presidente, così come il diritto alla vita occupa un posto molto speciale tra i diritti umani, la pena di morte non deve trovare posto nelle società democratiche. Oggi l’Europa è l’unica regione del mondo in cui la pena capitale è stata abolita – con la triste eccezione della Bielorussia. Desidero sottolineare come l’Unione europea rimanga fermamente favorevole all’abolizione della pena di morte ovunque nel mondo.</p>
      <p sl="en">Non vi è alcun dubbio del fatto che le relazioni con gli Stati Uniti rappresentino un grande valore per l’Unione europea, così come la nostra reciproca collaborazione nella lotta contro il terrorismo. Tuttavia, desidero cogliere questa occasione per sostenere l’invito alle autorità americane a non optare per la pena di morte nel caso di Abd al-Rahim al-Nashiri.</p>
      <p sl="en">In conclusione, desidero unirmi a tutti i miei colleghi nell’esortare i vari paesi in cui ancora vige la pena capitale a seguire il modello europeo e bandire la pena di morte, rendendo la sua abolizione un valore universalmente accettato. Tutte le esecuzioni, ovunque esse si verifichino, dovrebbero essere condannate.</p>
    </intervention>
    <intervention id="4-253-000" speaker_id="33997" name="Corina CREȚU" is_mep="True" mode="spoken" nationality="Romania" birth_date="24-06-1967" birth_place="Bucureşti" m_state="RO">
      <p sl="en">Signor Presidente, concordo con i miei colleghi che affermano che, nel lanciare accuse così gravi nei confronti di un paese, dobbiamo essere certi di disporre di tutte le informazioni del caso. Non ritengo sia un problema di doppio standard: si tratta, invece, di onestà e di correttezza dell’informazione.</p>
      <p sl="en">Quanto all’argomento della nostra discussione, gli USA sono responsabili dei diritti dei loro detenuti, e hanno l’obbligo morale di abolire la pena di morte. Poiché le relazioni transatlantiche si fondano principalmente su un insieme di valori condivisi, auspico che le autorità americane mostrino maggiore sensibilità all’impegno dell’UE ad eliminare la pena di morte in tutto il mondo.</p>
      <p sl="ro">Desidero, inoltre, rispondere all’onorevole Preda. Il fatto che la nostra posizione sia a favore dell’abolizione della pena di morte non vuol dire che sottovalutiamo la nostra partnership strategica con gli Stati Uniti, cui teniamo sia come Unione europea che a livello dei singoli Stati membri. Le relazioni con gli USA rappresentano una priorità non solo per il vostro Gruppo del Partito Popolare Europeo (Democratico Cristiano), ma anche per il Gruppo dell’alleanza Progressista di Socialisti e Democratici al Parlamento Europeo, e continueranno a rappresentarla anche in futuro.</p>
    </intervention>
    <intervention id="4-255-000" speaker_id="28409" name="Raül ROMEVA i RUEDA" is_mep="True" mode="spoken" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Signor Presidente, desidero parlare del caso di Abd al-Nashiri, che è emblematico non solo per via di Guantánamo e della pena di morte, ma anche perché è uno dei due casi in cui sia stato rivelata l’identità delle vittime delle prigioni segrete della CIA in Europa. Nell’ambito di un’inchiesta giudiziaria polacca, assieme ad Abu Zubaydah gli è stato ufficialmente riconosciuto lo status di vittima, fornendogli così una concreta speranza che il processo a suo carico possa spostarsi in Europa.</p>
      <p sl="en">Credo che sia, dunque, estremamente importante che la risoluzione finale comprenda anche un chiaro appello a favore di un’indagine sull’eventuale complicità degli Stati membri e sui loro programmi di consegne straordinarie e di detenzioni segrete. Come suggerito da Amnesty International, tuttavia, è importante stabilire un nesso con la relazione della commissione temporanea sul presunto utilizzo di paesi europei da parte della CIA per il trasporto e la detenzione illegale di persone nonché con il seguito che la commissione libertà civili, giustizia e affari interni ha stabilito di voler dare con una nuova relazione di iniziativa. L’operato del Parlamento europeo sul fronte delle assunzioni di responsabilità è assolutamente cruciale per mantenere tali questioni all’interno dell’agenda europea.</p>
    </intervention>
    <intervention id="4-256-000" speaker_id="96706" name="João FERREIRA" is_mep="True" mode="spoken" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">Signor Presidente, siamo per l’ennesima volta di fronte a un triste esempio della logica del doppio standard che risulta spesso così evidente in quest’Aula. Le questioni centrali di questa discussione sono la violazione dei diritti umani da parte delle autorità degli Stati Uniti, le detenzioni arbitrarie e illegali, il diritto negato a un giusto processo, l’utilizzo della tortura e della pena di morte.</p>
      <p sl="pt">Alcune di queste violazioni sono state commesse con la complicità dimostrata degli Stati membri dell’Unione europea, che hanno messo il proprio territorio a disposizione della CIA. Deplorevolmente, tuttavia, nella proposta di risoluzione congiunta, non troviamo una sola parola di condanna delle autorità degli Stati Uniti o dei paesi europei che sono stati loro complici nell’ambito di tali attività. Le parole di condanna sono invece sempre abbondantemente disponibili quando si tratta di accusare altri paesi. In questo caso, le pretese si sono ammorbidite in richieste, e si è voluto sottolineare sin dal primo paragrafo della risoluzione le strette relazioni transatlantiche fondate su valori comuni e sul rispetto dei diritti umani. Cosa significhi davvero tale rispetto è sotto gli occhi di tutti. Si tratta di un fatto increscioso, ma altamente significativo.</p>
      <p sl="pt">Signor Presidente, mi consenta di concludere dicendo che, piuttosto che lanciare appelli per la chiusura della base di Guantánamo, sarebbe molto più sensato invocare il recupero della sovranità cubana su questa parte del suo territorio, illegalmente occupato dagli Stati Uniti.</p>
    </intervention>
    <intervention id="4-257-000" speaker_id="4260" name="Eija-Riitta KORHOLA" is_mep="True" mode="spoken" nationality="Finland" birth_date="15-06-1959" birth_place="Lahti" p_group="Group of the European People's Party (Christian Democrats)" m_state="FI">
      <p sl="fi">Signor Presidente, sicuramente siamo d’accordo all’unanimità su una questione: l’Unione europea deve continuare a collaborare in modo serrato per l’eradicazione del terrorismo internazionale. Dobbiamo, tuttavia, rendere molto più chiaro che la guerra al terrorismo non può avvenire a spese dei diritti umani e di altri valori fondamentali.</p>
      <p sl="fi">L’UE si oppone alla tortura e alla pena di morte da molto tempo, e questo fatto resta valido anche nel caso al-Nashiri. Due principi importanti debbono essere tenuti a mente: il rifiuto incondizionato della pena di morte, e il fatto che la guerra al terrorismo deve essere combattuta anche contro le cause di questo fenomeno. Come ben sapete, le nostre relazioni transatlantiche si fondano su valori che condividiamo da lungo tempo con il nostro partner, quali i diritti umani universali e il diritto a un equo processo. E’ per questo motivo che gli Stati Uniti debbono esaminare i loro tribunali militari, chiudere Guantánamo e astenersi in ogni caso dalla pratica della tortura.</p>
    </intervention>
    <intervention id="4-258-000" speaker_id="28280" name="Filip KACZMAREK" is_mep="True" mode="spoken" nationality="Poland" birth_date="22-11-1966" birth_place="Poznań" p_group="Group of the European People's Party (Christian Democrats)" m_state="PL">
      <p sl="pl">Signor Presidente, molti onorevoli colleghi hanno parlato di prove dell’esistenza di centri di detenzione in Polonia e Romania, nonché dell’utilizzo della tortura. Desidero lanciare un appello accorato affinché tali prove siano consegnate al pubblico ministero polacco, poiché in Polonia su tale questione è attualmente in corso un’indagine. Il pubblico ministero è indipendente, anche dall’esecutivo, e l’indagine viene monitorata dalla Fondazione Helsinki per i diritti umani. Gli avvocati che rappresentano due detenuti di Guantánamo sono coinvolti e, pertanto, se esistono delle prove dovrebbero essere consegnate nelle mani del pubblico ministero in Polonia affinché possano essere esaminate. Nella precedente legislatura, una commissione parlamentare ha indagato in merito. Uno dei membri di quella commissione dice oggi che esistono delle prove, sotto forma di un documento, firmato da un ex primo ministro polacco, contenente disposizioni relative a un centro di detenzione. Alla domanda se avesse mai visto tale documento, costui ha negato, riferendo tuttavia di averne sentito parlare. Spero, dunque, che chiunque disponga di prove o di documenti in tal senso li consegni alle autorità competenti invece di limitarsi a parlarne.</p>
    </intervention>
    <intervention id="4-259-000" speaker_id="96682" name="Sari ESSAYAH" is_mep="True" mode="spoken" nationality="Finland" birth_date="21-02-1967" birth_place="Haukivuori" p_group="Group of the European People's Party (Christian Democrats)" m_state="FI">
      <p sl="fi">Signor Presidente, va detto che questa discussione e le nostre scaramucce politiche in merito non sono del tutto servite allo scopo di questa risoluzione, né abbiano dimostrato che in quest’Assemblea, e più in generale all’interno dell’UE, siamo tutti realmente ansiosi di difendere il diritto di ogni individuo a un processo imparziale, o che ci opponiamo alla pena di morte.</p>
      <p sl="fi">Noi ci opponiamo categoricamente alla pena capitale, indipendentemente da quali crimini possa aver commesso un imputato. Come è stato chiarito in molti degli interventi, le accuse contro al-Nashiri sono molto gravi. Egli è stato accusato di azioni terroristiche in cui sono state uccise diverse dozzine di persone. Di conseguenza, è per mezzo di questa risoluzione che vogliamo dire che, certamente, noi non accettiamo le sue azioni. Non siamo favorevoli al terrorismo, ma vogliamo difendere il principio in base al quale ogni individuo ha diritto a un processo imparziale e ci appelliamo per l’abolizione della pena di morte.</p>
    </intervention>
    <intervention id="4-260-000" speaker_id="photo_generic" name="Günther Oettinger" is_mep="True" mode="spoken">
      <p sl="de">Membro della Commissione. – Signor Presidente, onorevoli parlamentari, l’Unione europea sta collaborando in modo serrato con gli Stati Uniti d’America nella guerra contro il terrore. Ciononostante, attribuiamo un’importanza enorme alla tutela dei diritti umani quale parte integrante della lotta al terrorismo. Nel giugno dello scorso anno, noi – Unione europea e Stati Uniti – abbiamo emesso una dichiarazione congiunta sulla lotta al terrorismo in cui dichiariamo che la guerra al terrore deve svolgersi nel rispetto dei valori fondamentali e del principio dello stato di diritto. Tale accordo indica come tutti i procedimenti processuali contro persone sospettate di terrorismo debbano svolgersi in un quadro di legalità che garantisca in modo adeguato il rispetto del diritto processuale e dell’equo processo, essendo il più trasparente possibile e svolgendosi in modo efficiente.</p>
      <p sl="de">L’Unione europea e gli Stati membri si oppongono fermamente alla pena di morte in ogni circostanza. Difendiamo questa posizione nell’ambito delle nostre relazioni con tutti i paesi del mondo. Seguendo le linee guida dell’UE riguardo alla pena di morte, stiamo esercitando una forte pressione sugli Stati Uniti per l’abolizione della pena capitale sia a livello nazionale che dei singoli Stati federali. Inoltre, chiediamo provvedimenti di grazia per i singoli casi. Siamo quindi molto preoccupati per i prigionieri che dovessero venir condannati alla pena di morte.</p>
      <p sl="de">Presumiamo che le autorità statunitensi non abbiano ancora deciso se Muhammed al-Nashiri e le cinque persone accusate di complicità negli attacchi terroristici di dieci anni fa vengano condannati alla pena capitale. Posso garantirvi che l’Unione europea sta seguendo il processo con grande attenzione e farà sentire regolarmente e in modo adeguato presso le autorità degli Stati Uniti le sue preoccupazioni relativamente alla pena di morte e all’equità dei procedimenti.</p>
    </intervention>
    <intervention id="4-261-000" speaker_id="23707" is_mep="True" mode="spoken" role="Presidente" name="Libor ROUČEK" nationality="Czechia" birth_date="04-09-1954" birth_place="Kladno" p_group="Group of the Progressive Alliance of Socialists and Democrats in the European Parliament" m_state="CZ">
      <p sl="unknown">La discussione è chiusa.</p>
      <p sl="unknown">La votazione si svolgerà a breve.</p>
      <p sl="unknown">Dichiarazioni scritte (articolo149 del regolamento)</p>
    </intervention>
    <intervention id="4-262-000" speaker_id="96824" name="Monica MACOVEI" is_mep="True" mode="written" nationality="Romania" birth_date="04-02-1959" birth_place="Bucureşti" p_group="Group of the European People's Party (Christian Democrats)" m_state="RO">
      <p sl="ro">Il cittadino saudita Abd al-Rahim al-Nashiri è stato arrestato nel 2002 dagli Stati Uniti e trasferito nella base di Guantánamo nel 2006 con l’accusa di crimini di guerra e terrorismo. Il procuratore generale ha invocato la pena di morte, ma in effetti le autorità USA decideranno entro il 30 giugno 2011 se sostenere questa pena o meno di fronte a la commissione militare che dovrà emettere il verdetto. Il terrorismo deve essere condannato e coloro che si macchiano di questo crimine debbono essere puniti senza alcuna eccezione. Tuttavia, tutti gli imputati devono godere del diritto ad un processo equo. La pena di morte non trova posto in un paese che difende la dignità umana, che sta al centro dei diritti umani. Condivido i sentimenti di coloro che in esortano la Commissione e il Consiglio a incalzare le autorità degli Stati Uniti per abolire la pena capitale e garantire che questo cittadino saudita possa essere processato in modo equo.</p>
    </intervention>
    <intervention id="4-263-000" speaker_id="97230" name="Kristiina OJULAND" is_mep="True" mode="written" nationality="Estonia" birth_date="17-12-1966" birth_place="Kohtla-Järve" p_group="Group of the Alliance of Liberals and Democrats for Europe" m_state="EE">
      <p sl="it">Il Dipartimento della Difesa degli Stati Uniti e le sue agenzie hanno apertamente ignorato il diritto internazionale, in particolare le Convenzioni di Ginevra, in merito al campo di detenzione della baia di Guantánamo. E’ inaccettabile che gli Stati Uniti d’America – ritenuti paladini dei diritti umani e della democrazia – si siano resi responsabili di maltrattamenti e torture dei detenuti del campo. L’Unione europea deve insistere affinché gli USA chiudano immediatamente questo campo e conducano un’indagine indipendente e imparziale sulle violazioni dei diritti umani che avrebbero avuto luogo a Guantánamo. La pena di morte non dovrebbe essere applicata in nessun paese democratico. Chiediamo, pertanto, alle autorità degli Stati Uniti di non applicarla nel caso di Abd al-Rahim al-Nashiri né in qualunque altro caso. L’Unione europea e i suoi Stati membri dovrebbero convincere gli Stati uniti ad assumere una moratoria sulla pena di morte. Nell’interesse della credibilità dell’Unione europea, dobbiamo a ogni costo evitare la logica del doppio standard in questioni di principio come questa.</p>
    </intervention>
  </section>
  <section id="creitem18" title="12.3. Ucraina: i casi di Yulia Tymoshenko e di altri membri del precedente governo (discussione)">
    <intervention id="4-265-000" speaker_id="23707" is_mep="True" mode="spoken" role="Presidente" name="Libor ROUČEK" nationality="Czechia" birth_date="04-09-1954" birth_place="Kladno" p_group="Group of the Progressive Alliance of Socialists and Democrats in the European Parliament" m_state="CZ">
      <p sl="unknown">L’ordine del giorno reca la discussione su cinque proposte di risoluzione sull’Ucraina: i casi di Yulia Tymoshenko e di altri membri del precedente governo .</p>
    </intervention>
    <intervention id="4-266-000" speaker_id="34232" name="Kristian VIGENIN" is_mep="True" mode="spoken" nationality="Bulgaria" birth_date="12-06-1975" birth_place="Sofia" p_group="Group of the Progressive Alliance of Socialists and Democrats in the European Parliament" m_state="BG">
      <p sl="bg">autore. – Signor Presidente, a nome del gruppo dell’Alleanza progressista di Socialisti e Democratici al Parlamento europeo, desidero dichiarare che lo sviluppo della democrazia in Ucraina rappresenta per noi una priorità che non ammette compromessi. Le conquiste dei cittadini ucraini non devono essere adombrate da alcun dubbio, sia esso determinato da fattori interni o esterni.</p>
      <p sl="bg">Il governo in carica sta tentando, tramite una serie di iniziative, di migliorare le fondamenta legislative e di rendere più efficace la lotta alla corruzione e, per tali motivi, merita il nostro incoraggiamento. Cancellare il senso di impunità dell’élite ucraina potrebbe essere un’opportunità per introdurre delle riforme positive che avvicinino il paese all’Unione europea e offrano ai cittadini delle prospettive per il futuro.</p>
      <p sl="bg">Cionondimeno, al momento rischiamo di essere accusati di proteggere, per mezzo di uno “schermo” politico europeo, i leader del precedente governo e, tra questi, lo stesso ex primo ministro Tymoshenko. Se, sostanzialmente, ci attendiamo che il governo ucraino non interferisca con i lavori del tribunale indipendente e dell’ufficio del pubblico ministero, che diritto ha il gruppo del Partito popolare europeo (Democratico cristiano) di esortare oggi il Parlamento europeo a compiere queste pratiche di interferenza politica? Non posso accettare che vengano perdonate al precedente governo ucraino tutte le decisioni prese ed è proprio questo lo spirito che anima il testo presentato che, in termini pratici, invita a nascondere dietro il concetto di colpa collettiva i singoli casi di abuso di potere.</p>
      <p sl="bg">Un approccio più equilibrato ci ha permesso di presentare oggi una proposta di risoluzione comune costruttiva, che si concentrerà sulla possibilità di una maggiore cooperazione tra l’Ucraina e l’Unione europea, mentre nel paese si lavorerà alla riforma della giustizia e all’attuazione delle misure anti-corruzione. La definizione della proposta è stata comunque caratterizzata da un approccio ideologico e conflittuale.</p>
      <p sl="bg">Chiedo che la cosiddetta “proposta di risoluzione comune” venga respinta e che si ottenga il sostegno per la proposta del gruppo S&amp;D.</p>
      <a text="(L'oratore accetta di rispondere a un'interrogazione presentata con la procedura del cartellino blu ai sensi dell'articolo 149, paragrafo 8)"/>
    </intervention>
    <intervention id="4-267-000" speaker_id="2229" name="Bernd POSSELT" is_mep="True" mode="spoken" nationality="Germany" birth_date="04-06-1956" birth_place="Pforzheim" p_group="Group of the European People's Party (Christian Democrats)" m_state="DE">
      <p sl="de">Signor Presidente, desidero semplicemente chiedere al mio collega che senso abbiano le continue dichiarazioni sull’universalità dei diritti umani quando sembra che, nel caso dell’Ucraina, il problema d’improvviso riguardi solo questioni interne. Affermare che nessuno dovrebbe interferire nelle questioni interne di un paese è la vecchia argomentazione sovietica. Noi interverremo sempre in casi che riguardano i diritti umani, specialmente se si tratta di un partner importante quale l’Ucraina.</p>
    </intervention>
    <intervention id="4-268-000" speaker_id="34232" name="Kristian VIGENIN" is_mep="True" mode="spoken" nationality="Bulgaria" birth_date="12-06-1975" birth_place="Sofia" p_group="Group of the Progressive Alliance of Socialists and Democrats in the European Parliament" m_state="BG">
      <p sl="bg">autore. – Signor Presidente, desidero chiarire che non si sta parlando di ingerenze negli affari interni dell’Ucraina, quanto di non interferire con l’operato del tribunale indipendente e dell’ufficio del pubblico ministero in Ucraina. Ritengo che vi sia una netta differenza. Non vogliamo alcuna interferenza politica, né da parte del governo ucraino, né del Parlamento europeo. Cionondimeno, è esattamente quanto stiamo facendo con i testi che sono stati presentati nella cosiddetta “proposta di risoluzione comune”.</p>
      <p sl="bg">Se si parla di universalità – non so quanti siano ancora i minuti a mia disposizione, signor Presidente – ma se ci guardiamo intorno, vedremo che vi sono Stati membri dell’Unione europea in cui si registrano casi molto simili. Onorevole Posselt, crederò rispetta nel suo rispetto per i suddetti principi e nella sua volontà di attuare ovunque i diritti umani, sia all’interno dell’Unione europea che in Ucraina, quando presenterà una risoluzione analoga anche per la Bulgaria, dove primi ministri ed ex ministri sono vittime di indagini sulla base di accuse folli.</p>
    </intervention>
    <intervention id="4-269-000" speaker_id="28331" name="Jaromír KOHLÍČEK" is_mep="True" mode="spoken" nationality="Czechia" birth_date="23-02-1953" birth_place="Teplice" p_group="Confederal Group of the European United Left - Nordic Green Left" m_state="CZ">
      <p sl="cs">autore. – Signor Presidente, in certi contesti parlare di stupore è riduttivo. Ho provato una sensazione di questo tipo quando ho avuto modo di leggere la proposta di risoluzione sull’Ucraina. Prima di allora non avevo idea che i ministri e primi ministri di alcuni paesi godessero di un’immunità speciale per tutto il corso della loro vita.</p>
      <p sl="cs">Indubbiamente è ammirevole che il Parlamento europeo, da una parte, pretenda un intervento coerente contro la corruzione ma, d’altra parte, quando vengono mosse delle accuse al signor Danilishin, ex membro del governo, questi riceve l’asilo politico e in Repubblica ceca, il mio paese, senza alcuna indagine preliminare. Si dà il caso che il signor Danilishin non sia mai stato membro di alcun partito politico, per cui le accuse mosse contro di lui hanno natura puramente economica.</p>
      <p sl="cs">Dovremmo introdurre delle sanzioni coerenti per i comportamenti corrotti sia all’interno che all’esterno dell’Unione europea. Ritengo sia opportuno, ma è necessario al contempo analizzare la costituzione del paese in questione e stabilire i fatti. Solo una volta che la corruzione sarà stata realmente debellata nei paesi europei dovremo tentare di ritornare alle imperiose raccomandazioni impartite a diversi paesi nelle risoluzioni adottate, malauguratamente, da noi.</p>
      <p sl="cs">Il gruppo confederale della Sinistra unitaria europea/Sinistra verde nordica approva le parti generali della risoluzione, ma nutre seri dubbi circa i punti menzionati nello specifico e pertanto non intende appoggiare la risoluzione in questione.</p>
    </intervention>
    <intervention id="4-270-000" speaker_id="2341" name="Michael GAHLER" is_mep="True" mode="spoken" nationality="Germany" birth_date="22-04-1960" birth_place="Frankfurt/Main" m_state="DE">
      <p sl="de">autore . – Signor Presidente, sfortunatamente abbiamo ragione di muovere serie critiche alla situazione politica in Ucraina e, in particolare, agli strumenti utilizzati per limitare i diritti costituzionali dei politici dell’opposizione.</p>
      <p sl="de">Il leader dell’opposizione, Yulia Tymoshenko, e altre personalità prominenti, si sono visti negati i propri diritti umani ed è stato loro impedito di condurre la propria attività politica tramite procedimenti penali di stampo politico e il ricorso a norme procedurali antiquate. Chiunque trasformi il diritto costituzionale dell’imputato ad avere accesso ai documenti che lo riguardano nel suo esatto contrario, ovvero in una compulsione a consultare i documenti e chiunque lo faccia ricorrendo all’incarcerazione, come nel caso del signor Lutsenko o, come nel caso della signora Tymoshenko, con un totale, ad oggi, di 44 ordini di comparizione in giudizio, dimostra chiaramente che tipo di persona è e da prova dell’abuso del sistema giudiziario per motivi politici, come si faceva in passato.</p>
      <p sl="de">Il presidente Yanukovych e le sue autorità devono porre fine a questa persecuzione. Egli è personalmente responsabile del benessere di Yulia Tymoshenko, del signor Lutsenko e dei loro colleghi e sostenitori.</p>
      <p sl="de">Presidente Yanukovych, il suo comportamento in questi casi sarà dimostrazione della sua credibilità e della sua determinazione a introdurre in Ucraina i valori europei.</p>
      <a text="(L'oratore accetta di rispondere a un'interrogazione presentata con la procedura del cartellino blu ai sensi dell'articolo 149, paragrafo 8, del regolamento)"/>
    </intervention>
    <intervention id="4-271-000" speaker_id="96793" name="Paweł Robert KOWAL" is_mep="True" mode="spoken" nationality="Poland" birth_date="22-07-1975" birth_place="Rzeszów" p_group="European Conservatives and Reformists Group" m_state="PL">
      <p sl="pl">Signor Presidente, sono d’accordo con il mio collega per diversi aspetti. Sappiamo tutti quanto sia stato importante per il consolidamento della democrazia e dei diritti umani nei paesi dell’Europa centrale e orientale aderire all’Unione e, prima ancora, avere la prospettiva dell’adesione. Desidero chiedere all’onorevole Gahler se intende dichiarare di essere favorevole alla concessione di una simile prospettiva politica alla società ucraina e a tutti i politici in modo trasversale e manifestare che la strada verso l’Unione europea è aperta per loro. Desidero sapere se darà il suo sostegno a dichiarazioni di questo tipo in seno al Parlamento europeo.</p>
    </intervention>
    <intervention id="4-272-000" speaker_id="2341" name="Michael GAHLER" is_mep="True" mode="spoken" nationality="Germany" birth_date="22-04-1960" birth_place="Frankfurt/Main" m_state="DE">
      <p sl="de">autore . – Signor Presidente, l’attuale comportamento del governo ucraino non agevolerà in alcun modo il cammino del paese verso l’Unione europea.</p>
    </intervention>
    <intervention id="4-273-000" speaker_id="97230" name="Kristiina OJULAND" is_mep="True" mode="spoken" nationality="Estonia" birth_date="17-12-1966" birth_place="Kohtla-Järve" p_group="Group of the Alliance of Liberals and Democrats for Europe" m_state="EE">
      <p sl="en">autore. – Signor Presidente, non siamo qui oggi per decidere se Yulia Tymoshenko sia effettivamente innocente o colpevole. Siamo andati ben oltre questo punto, perché le autorità ucraine hanno trascurato le corrette procedure legali e hanno adottato delle misure in violazione dello stato di diritto.</p>
      <p sl="en">Ci opponiamo all’eliminazione dell’opposizione politica in Ucraina con l’aiuto del sistema giudiziario. Gli imputati devono veder rispettati i propri diritti legali, come sancito dalla legge, e le misure intraprese contro di loro devono essere proporzionate alla natura e alla gravità dei reati di cui sono accusati.</p>
      <p sl="en">Lo scopo di questa risoluzione è richiamare l’attenzione delle autorità ucraine su apparenti violazioni dello stato di diritto che hanno allontanato l’Ucraina dai valori europei e che, laddove divenissero pratica comune, limiterebbero le prospettive del paese di una futura integrazione europea.</p>
    </intervention>
    <intervention id="4-274-000" speaker_id="28409" name="Raül ROMEVA i RUEDA" is_mep="True" mode="spoken" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">autore. – Signor Presidente, il motivo per cui i Verdi appoggiano la risoluzione comune è che noi riteniamo che la lotta alla corruzione sia un fattore decisivo per l’introduzione e il consolidamento dello stato di diritto in Ucraina, con l’obiettivo preciso di approfondire le relazioni del paese con l’Unione europea e di rafforzare la sua integrazione nelle politiche UE.</p>
      <p sl="en">Pertanto sosteniamo che un impegno di questo tipo necessiti di procedimenti giudiziari equi, imparziali e indipendenti. Questo il motivo per cui apprendiamo con preoccupazione il fatto che molti ritengono che la causa legale che vede coinvolta Yulia Tymoshenko e altri membri del governo sarebbe mossa da ragioni politiche e mettiamo in guardia dal possibile utilizzo del diritto penale quale arma per raggiungere scopi politici. Per le stesse motivazioni ci rivolgiamo alle autorità ucraine affinché si assicurino che i provvedimenti giudiziari non vengano utilizzate in modo selettivo e che le indagini, i procedimenti penali e i processi siano animati dalla massima trasparenza.</p>
      <p sl="en">Infine, è anche il motivo per cui invitiamo le autorità ucraine ad evitare che una qualunque misura giudiziaria possa essere utilizzata selettivamente e ad impegnarsi per garantire la massima trasparenza nelle indagini, nei procedimenti e nei processi. Ci rivolgiamo inoltre alla Commissione affinché assista l’Ucraina nel processo di riforma della giustizia attraverso un miglior utilizzo dei programmi di sviluppo delle capacità dell’Unione e valuti l'opportunità di istituire un gruppo consultivo ad alto livello dell'UE in Ucraina che sostenga gli sforzi del paese in vista del ravvicinamento alla legislazione dell'Unione, anche in materia di giustizia.</p>
    </intervention>
    <intervention id="4-275-000" speaker_id="96814" name="Elena BĂSESCU" is_mep="True" mode="spoken" nationality="Romania" birth_date="24-04-1980" birth_place="Constanţa" p_group="Group of the European People's Party (Christian Democrats)" m_state="RO">
      <p sl="ro">a nome del gruppo PPE. – Signor Presidente, le misure restrittive intraprese contro Yulia Tymoshenko rappresentano l’ennesima iniziativa intrapresa dal governo in carica conto i membri del precedente governo, con l’obiettivo di intimidire e indebolire l’opposizione. Siamo profondamente turbati dal ricorso alla giustizia per fini politici tramite azioni selettive, mirate unicamente contro membri dell’opposizione. In tal modo, si mette a repentaglio il consolidamento dello stato di diritto e della democrazia in Ucraina.</p>
      <p sl="ro">Ci rivolgiamo alle autorità di Kiev affinché si assicurino che il sistema giudiziario operi in modo imparziale, indipendente e trasparente, garantendo agli imputati un processo giusto. Al contempo, li invitiamo a rispettare le norme di uno Stato democratico e a garantire il rispetto per i diritti umani, che sono obblighi che si sono assunti nell’ambito del Partenariato orientale. Dobbiamo sottolineare quanto sia importante il rispetto di suddetti valori per la promozione della cooperazione tra l’UE e l’Ucraina, anche in considerazione di una futura firma dell’accordo di associazione.</p>
    </intervention>
    <intervention id="4-276-000" speaker_id="28377" name="Lidia Joanna GERINGER de OEDENBERG" is_mep="True" mode="spoken" nationality="Poland" birth_date="12-09-1957" birth_place="Wrocław" p_group="Group of the Progressive Alliance of Socialists and Democrats in the European Parliament" m_state="PL">
      <p sl="pl">a nome del gruppo S&amp;D. – Signor Presidente, una delle priorità della prossima Presidenza polacca è il rafforzamento del Partenariato orientale. L’Ucraina, in quanto paese più vicino alla Polonia, è uno dei nostri partner più importanti e ha la possibilità di trarre maggior vantaggio dalla situazione rispetto agli altri partner. Se da una parte condivido il parere sulla necessità di avvicinare l’Ucraina all’Unione, ritengo anche sia importante che l’Ucraina adotti gli standard europei per quanto riguarda lo stato di diritto e la trasparenza nella vita pubblica. Ho seguito con estrema preoccupazione gli scandali di corruzione in Ucraina e i processi ai politici che vengono accusati in modo a volte ridicolo. L’Unione è cauta nel commentare gli eventi che si stanno svolgendo in Ucraina. La stessa dichiarazione dell’Alto rappresentante per gli affari esteri e la politica di sicurezza su Yulia Tymoshenko è stata estremamente moderata.</p>
      <p sl="pl">Cionondimeno ritengo che, nell’ambito della futura cooperazione tra l’Unione e l’Ucraina, dovrebbero essere creati degli strumenti che, nel lungo termine, contribuirebbero a rafforzare lo stato di diritto in Ucraina. Mi riferisco, in questo caso, all’idea di creare, ad esempio, un gruppo consultivo che assista l’Ucraina nel portare la legislazione del paese al livello degli standard europei e che garantisca la propria assistenza in diverse aree del diritto, inclusa, ad esempio, la formazione dei giudici. Ritengo che le aspirazioni europee dell’Ucraina, sulle quali da una parte si temporeggia avanzando delle condizioni, dovrebbero, dall’altra, dimostrare la volontà a collaborare su questo fronte. Mi auguro che la Presidenza polacca del Consiglio dell’Unione europea adotterà suddetta posizione.</p>
    </intervention>
    <intervention id="4-277-000" speaker_id="96692" name="Leonidas DONSKIS" is_mep="True" mode="spoken" nationality="Lithuania" birth_date="13-08-1962" birth_place="Klaipėda" p_group="Group of the Alliance of Liberals and Democrats for Europe" m_state="LT">
      <p sl="it">a nome del gruppo ALDE. – Signor Presidente, l’Ucraina è una democrazia. Pertanto segnaliamo la nostra preoccupazione ad un partner, un alleato e un amico. Come sappiamo tutti, nessuno è perfetto a questo mondo, ma noi ci attendiamo, nel rispetto degli standard politici e delle norme europee, in linea con la logica ed i valori della democrazia, che le autorità ucraine non abusino del loro potere incoraggiando e organizzando processi con motivazioni politiche, ma che garantiscano piuttosto ai sospettati un processo equo e non una punizione politica.</p>
      <p sl="it">Yulia Tymoshenko e altri membri del precedente governo dell’Ucraina, da lungo tempo rivali del presidente Yanukovych, non dovrebbero essere ritenuti, in modo collettivo o per associazione, colpevoli e responsabili per quella che viene considerata una responsabilità maturata nella pratica politica. In primo luogo sono tutti cittadini di uno Stato democratico. Il presente non è in alcun modo un discorso difensivo, ma serve unicamente a ricordare ai nostri amici come funziona la democrazia.</p>
    </intervention>
    <intervention id="4-278-000" speaker_id="4521" name="Charles TANNOCK" is_mep="True" mode="spoken" nationality="United Kingdom" birth_date="25-09-1957" birth_place="Aldershot" p_group="European Conservatives and Reformists Group" m_state="GB">
      <p sl="en">a nome del gruppo ECR. – Signor Presidente, sei anni dopo la rivoluzione arancione la politica ucraina continua ad essere caratterizzata da rivalità e tensioni. L’ex primo ministro Tymoshenko e alcuni membri del precedente governo vengono ora perseguiti dai giudici per atti penali che si presume abbiano commesso durante l’esercizio delle loro funzioni. Ho la netta impressione che queste accuse abbiano in realtà delle motivazioni di carattere politico. Temo che il presidente Yanukovych stia cercando di annientare l’unica figura politica che gode di sufficiente serietà, coraggio e popolarità da sfidare la sua autorità. Non dobbiamo dimenticare che la rivoluzione arancione è stata una risposta diretta ai tentativi di Yanukovych di vincere con la frode le elezioni del 2004, crimine per il quale non è mai stato perseguito.</p>
      <p sl="en">Yulia Tymoshenko gode di un notevole sostegno da parte dell’opinione pubblica nell’Ucraina occidentale e milioni di suoi compatrioti le hanno affidato le loro speranze. È curioso che le recenti accuse per la frode relativa al bilancio dei medicinali non siano state mosse contro Zinovii Mytnyk, viceministro della Sanità all’epoca dei fatti, responsabile di aver firmato l’accordo, e questo perché adesso egli è curiosamente riapparso come ministro della Sanità nel governo di Yanukovych.</p>
      <p sl="en">Se Yanukovych desidera ridurre il potere politico di Yulia Tymoshenko, dovrebbe tentare di farlo tramite una battaglia di idee aperta e democratica e non per mezzo di manipolazioni politiche della giustizia. Desidero porre una domanda all’onorevole Vigenin, dal momento che il gruppo dei Socialisti intrattiene dei legami con il partito delle regioni di Yanukovych: lei ha fiducia nell’imparzialità politica del procuratore generale in Ucraina? Onorevole Vigenin, può rispondermi?</p>
    </intervention>
    <intervention id="4-279-000" speaker_id="96654" name="Jaroslav PAŠKA" is_mep="True" mode="spoken" nationality="Slovakia" birth_date="20-06-1954" birth_place="Banská Štiavnica" p_group="Europe of freedom and democracy Group - Vice" m_state="SK">
      <p sl="sk">a nome del gruppo EFD. – Signor Presidente, la scena politica dell’Ucraina è caratterizzata da un tipo di leadership governatoriale, profondamente radicata nella passata era sovietica. Persino quanti hanno guidato la rivoluzione arancione, il presidente Yushchenko e il primo ministro Tymoshenko, hanno assunto un comportamento politico particolare.</p>
      <p sl="sk">Non è certo un segreto in Ucraina o altrove che la vera causa della crisi del gas che ci ha colpito all’inizio del 2009 sia stato lo screzio tra i clan familiari del primo ministro Tymoshenko e del presidente Yushchenko, che si battevano per il controllo sui profitti derivanti dal trasporto del gas. Concordo nel ritenere che criminalizzare senza alcun fondamento gli avversari politici al fine di soffocare l’opposizione sia inaccettabile, ma trovo estremamente presuntuoso sostenere che nessuno, nel gruppo di Tymoshenko, abbia commesso alcun errore nel caotico periodo trascorso al governo.</p>
      <p sl="sk">Il gruppo di Tymoshenko ha perso le elezioni proprio perché i cittadini erano esasperati dalla diffusa corruzione e dal furto di proprietà pubblica da parte di alcuni funzionari pubblici.</p>
      <p sl="sk">Pertanto se desideriamo realmente aiutare l’Ucraina a sviluppare una società democratica e aperta, allora dovremo concentrarci su raccomandazioni sistematiche e non dire loro che suddetti alti funzionari, che potrebbero suscitare l’interesse di alcuni di voi o che forse sono vostri amici, andrebbero trattati diversamente dagli altri indiziati. D’altra parte anche qui, nell’Unione europea, affermiamo il principio di uguaglianza, che comprende anche l’uguaglianza dinanzi alla legge.</p>
    </intervention>
    <intervention id="4-280-000" speaker_id="28352" name="Zuzana ROITHOVÁ" is_mep="True" mode="spoken" nationality="Czechia" birth_date="30-01-1953" birth_place="Praha" p_group="Group of the European People's Party (Christian Democrats)" m_state="CZ">
      <p sl="cs">Signor Presidente, i metodi utilizzati per condurre le indagini nei casi delle presunte violazioni commesse dall’ex primo ministro Tymoshenko e altri politici dell’opposizione hanno completamente screditato il sistema giudiziario, il corpo di polizia e l’attuale governo in Ucraina. Suddette pratiche di persecuzione rientravano nell’arsenale dei regimi comunisti totalitari dello scorso secolo e i cittadini UE che hanno vissuto sotto quei regimi sono particolarmente sensibili al tema. Riteniamo si tratti dell’ennesimo abuso di potere pubblico volto a screditare gli avversari politici, aspetto assolutamente inaccettabile in una società democratica. Vorrei richiamare l’attenzione sul fatto che in questo modo, sostanzialmente, si mette a repentaglio l’indipendenza del sistema giudiziario ucraino agli occhi del mondo intero.</p>
      <p sl="cs">Viste le circostanze, mi rivolgo agli Stati membri dell’UE affinché, al pari della Repubblica ceca, si rendano disponibili a garantire l’asilo politico ai politici dell’opposizione ucraina perseguitati e contemplino delle sanzioni a carico dell’Ucraina per violazione del diritto internazionale, laddove la situazione in Ucraina non dovesse cambiare.</p>
    </intervention>
    <intervention id="4-281-000" speaker_id="96793" name="Paweł Robert KOWAL" is_mep="True" mode="spoken" nationality="Poland" birth_date="22-07-1975" birth_place="Rzeszów" p_group="European Conservatives and Reformists Group" m_state="PL">
      <p sl="pl">Signor Presidente, mi chiedo quale sia l’essenza dei nostri discorsi dal momento che, dopotutto, i fatti sono generalmente risaputi. Sosteniamo coloro che oggi hanno problemi e si trovano dalla parte sbagliata dell’abuso di autorità. Cionondimeno è opportuno apprendere delle lezioni da questa situazione e sono soprattutto le autorità ucraine a doverle trarre. Una delle condizioni per la creazione di un sistema democratico normale in Ucraina è il rispetto per i diritti dell’opposizione ed è necessario affermarlo molto chiaramente oggi. Ciononostante, dobbiamo anche essere molto chiari con noi stessi, in quest’Aula. La Repubblica ceca, la Slovacchia e la Germania dell’Est hanno conosciuto simili esperienze. Non potrà esserci alcuna reale modernizzazione in questa parte del continente se non saremo in grado di affermare che in Europa c’è posto per i cittadini ucraini e non per una autorità piuttosto che per un’altra. Forse non sarà oggi o neppure tra qualche anno ma la prospettiva esiste e senza parlarne chiaramente – e mi riferisco a tutti gli amici di ogni parte d’Europa – ci troveremo a dover collaborare per mantenere dei sistemi democratici fallaci ad Est. Si tratta di una questione semplice che non lascia margini per illudersi. Dunque, oltre a tenere il presente dibattito, è necessario fare altro, ovvero affermare chiaramente: la porta è aperta, non temete.</p>
    </intervention>
    <intervention id="4-282-000" speaker_id="96800" name="Marek Henryk MIGALSKI" is_mep="True" mode="spoken" nationality="Poland" birth_date="14-01-1969" birth_place="Racibórz" p_group="European Conservatives and Reformists Group" m_state="PL">
      <p sl="pl">Signor Presidente, desidero riprendere le parole dell’onorevole Donskis, che ha chiamato gli ucraini nostri amici e alleati. Effettivamente è così ed è in questo modo che dovremmo trattare i nostri amici di Kiev. Desidero porre una domanda a tutti voi. Condivido le stesse riflessioni e perplessità di molti dei colleghi deputati che sono intervenuti oggi. Nemmeno io sono soddisfatto del livello di rispetto dei diritti umani e del funzionamento della democrazia a Kiev, ma cosa è stato fatto – cosa ha fatto quest’Assemblea, cosa hanno fatto coloro che oggi hanno sfoggiato principi così alti e hanno condannato la vicenda che vede come protagonista Yulia Tymoshenko – che cosa avete fatto per inviare un segnale chiaro a Kiev e alle altre città ucraine che chiarisse loro che siamo amici e alleati, che li aspettiamo e che quest’Aula un giorno si amplierà per accogliere membri ucraini? Pongo questa domanda dal momento che il rispetto per i diritti umani e per la democrazia in Ucraina dipendono, in larga misura, da noi. Vi pregherei di comprenderlo.</p>
      <a text="(L'oratore accetta di rispondere a un'interrogazione presentata con la procedura del cartellino blu ai sensi dell'articolo 149, paragrafo 8, del regolamento)"/>
    </intervention>
    <intervention id="4-283-000" speaker_id="2229" name="Bernd POSSELT" is_mep="True" mode="spoken" nationality="Germany" birth_date="04-06-1956" birth_place="Pforzheim" p_group="Group of the European People's Party (Christian Democrats)" m_state="DE">
      <p sl="de">Signor Presidente, desidero semplicemente domandare al collega se è a conoscenza del fatto che abbiamo adottato una risoluzione in Parlamento con un’ampia maggioranza – io stesso ho votato a favore di suddetta relazione – nella quale abbiamo sottolineato chiaramente la prospettiva europea dell’Ucraina. Non lo abbiamo fatto una, bensì più volte.</p>
    </intervention>
    <intervention id="4-284-000" speaker_id="96800" name="Marek Henryk MIGALSKI" is_mep="True" mode="spoken" nationality="Poland" birth_date="14-01-1969" birth_place="Racibórz" p_group="European Conservatives and Reformists Group" m_state="PL">
      <p sl="pl">Signor Presidente, onorevole Posselt, innanzitutto sì, ne sono a conoscenza e in secondo luogo desidero ringraziare per la risoluzione in questione. Mi chiedo però se non avremmo potuto fare di più. E’ veramente l’unico messaggio che avremmo potuto inviare da quest’Aula e dalle istituzioni UE agli ucraini, che oggi si trovano a contrastare gli stessi problemi che un tempo hanno dovuto fronteggiare i polacchi e i cechi? Infine quanti simili segnali positivi relativi all’adesione all’Unione europea sono stati inviati all’Ucraina dal governo tedesco, ad esempio?</p>
    </intervention>
    <intervention id="4-285-000" speaker_id="96668" name="Seán KELLY" is_mep="True" mode="spoken" nationality="Ireland" birth_date="26-04-1952" birth_place="Killarney" m_state="IE">
      <p sl="en">Signor Presidente, la strada che conduce alla democrazia è spesso lunga e tortuosa. Alcuni paesi procedono più rapidamente di altri, come nel caso dei paesi dell’ex Unione sovietica che sono oggi nostri colleghi in seno al Parlamento europeo.</p>
      <p sl="en">Altri paesi invece avanzano più lentamente e forse è il caso dell’Ucraina. Cionondimeno, è importante riconoscere che il paese ha compiuto dei progressi ma deve comunque avanzare ulteriormente. In particolar modo, al fine di costituire una vera democrazia, deve innanzitutto promuovere la società civile, in secondo luogo porre fine al controllo statale, specialmente sulle ONG, in terzo luogo dotarsi di un sistema giudiziario realmente indipendente e, infine, avere un’opposizione libera e forte.</p>
      <p sl="en">Non si può parlare di una vera democrazia senza un’opposizione libera, forte e vibrante. L’Unione europea deve utilizzare ogni mezzo per incoraggiare l’Ucraina a compiere il ciclo completo e stabilire una vera democrazia. Il paese ha compiuto dei passi avanti ma deve avanzare ulteriormente su questa strada.</p>
    </intervention>
    <intervention id="4-286-000" speaker_id="96682" name="Sari ESSAYAH" is_mep="True" mode="spoken" nationality="Finland" birth_date="21-02-1967" birth_place="Haukivuori" p_group="Group of the European People's Party (Christian Democrats)" m_state="FI">
      <p sl="fi">Signor Presidente, le accuse mosse contro Yulia Tymoshenko sono, come ha riconosciuto lei stessa, di natura puramente politica. Dobbiamo ricordarci che altri membri del precedente governo sono anch’essi accusati o sospettati di corruzione.</p>
      <p sl="fi">Come penso abbia già affermato l’onorevole Ojuland, non siamo un tribunale. Non ci troviamo qui per decidere se queste persone siano colpevoli o innocenti. Desideriamo invece ricordare a tutti quanto sia importante che queste udienze non siano in alcun modo selettive e che i procedimenti legali devono essere aperti e non discriminatori.</p>
      <p sl="fi">Desidero ringraziare la Baronessa Ashton per aver espresso le sue preoccupazioni, in maggio, circa le accuse mosse contro i leader dell’opposizione ucraina e i loro possibili fini politici. Dobbiamo continuare lungo questo cammino e garantire che tali udienze in Ucraina non assumano una natura selettiva e non si accaniscano conto l’opposizione.</p>
    </intervention>
    <intervention id="4-287-000" speaker_id="96755" name="Sergio Paolo Francesco SILVESTRIS" is_mep="True" mode="spoken" nationality="Italy" birth_date="22-12-1973" birth_place="Molfetta" p_group="Group of the European People's Party (Christian Democrats)" m_state="IT">
      <p sl="it">Signor Presidente, l'Ucraina è una democrazia, un paese amico, partner di questa Unione europea, ma l'Ucraina dovrà adottare standard europei anche nell'amministrazione del potere giudiziario, che si caratterizza per processi politicizzati, in cui la parte accusata non gode di tutti i diritti e degli strumenti necessari per affrontare un processo che in alcuni casi è solo un processo politico. C'è una criminalizzazione verso gli avversari politici del governo in carica finalizzata solo ad annientare e zittire l'opposizione. L'ex primo ministro Yulia Timoshenko e i suoi ministri sono attaccati con l'arma dei processi farsa piuttosto che con un confronto politico, pur anche acceso, ma serio e trasparente. Il governo ucraino deve rispettare l'opposizione, senza brandire l'arma del potere giudiziario, nonché rispettare le regole di uno Stato democratico e i diritti umani, così come sottoscritto anche negli accordi di partenariato orientale.</p>
    </intervention>
    <intervention id="4-288-000" speaker_id="4260" name="Eija-Riitta KORHOLA" is_mep="True" mode="spoken" nationality="Finland" birth_date="15-06-1959" birth_place="Lahti" p_group="Group of the European People's Party (Christian Democrats)" m_state="FI">
      <p sl="fi">Signor Presidente, l’ex primo ministro ucraino Yulia Tymoshenko ha dovuto rispondere a diverse accuse di corruzione in questa primavera e un divieto di viaggio le ha impedito di raggiungerci qui a Bruxelles a febbraio. Se dovesse risultare colpevole, dovrà affrontare una condanna fino ad un massimo di dieci anni di reclusione.</p>
      <p sl="fi">Lo sfondo e il contesto in cui si colloca la vicenda, tuttavia, sollevano interrogativi scomodi e preoccupazioni circa la natura politica delle accuse. La nostra risoluzione evidenzia, giustamente, la questione delle accuse mosse contro i leader dell’opposizione politica, la cui natura è sempre più selettiva, e insiste sulla necessità di garantire la trasparenza delle indagini e del procedimento giuridico.</p>
      <p sl="fi">La lotta alla corruzione e l’affermazione dello stato di diritto non sono solamente precondizioni per l’approfondimento delle relazioni UE-Ucraina, ma sono altresì essenziali al fine di sostenere lo sviluppo democratico dell’Ucraina. I nuovi leader politici del paese devono anche dimostrare un senso di responsabilità e iniziare a introdurre le riforme rimaste incompiute durante la rivoluzione arancione.</p>
    </intervention>
    <intervention id="4-289-000" speaker_id="95017" name="Iosif MATULA" is_mep="True" mode="spoken" nationality="Romania" birth_date="23-08-1958" birth_place="Tamasda" p_group="Group of the European People's Party (Christian Democrats)" m_state="RO">
      <p sl="ro">Signor Presidente, la proposta di risoluzione relativa al caso dei membri del precedente governo ucraino è necessaria al fine di garantire il rispetto dei principi basilari dell’Unione europea, a partire dal rispetto dei diritti umani. Il problema grave non è rappresentato dal sistema giudiziario ucraino, ma dalla possibile ingerenza della politica nella gestione della giustizia. L’Unione europea, in quanto comunità di diritto e valori, deve sostenere i membri del precedente governo ucraino al fine di garantire il rispetto del principio della presunzione di innocenza e della convenzione europea per la salvaguardia dei diritti dell’uomo.</p>
      <p sl="ro">Desidero sottolineare l’esigenza di proseguire e potenziare l’attuazione delle riforme in Ucraina e allineare la sua legislazione con le disposizioni e le obbligazioni UE in quanto elementi chiave al fine di avvicinarsi all’Unione europea. Il successo del processo di riforme intrapreso dall’Ucraina dipenderà dalla promozione e dal rispetto dei principi democratici, dello stato di diritto e della trasparenza. In riferimento alle accuse mosse contro Yulia Tymoshenko e i membri del precedente governo, non è accettabile abusare del proprio potere al fine di avviare un procedimento contro un’accusa di abuso di potere. La democrazia in Ucraina deve progredire e noi possiamo sostenere il processo.</p>
    </intervention>
    <intervention id="4-290-000" speaker_id="photo_generic" name="Günther Oettinger" is_mep="True" mode="spoken">
      <p sl="de">membro della Commissione. – Signor Presidente, onorevoli deputati, la Commissione sta seguendo gli sviluppi in Ucraina, che vedono coinvolti alcuni membri del precedente governo, la signora Tymoshenko, il signor Lutsenko e altri, con estrema attenzione, al pari del Parlamento e dei vari gruppi parlamentari. Fin dall’inizio dell’anno abbiamo espresso chiaramente le nostre perplessità circa le possibili motivazioni politiche alla base di questi procedimenti. L’UE ha una delegazione nel paese che controlla da vicino tutti gli sviluppi.</p>
      <p sl="de">La relazione sui progressi compiuti dall’Ucraina, pubblicata qualche giorno fa, offre un quadro esaustivo della situazione del paese un anno fa. La nostra valutazione, che non è cambiata, indica la necessità di un’ampia riforma del sistema giuridico e di misure volte a contrastare la corruzione. La relazione evidenzia come debbano essere garantiti il rispetto dello stato di diritto durante le indagini e i procedimenti penali nonché assicurati processi equi, imparziali e indipendenti, in modo da garantire l’assenza di abusi del diritto penale con scopi politici.</p>
      <p sl="de">Nei casi che vedono coinvolti alcuni membri del precedente governo, è necessario operare una netta distinzione tra responsabilità penale e politica. I timori circa l’uso eccessivo delle misure di detenzione e di custodia, nonché delle restrizioni di viaggio danno anch’essi l’impressione che sia stato adottato un approccio arbitrario alla giustizia.</p>
      <p sl="de">Al contempo, buona parte della società civile ucraina, molti esperti in tutto il mondo e imprenditori stranieri che lavorano in Ucraina nutrono la ferma convinzione che i tribunali nel paese siano soggetti a notevoli pressioni su più fronti. Ci auguriamo che i futuri emendamenti alla legge sulla riforma del sistema giuridico terranno conto anche della dichiarazione della Commissione Venezia del Consiglio d’Europa e spazzeranno via tali perplessità.</p>
      <p sl="de">Desidero sottolineare la grande importanza che attribuiamo alla tutela dello stato di diritto in Ucraina, paese con cui desideriamo stringere rapporti contrattuali più stretti basati sull’associazione e l’integrazione economica. Un sistema giuridico ben funzionante, indipendente e trasparente è una condizione essenziale affinché ciò accada.</p>
      <p sl="de">Non vogliamo prendere le parti di nessuno nei singoli casi, ma ci aspettiamo che l’Ucraina apporti dei cambiamenti sostanziali al sistema al fine di garantire dei processi imparziali, equi e trasparenti. Siamo convinti che la stabilità dell’Ucraina e la fiducia dei suoi cittadini nelle istituzioni pubbliche dipenderanno dai progressi conseguiti in questo ambito.</p>
      <p sl="de">La rapidità e la portata della nostra integrazione con l’Ucraina, e viceversa, dipenderà dalla capacità del paese di garantire il rispetto per i diritti umani, i principi della democrazia e dello stato di diritto. Suddetti principi non devono essere messi in discussione in alcuna circostanza. Tali conclusioni sono in linea con i risultati della revisione della Politica europea di vicinato.</p>
      <p sl="de">L’incontro del Consiglio di cooperazione UE-Ucraina, che si terrà tra qualche settimana, fornirà l’opportunità di discutere numerose questioni che sono importanti per la nostra relazione e che invieranno dei segnali chiari all’Ucraina, identici a quelli che state mandando voi relativamente all’esigenza di riforme in questo ambito.</p>
      <p sl="de">Siamo lieti che l’Ucraina sia determinata a concludere i negoziati sull’accordo di associazione prima della fine dell’anno. Fin qui tutto bene. Cionondimeno l’Ucraina deve introdurre le riforme di vasta portata necessarie, in special modo per quanto riguarda il sistema giudiziario, quello elettorale e la riforma costituzionale, al fine di poter godere delle opportunità offerte da questo accordo relativamente all’associazione e all’integrazione economica con l’UE. Oltretutto, il paese deve impegnarsi in modo più convincente sul fronte della lotta alla corruzione.</p>
      <p sl="de">L’Ucraina non è sola in questa battaglia ma, se desidera avvicinarsi all’UE, deve dimostrare una ferrea determinazione ad introdurre riforme più ampie e capillari. Continueremo a sostenere intensamente l’Ucraina nel suo impegno per adottare riforme interne.</p>
      <p sl="de">Infine desidero affermare che esprimeremo con chiarezza il nostro sostegno a favore di processi corretti, evitando commenti. Contiamo sulla possibilità di continuare un dialogo aperto e trasparente a Kiev e a Bruxelles circa le riforme interne in Ucraina e la maggiore integrazione del paese con l’UE, sia con le autorità ucraine che con l’opposizione. Vi ringrazio per l’attenzione.</p>
    </intervention>
    <intervention id="4-291-000" speaker_id="23707" is_mep="True" mode="spoken" role="Presidente" name="Libor ROUČEK" nationality="Czechia" birth_date="04-09-1954" birth_place="Kladno" p_group="Group of the Progressive Alliance of Socialists and Democrats in the European Parliament" m_state="CZ">
      <p sl="unknown">La discussione è chiusa.</p>
      <p sl="unknown">La votazione si svolgerà a breve.</p>
      <p sl="unknown">Dichiarazioni scritte (articolo 149 del regolamento)</p>
    </intervention>
    <intervention id="4-291-500" speaker_id="96999" name="Alexander MIRSKY" is_mep="True" mode="written" nationality="Latvia" birth_date="20-03-1964" birth_place="Vilna" p_group="Group of the Progressive Alliance of Socialists and Democrats in the European Parliament" m_state="LV">
      <p sl="en">Sono rimasto sorpreso dal desiderio espresso da alcune forze politiche in seno al Parlamento europeo di voler sostenere alcuni ex leader ucraini sia da un punto di vista morale che politico. È risaputo che il Partito popolare europeo ha stretto un accordo di cooperazione con il blocco di Yulia Tymoshenko, ma sarebbe interessante sapere se suddetto accordo comprende un punto relativo a patrocinio e tutela legale.</p>
      <p sl="en">La risoluzione odierna sembra un ricorso, più che un documento del Parlamento europeo. Ritengo sia necessario dichiarare che nessuno ha il diritto di interferire nei procedimenti giuridici e nelle attività ad essi legate. Esprimendo in anticipo un giudizio sul lavoro del procuratore, ancor prima della fine delle indagini, impediamo che la giustizia faccia il suo corso.</p>
      <p sl="en">Il Parlamento europeo non è l’ufficio di un legale. In casi di questo tipo dovremmo attendere la fine delle indagini e consigliare agli accusati di cooperare con le autorità inquirenti. Non abbiamo alcun diritto di esercitare pressioni sulla giustizia ucraina dal momento che la nostra può essere interpretata al pari di un’ingerenza in questioni interne.</p>
      <p sl="en">Mi oppongo categoricamente alla risoluzione P7_TA-PROV(2011)0272 poiché ritengo che equivalga ad esercitare pressione in modo violento sul governo ucraino.</p>
    </intervention>
    <intervention id="4-291-750" speaker_id="28299" name="Bogusław SONIK" is_mep="True" mode="written" nationality="Poland" birth_date="03-12-1953" birth_place="Kraków" p_group="Group of the European People's Party (Christian Democrats)" m_state="PL">
      <p sl="it">Le priorità della presidenza ucraina del Comitato dei ministri del Consiglio d’Europa sono, tra l’altro, prevenire le violazioni dei diritti umani e sostenere i principi dello Stato di diritto. L’Ucraina si è anche impegnata a costruire la democrazia a livello locale e rafforzare l’autogoverno locale. Nel contempo, il Comitato di Helsinki segnala che l’Ucraina sta violando la convenzione europea dei diritti dell’uomo. Le detenzioni preventive e il divieto di lasciare il paese imposti ai più eminenti membri dell’opposizione e agli ex membri del governo gettano il dubbio sull’obiettività della magistratura inquirente ucraina. Secondo il Parlamento europeo, manca trasparenza nelle indagini e i metodi procedurali adottati sono sproporzionati. Il Parlamento europeo dovrebbe chiedere al procuratore generale ucraino di revocare il divieto.</p>
      <p sl="it">Il problema reale, però, sta nella perdurante assenza di una riforma democratica nel paese. Durante il Congresso dei poteri locali e regionali d’Europa nel marzo 2011, i rappresentanti ucraini hanno spiegato che occorre più tempo per scrollarsi di dosso il passato comunista. Anch’io penso che raggiungere la democrazia non sia facile, ma richieda la volontà di introdurre un cambiamento e compiere passi risoluti. È passato abbastanza tempo dal crollo dell’Unione sovietica e altri paesi post-comunisti hanno registrato progressi significativi. Per creare un sistema di Stato di diritto pluralista, l’Ucraina deve iniziare apportando efficacemente modifiche alla propria legge in materia elettorale e al diritto penale. L’Unione europea deve però insistere nell’esigere che le richieste formulate siano soddisfatte soprattutto perché sta offrendo essa stessa molto nel partenariato orientale e nella politica di vicinato.</p>
    </intervention>
  </section>
  <section id="creitem19" title="13. Turno di votazioni">
    <intervention id="4-293-000" speaker_id="23707" is_mep="True" mode="spoken" role="Presidente" name="Libor ROUČEK" nationality="Czechia" birth_date="04-09-1954" birth_place="Kladno" p_group="Group of the Progressive Alliance of Socialists and Democrats in the European Parliament" m_state="CZ">
      <p sl="unknown">L’ordine del giorno reca il turno di votazioni.</p>
      <a text="(Per i risultati dettagliati della votazione vedasi processo verbale)"/>
    </intervention>
  </section>
  <section id="creitem20" title="13.1. Madagascar (B7-0353/2011&#10;)"/>
  <section id="creitem21" title="13.2. Guantánamo: imminente sentenza alla pena capitale (B7-0361/2011&#10;)">
    <intervention id="4-296-000" speaker_id="96858" name="Marie-Christine VERGIAT" is_mep="True" mode="spoken" nationality="France" birth_date="23-09-1956" birth_place="Roanne" p_group="Confederal Group of the European United Left - Nordic Green Left" m_state="FR">
      <p sl="fr">Signor Presidente, onorevoli deputati, mi scuso per l’intervento in corso di votazione, ma desidero chiedere se è possibile collocare l’emendamento n. 9 nel paragrafo 7 piuttosto che nel paragrafo 4.</p>
      <p sl="fr">Ritengo sia stato commesso un errore. L’emendamento n. 9 riguarda il diritto ad un equo processo e, laddove venisse adottato – ne dubito, ma in ogni caso – l’emendamento n. 12, che riguarda un argomento completamente diverso, decadrebbe.</p>
    </intervention>
  </section>
  <section id="creitem22" title="13.3. Ucraina: i casi di Yulia Tymoshenko e di altri membri del precedente governo (B7-0363/2011&#10;)"/>
  <section id="creitem23" title="14. Correzioni e intenzioni di voto: vedasi processo verbale"/>
  <section id="creitem24" title="15. Presentazione di documenti: vedasi processo verbale"/>
  <section id="creitem25" title="16. Dichiarazioni scritte inserite nel registro (articolo 123 del regolamento): vedasi processo verbale"/>
  <section id="creitem26" title="17. Trasmissione dei testi approvati nel corso della presente seduta: vedasi processo verbale"/>
  <section id="creitem27" title="18. Calendario delle prossime sedute: vedasi processo verbale"/>
  <section id="creitem28" title="19. Interruzione della sessione"/>
</text>
