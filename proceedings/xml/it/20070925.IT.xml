<?xml version='1.0' encoding='utf-8'?>
<text id="20070925.IT" lang="it" date="2007-09-25" place="Strasburgo" edition="Edizione GU">
  <section id="creitem1" title="1. Apertura della seduta"/>
  <section id="creitem2" title="2. Presentazione di documenti: vedasi processo verbale"/>
  <section id="creitem3" title="3. Decisione sull’applicazione della procedura d’urgenza">
    <intervention id="2-008" speaker_id="4528" name="Neil Parish" is_mep="True" mode="spoken">
      <p sl="en">Signor Presidente, ieri la mia commissione si è riunita in seduta straordinaria per esaminare la proposta della Commissione e decidere se applicare la procedura d’urgenza. La mia commissione ha deciso all’unanimità di accogliere la richiesta per la procedura d’urgenza. La Commissione propone di fissare un livello dello 0% per quanto riguarda il ritiro obbligatorio dei seminativi dalla produzione per il 2008. Questa proposta deve essere adottata prima possibile, cioè prima della fine di questo mese, in modo da permettere agli agricoltori di decidere di utilizzare a fini agricoli i terreni ritirati dalla produzione nel 2008. I terreni in questione devono tornare ad essere produttivi perché un cattivo raccolto nel 2008 in combinazione con un 10% di terreni ritirati dalla produzione esporrebbe il mercato interno a rischi potenzialmente gravi.</p>
      <p sl="en">Il mercato dei cereali all’inizio della campagna di commercializzazione 2007/2008 è caratterizzato da prezzi eccezionalmente elevati a livello sia comunitario sia mondiale. Le stime indicano che il raccolto del 2007 resterà probabilmente molto vicino ai livelli dell’anno precedente, il che porterà a un’ulteriore riduzione delle scorte private della Comunità al termine della campagna 2007/2008. A livello globale, le scorte finali della campagna 2007/2008 dovrebbero scendere ai minimi storici, soprattutto nei principali paesi esportatori. In questo contesto, un raccolto normale nel 2008 darà dei frutti e le deroghe proposte per il ritiro dei seminativi dalla produzione nel 2008 permetteranno una parziale ricostituzione delle scorte; quindi chiedo l’applicazione della procedura d’urgenza.</p>
    </intervention>
    <intervention id="2-010" speaker_id="1911" name="Martin Schulz" is_mep="True" mode="spoken">
      <p sl="de">Signor Presidente, mi riferisco agli interventi di un minuto in apertura della seduta plenaria di ieri durante i quali si è verificato uno spiacevole incidente. Un deputato polacco (non so a quale gruppo appartenga) ha criticato in modo improprio il Presidente di questa Camera. Poiché lo ritenevo necessario, io lo ho difeso ed ho avuto l’impressione che molti membri di quest’Aula fossero del mio stesso avviso. Per tutta risposta, poco dopo il collega Markus Ferber ha commentato il mio comportamento, affermando in buona sostanza che io mi arroghi il diritto di esprimere pareri su tutto, cosa che assolutamente non è vera. Mi spiace non avere il diritto di farlo, tuttavia io non esprimo pareri su tutto. In seguito, nel clima acceso che si è creato ho insultato l’onorevole Ferber usando due espressioni tedesche che non ripeterò qui e che comunque non corrispondono a realtà. Sono spiacente di aver usato tali espressioni e pertanto le ritiro. Le sarei anche grato se volesse trasmettere le mie scuse all’onorevole Ferber, che peraltro considero un collega molto divertente.</p>
      <a text="(Applausi)"/>
    </intervention>
    <intervention id="2-011" speaker_id="4346" is_mep="True" mode="spoken" role="Presidente">
      <p sl="unknown">Onorevole Schulz, prenderemo nota dei suoi commenti includendoli nel resoconto dei lavori.</p>
    </intervention>
  </section>
  <section id="creitem4" title="4. Ristrutturazione dell’industria dello zucchero – Organizzazione comune dei mercati nel settore dello zucchero (discussione)">
    <intervention id="2-013" speaker_id="4346" is_mep="True" mode="spoken" role="Presidente">
      <p sl="unknown">L’ordine del giorno reca, in discussione congiunta:</p>
      <p sl="unknown">la relazione dell’onorevole Katerina Batzeli, a nome della commissione per l’agricoltura e lo sviluppo rurale sulla ristrutturazione dell’industria dello zucchero (COM(2007)0227 - C6-0176/2007 - 2007/0085(CNS)), e</p>
      <p sl="unknown">la relazione dell’onorevole Katerina Batzeli, a nome della commissione per l’agricoltura e lo sviluppo rurale sull’organizzazione comune dei mercati nel settore dello zucchero (COM(2007)0227 - C6-0177/2007 - 2007/0086(CNS)).</p>
    </intervention>
    <intervention id="2-014" speaker_id="photo_generic" name="Mariann Fischer Boel" is_mep="True" mode="spoken">
      <p sl="en">Membro della Commissione . − Signor Presidente, vorrei innanzi tutto ringraziare l’onorevole Batzeli e tutti i membri della commissione per l’agricoltura e lo sviluppo rurale per il lavoro svolto nel redigere questa proposta, che vorrei ora illustrare nel suo contesto.</p>
      <p sl="en">Come è noto, dopo un primo anno abbastanza promettente, l’anno successivo il fondo di ristrutturazione non è stato all’altezza delle nostre aspettative.</p>
      <p sl="en">Come si ricorderà, erano stati previsti circa 1,5 milioni di tonnellate di quote rinunciate per il primo anno e più di 3 milioni di tonnellate per il secondo. In realtà, le quote rinunciate nei primi due anni sono state pari a 2,2 milioni di tonnellate soltanto, a fronte dei 4,5 milioni di tonnellate previsti.</p>
      <p sl="en">Sono tuttora convinta che il fondo di ristrutturazione sia un buono strumento che dovrebbe essere rafforzato e potenziato alla luce delle esperienze pregresse.</p>
      <p sl="en">In merito alla proposta di cui dobbiamo occuparci oggi, vorrei subito chiarire che non si tratta di rinegoziare la riforma dello zucchero del 2005. Alla luce dell’insufficiente adesione al fondo di ristrutturazione nei primi due anni della sua attivazione, il nostro obiettivo attuale è quello di far sì che funzioni con successo negli ultimi due anni. Altrimenti, nel 2010 verrà imposto un taglio non compensato delle quote.</p>
      <p sl="en">Questa proposta offre un’opportunità estremamente interessante alle imprese e ai produttori che intendono rinunciare a quote di produzione nella campagna di commercializzazione 2008/2009, mantenendo invariate le condizioni di massima dell’ultimo anno del periodo di ristrutturazione. Per la prima volta i coltivatori potranno innescare il processo di ristrutturazione, ma solo fino a un massimo del 10% della quota a loro assegnata. La percentuale dell’aiuto alla ristrutturazione riservata ai coltivatori è fissata al 10% e a tale contributo sarà aggiunto un importo pari a 237,5 euro per tonnellata, il che assomma a un importo totale pari a 300 euro per tonnellata di quota revocata.</p>
      <p sl="en">Penso che sia un’offerta molto interessante per i coltivatori e non vedo nessuna necessità di andare oltre. E’ per questo motivo che non potrò sostenere gli emendamenti alla proposta di ristrutturazione del fondo, che chiedono di rivedere gli importi dei contributi versati (segnatamente gli emendamenti nn. 6, 7 e 12) e le quote percentuali che spettano agli agricoltori (emendamento n. 8).</p>
      <p sl="en">Un elemento di retroattività garantirà che le imprese e i coltivatori di barbabietola da zucchero che fino ad oggi hanno già aderito al programma di ristrutturazione non siano penalizzati.</p>
      <p sl="en">Come richiesto dall’emendamento n. 9, l’ammissibilità dei produttori di cicoria e di sciroppo di inulina al pagamento retroattivo sarà esplicitamente menzionata nel testo finale. Inoltre, le aziende che saranno ristrutturate durante la campagna di produzione e di commercializzazione 2007/2008 potranno essere esentate dal pagamento del contributo di ristrutturazione per la parte di quota che era stata oggetto di ritiro preventivo nella campagna 2007/2008, a condizione di rinunciare a una parte corrispondente della propria quota. E, last but not least , a titolo di incentivo supplementare le aziende che partecipano al regime di ristrutturazione volontario vedranno riconosciuti i loro sforzi in caso di una riduzione obbligatoria delle quote.</p>
      <p sl="en">Per raggiungere più facilmente un equilibrio di mercato durante la fase di ristrutturazione, si propone di rendere la formula del ritiro preventivo uno strumento permanente anche al di fuori della fase di ristrutturazione, proprio come suggerito nella relazione dell’onorevole Batzeli.</p>
      <p sl="en">Il progetto di regolamento proposto intende creare un sistema sicuro e rimuovere gli ostacoli esistenti. Tutto ciò farà sì che il fondo operi con successo durante il terzo anno, senza cambiare l’organizzazione del mercato comune dello zucchero, che si basa sulla riforma del 2005. Le misure proposte sono attentamente studiate per creare forti incentivi per tutte le parti interessate al processo di ristrutturazione.</p>
      <p sl="en">Desidero ringraziare tutti voi per la valida collaborazione, che ci ha permesso di rispettare la nostra rigida scaletta per realizzare un sistema molto più efficiente entro l’anno commerciale 2008/2009. Mi rendo conto che il meccanismo del fondo debba essere migliorato per raggiungere il nostro scopo e so bene che se ciò non sarà possibile non ci saranno vincitori, ma solo vinti. Pertanto, sono molto grata del sostegno ricevuto dalla commissione per l’agricoltura e dai parlamentari tutti.</p>
    </intervention>
    <intervention id="2-015" speaker_id="28579" name="Katerina Batzeli" is_mep="True" mode="spoken" role="relatore">
      <p sl="el">Signor Presidente, signora Commissario, permettetemi di ricordarvi innanzi tutto che nel suo parere iniziale sull’organizzazione comune del mercato (OCM) dello zucchero il Parlamento europeo ha sottolineato che la proposta della Commissione avrebbe dovuto contribuire all’effettiva funzionalità del nuovo sistema tutelando i coltivatori di barbabietola e i lavoratori degli zuccherifici e delle zone di produzione, che risentiranno dell’abolizione delle quote. Questo era il nostro impegno politico e l’accordo in base al quale abbiamo dato il nostro consenso alla Commissione.</p>
      <p sl="el">Tuttavia, la decisione finale presa dal Consiglio nel 2005 sulla ristrutturazione del settore dello zucchero non è stata all’altezza di tali aspettative. Si tratta di un settore abbastanza importante per l’equilibrio del mercato dei seminativi, per l’approvvigionamento degli zuccherifici e delle fabbriche di bioetanolo in Europa e per lo sviluppo di nuove politiche in vista di un nuovo assetto delle OCM nell’ambito della revisione della PAC. Le decisioni del Consiglio sono state condannate sin dall’inizio ad avere un impatto limitato e marginale poiché si è trattato di una semplice accozzaglia di richieste nazionali e di meccanismi complessi.</p>
      <p sl="el">Questa decisione, e l’attuazione che ne è stata data a livello nazionale, ha fatto sì che la riduzione della produzione a tutt’oggi non abbia superato i 2,2 milioni di tonnellate a fronte di un obiettivo di circa 6 milioni di tonnellate entro il 2010. Vorrei ricordarvi che dopo il 2010 le regioni di produzione, i lavoratori e i produttori non riceveranno più nessun tipo di compensazione dal fondo di ristrutturazione, che è totalmente autofinanziato.</p>
      <p sl="el">Erano questi i termini dell’importante questione politica di cui ci stavamo occupando in seno alla commissione per l’agricoltura e sviluppo rurale, quando si è dovuto prendere una decisione in merito alla relazione che stiamo esaminando.</p>
      <p sl="el">Signora Commissario, abbiamo compiuto notevoli progressi in seno alla commissione per l’agricoltura in vista di un’attuazione senza intoppi a livello nazionale delle decisioni comunitarie. Non abbiamo cercato di rivedere in modo radicale l’OCM dello zucchero, come lei fa comunque notare nel suo testo. Non abbiamo cercato di proporre una revisione a diverse velocità giacché in molte regioni, come l’Irlanda, la produzione dello zucchero è già stata parzialmente ridotta o completamente abbandonata.</p>
      <p sl="el">Inoltre, abbiamo tenuto conto degli accantonamenti di bilancio esistenti, che ammontano a circa 3 milioni di euro. Se questo denaro non verrà usato, non potrà essere riconvogliato nel settore, ma andrà a finanziare altri progetti oppure dovrà essere restituito.</p>
      <p sl="el">Infine, alla luce del principio di proporzionalità e di uguaglianza dei coltivatori di barbabietola da zucchero, dobbiamo tutti concordare con il principio della retroattività delle misure proposte, al fine di non instaurare un clima di ingiustizia per i produttori, gli zuccherifici e le regioni che hanno già aderito al nuovo sistema.</p>
      <p sl="el">Vorrei anche far notare che siamo preoccupati dalla relativa inefficacia dell’ampio grado di flessibilità e di sussidiarietà degli Stati membri. Questa flessibilità si è tradotta in una nazionalizzazione non ufficiale delle misure: gli Stati membri sono stati liberi di applicare la nuova OCM come meglio hanno ritenuto, soggiacendo alle pressioni esercitate dalle associazioni di categoria e dagli enti locali. Il modo in cui gli Stati membri trattano il concetto e la politica di flessibilità dovrebbe essere motivo di preoccupazione per le nostre prossime revisioni, come pure dovrebbe esserlo la questione di come debba essere usata questa politica nell’ambito delle decisioni sulla valutazione dello stato di salute della PAC.</p>
      <p sl="el">Signora Commissario, vorrei adesso passare dalle questioni politiche a quelle tecniche, che pure saranno decisive per il corso della revisione dell’OCM. Per quanto riguarda la modifica del regolamento n. 318/2006, riteniamo che sia necessaria una più equa applicazione delle riduzioni finali delle quote nel 2010. Se si ritiene necessaria una riduzione lineare delle quote nel 2010, la nostra commissione ritiene che tale riduzione debba essere scaglionata in due fasi. Durante la prima fase si dovrebbe effettuare un taglio lineare del 13,5%. Durante la seconda fase si dovrebbe dare attuazione alla proposta della Commissione; conseguentemente, gli Stati membri e le imprese che hanno rinunciato a una parte di quote durate il regime di ristrutturazione, sarebbero esentati. L’esenzione dovrebbe essere in linea con gli sforzi compiuti a livello nazionale.</p>
      <p sl="el">Tuttavia, vorrei far notare alla Commissione e al Consiglio, che non partecipa alla discussione odierna, che dobbiamo tener presenti i minori contributi versati dalle imprese che hanno volontariamente ridotto le loro quote scegliendo il regime di ristrutturazione, o che hanno aderito al meccanismo di ritiro preventivo. Noi proponiamo un uso più ampio e più a lungo termine del meccanismo di ritiro preventivo per permettere al settore di adattarsi in modo più graduale alle sfide del futuro. Poiché fino ad oggi la questione del ritiro preventivo non ha ancora trovato spazio all’interno del compromesso raggiunto a livello del Consiglio, con il suo accordo, signora Commissario, vorrei includervela.</p>
      <p sl="el">Per quanto riguarda la modifica del regolamento n. 320/2006 sul regime di ristrutturazione, che indubbiamente è l’aspetto centrale della riforma, la mia relazione propone quanto segue:</p>
      <p sl="el">in primo luogo, aumentare da 237 a 260 euro per tonnellata l’importo complessivo che spetterà ai produttori. Nonostante il suo disaccordo, noi insistiamo su questo punto perché siamo convinti che sia un grosso incentivo per indurre i produttori ad accettare il concetto del 10% di rinuncia volontaria;</p>
      <p sl="el">in secondo luogo, elevare al 50% la percentuale di compensazione unica, attualmente fissata al 10%, di cui possono beneficiare i produttori che aderiscono al fondo di ristrutturazione. Tale aumento rappresenta un impegno politico da parte del Parlamento europeo e dimostra che gli aiuti dovrebbero essenzialmente essere destinati ai produttori. Si tratta di un messaggio politico piuttosto che finanziario;</p>
      <p sl="el">in terzo luogo, la compensazione versata alle imprese che producono bioetanolo dovrebbe passare dal 35% al 100% poiché a nostro parere occorre incentivare in modo significativo il settore delle energie rinnovabili;</p>
      <p sl="el">in quarto luogo, un fattore di grande rilevanza per le regioni è mantenere gli aiuti alla diversificazione nelle regioni dove gli zuccherifici hanno chiuso: tali aiuti dovrebbero rimanere pari a 109,5 euro per tonnellata di zucchero non prodotta fino al periodo 2009/2010. In questo modo, signora Commissario, intendiamo sia aumentare i finanziamenti per ridurre l’impatto sulle regioni sia offrire incentivi supplementari. La revisione non mira a modificare disposizioni generali, bensì a potenziare gli incentivi;</p>
      <p sl="el">in quinto luogo, la rinuncia al 10% di quote dovrebbe valere prima di tutto per i piccoli produttori o per quelli meno competitivi;</p>
      <p sl="el">in sesto luogo, deve essere aumentato l’aiuto alla ristrutturazione in caso di abbandono parziale, portandolo da 218,75 euro a 625 euro per il periodo 2008/2009. Devo ammettere che la posizione della relatrice è particolarmente significativa nel sostenere argomenti come questo.</p>
      <p sl="el">Come relatrice vorrei sottolineare che alcune proposte della commissione per l’agricoltura andrebbero sottoposte a un riesame per motivi di proporzionalità. Perciò penso che dovremmo considerare di attingere ai finanziamenti del Fondo di ristrutturazione ma anche a ulteriori finanziamenti del Fondo europeo agricolo di orientamento e di garanzia.</p>
      <p sl="el">Quindi, nella mia qualità di relatrice, vorrei dare il mio appoggio agli emendamenti dal n. 27 al n. 30, che sanciscono tre principi fondamentali:</p>
      <p sl="el">primo, la retroattività del provvedimento, perché i produttori, le imprese e le regioni che hanno progressivamente ottemperato sin dall’inizio alla nuova OCM non possono essere penalizzate;</p>
      <p sl="el">secondo, l’entità dell’aiuto che deve essere ragionevole e accettabile per tutti (e non di 625 euro per un anno);</p>
      <p sl="el">terzo, l’importanza di aumentare retroattivamente fino alla fine del periodo di transizione l’ammontare degli aiuti concessi agli zuccherifici a fronte di un parziale abbandono della produzione.</p>
      <p sl="el">Per concludere, mi sia lecito esprimere un monito. Sono in atto negoziati tra la Commissione e i paesi ACP nell’ambito degli accordi di partenariato economico. La Commissione sembra pronta ad abolire sia la clausola di salvaguardia per quanto riguarda i quantitativi totali di zucchero che possono essere importati nella Comunità da ogni paese partner , sia la clausola del prezzo minimo per lo zucchero importato. Inoltre, è stato proposto che l’accesso al mercato della Comunità sia liberalizzato analogamente a quanto previsto per i sedici paesi aderenti al protocollo dello zucchero.</p>
      <p sl="el">Signora Commissario, io credo che noi siamo qui chiamati a svolgere un compito importante. Decisioni di questa portata, adottate al di fuori dell’ambito istituzionale, non dovrebbero essere valide, perché inficiano il ruolo politico e istituzionale svolto dal Parlamento europeo.</p>
    </intervention>
    <intervention id="2-016" speaker_id="23820" name="László Surján" is_mep="True" mode="spoken">
      <p sl="hu">relatore per parere della commissione per i bilanci. – Grazie di avermi dato la parola, signor Presidente. La commissione per i bilanci appoggia sostanzialmente la proposta e trasmetto le mie personali congratulazioni alla relatrice. E’ sempre molto difficile, qualunque siano le circostanze, cercare di persuadere i coltivatori di un certo settore a rinunciare alla produzione. Tra l’altro, sostenere e finanziare questo tipo d’iniziative non ci mette in buona luce nemmeno agli occhi dei cittadini europei.</p>
      <p sl="hu">Cionondimeno, se si rende necessario un intervento di questo tipo e se per di più l’impatto sul bilancio generale dell’Unione europea non è maggiore di quello dei regimi attuali, in tal caso è bene che esso sia ben mirato e che gli aiuti e il sostegno giovino a coloro che sono veramente interessati dal punto di vista della produzione, come avviene in questo caso.</p>
      <p sl="hu">E’ però un grave problema che vi siano paesi che hanno già rinunciato a parte delle loro quote per poi scoprire che la normativa è in seguito cambiata. La relazione propone soluzioni per risolvere tale situazione e invito il Parlamento a sostenerle nella loro forma attuale. Grazie della gentile attenzione.</p>
    </intervention>
    <intervention id="2-017" speaker_id="28228" name="Albert Deß" is_mep="True" mode="spoken">
      <p sl="de">a nome del gruppo PPE-DE . – Signor Presidente, signora Commissario, onorevoli deputati, vorrei brevemente passare in rassegna l’ultima riforma. Molti coltivatori di barbabietola da zucchero si chiedono perché sia necessaria una riforma della normativa che disciplina questo mercato, dato che quella esistente ha abbondantemente superato l’esame del tempo. Vi sono due ragioni principali per cui questa riforma era ed è necessaria. In primo luogo, qualche anno fa, sulla scia dell’iniziativa “Tutto fuorché le armi”, fu deciso che a partire dal 2009 tutti i prodotti importati dai paesi più poveri, ad eccezione delle armi, avessero libero accesso al mercato europeo. Il settore dello zucchero risente anche di questo.</p>
      <p sl="de">In secondo luogo, vi è una decisione dell’OMC in base alla quale bisogna eliminare le eccedenze. Ciò significa che dobbiamo ritirare dalla produzione più di 6 milioni di tonnellate di zucchero. Signora Commissario, abbiamo presentato proposte in Parlamento nel 2005 e lei ha appena detto che il fondo di ristrutturazione non è stato all’altezza delle nostre aspettative. Devo dire qui oggi che se la Commissione e il Consiglio avessero seguito più da vicino le proposte del Parlamento nel 2005, probabilmente il volume delle quote di zucchero rinunciate volontariamente sarebbe stato molto superiore.</p>
      <p sl="de">Adesso abbiamo l’opportunità di apportare correzioni e di potenziare gli incentivi. Io posso solo chiedere alla Commissione e al Consiglio di accettare le proposte. Vorrei ringraziare la relatrice, onorevole Batzeli, per il testo da lei presentato. La commissione per l’agricoltura ha seguito tali proposte praticamente alla lettera, salvo piccole correzioni, ed io credo che se le seguirà anche la Commissione, gli incentivi saranno potenziati al punto tale che vi saranno volumi molto più consistenti di rinunce volontarie di quote di zucchero. Vorrei dire, signora Commissario, che molti membri della commissione per l’agricoltura hanno ascoltato con attenzione i produttori di barbabietola da zucchero. Se le richieste qui presentate vengono soddisfatte, io credo che la riforma abbia successo.</p>
    </intervention>
    <intervention id="2-018" speaker_id="23808" name="Csaba Sándor Tabajdi" is_mep="True" mode="spoken">
      <p sl="hu">a nome del gruppo PSE . – Commissario Fischer Boel, credo che la relazione dell’onorevole Katerina Batzeli e il parere dell’onorevole Surján László siano tecnicamente e politicamente validi ed estremamente corretti. Ripristinare l’equilibrio sul mercato è importante e noi siamo ancora ben lungi da poter raggiungere entro il 2010 questo obiettivo che riguarda la produzione di zucchero e la coltivazione della barbabietola da zucchero in Europa.</p>
      <p sl="hu">Non invidio la Commissione o il Parlamento, perché non è facile portare ordine e equilibrio in un settore distorto, estremamente complicato e eccessivamente sovvenzionato come questo che, rispetto ad altri settori meno favoriti, è stato in fin dei conti il figlio prediletto della PAC (politica agricola comune).</p>
      <p sl="hu">Concordo pienamente sulla necessità di un sistema di compensazione. Se attueremo un sistema con un’ulteriore riduzione del 10%, vi sarà sempre un’eccedenza pari a 2,1 milioni di tonnellate e, se non riusciremo a gestirle entro il 2010, dovremo decidere una riduzione supplementare del 14%.</p>
      <p sl="hu">Credo che sia ingiusto, e invito il Commissario e la Commissione a valutare attentamente la cosa, che i paesi che come l’Italia, il Portogallo e la Finlandia hanno fatto le maggiori riduzioni debbano comunque procedere ad un’ulteriore riduzione del 10%, come tutti gli altri paesi. Questo è sleale.</p>
      <p sl="hu">Sono anche d’accordo che dovremmo fare di più per tutelare gli interessi dei piccoli e medi coltivatori, perché la regola del “chi prima arriva meglio alloggia” li pone in una situazione di svantaggio rispetto alle multinazionali per quanto riguarda l’informazione. In Ungheria uno zuccherificio su cinque ha chiuso. Il miglior produttore di zucchero ha cessato l’attività, ma né gli industriali né i coltivatori ne sono usciti male. L’unico aspetto non adeguatamente disciplinato nella precedente normativa era quello dell’indennizzo dei dipendenti degli zuccherifici.</p>
      <p sl="hu">Infine, penso che sia importante che gli zuccherifici non si vedano imporre prelievi di ristrutturazione nel caso riducano le loro quote. Esiste una precisa richiesta in merito ed io invito il Commissario Fischer Boel a sostenere tale richiesta, perché incoraggerà ulteriori riduzioni e contribuirà a ripristinare l’equilibrio sul mercato. Ancora una volta, aiutare i piccoli e medi coltivatori è importantissimo perché questo ha un enorme impatto sociale su tutti i coltivatori di barbabietola da zucchero in Europa. Grazie dell’attenzione.</p>
    </intervention>
    <intervention id="2-019" speaker_id="33946" name="Andrzej Tomasz Zapałowski" is_mep="True" mode="spoken">
      <p sl="pl">a nome del gruppo UEN . – Signor Presidente, nella sua forma attuale la riforma del settore saccarifero è inaccettabile. Colpisce innanzi tutto i produttori e i lavoratori degli zuccherifici. La solerte attività svolta dai gruppi europei per acquisire gli zuccherifici dei paesi dell’Europa orientale prima del loro accesso all’UE fa sorgere il dubbio che la riforma fosse già stata pianificata con largo anticipo, per compensare con fiumi di danaro i proprietari degli zuccherifici che avrebbero chiuso i battenti.</p>
      <p sl="pl">Nei nuovi Stati membri, durante la fase di accesso gli agricoltori hanno investito ingenti somme per rinnovare le loro aziende e questo vale anche per i coltivatori di barbabietola. Due anni dopo emerge la necessità di restringere la produzione, proprio quando i principali beneficiari dei fondi a disposizione per la ristrutturazione degli stabilimenti sono per l’appunto i nuovi proprietari degli zuccherifici. Per la sola Polonia, le stime parlano di circa dieci stabilimenti che chiuderanno.</p>
      <p sl="pl">Gli aggiustamenti proposti, che attribuiscono maggiori risorse ai coltivatori dal fondo di ristrutturazione, sono validi. I miei dubbi sorgono quanto agli aiuti a disposizione dei produttori che hanno acquistato zuccherifici in tempi recenti: non potrebbe essere che lo abbiano fatto per poi lucrare chiudendoli?</p>
    </intervention>
    <intervention id="2-020" speaker_id="1040" name="Friedrich-Wilhelm Graefe zu Baringdorf" is_mep="True" mode="spoken">
      <p sl="de">a nome del gruppo Verts/ALE . – Signor Presidente, signora Commissario, la normativa che disciplina il mercato dello zucchero non è certo un fiore all’occhiello per la Commissione e il Consiglio. L’onorevole Deß ha già detto che se aveste dato appena un po’ più d’ascolto alle proposte del Parlamento, tanti intoppi non si sarebbero verificati.</p>
      <p sl="de">Se disponiamo di uno strumento come il sistema delle quote, bisogna usarlo e non minacciarne l’applicazione nel 2010. E poi bisogna che le riduzioni si situino ad un unico livello percentuale o siano scaglionate, ma bisogna prevedere un meccanismo di compensazione. Il vostro meccanismo è andato a ramengo perché avete aumentato le quote di un milione di tonnellate tutto in una volta, convertendo lo zucchero C in zucchero di quota. Inoltre, far gravare questi finanziamenti sulle spalle dei consumatori tramite il meccanismo dei prezzi ha fatto sì che l’industria saccarifera non abbia più avuto interesse alla ristrutturazione. Le sovvenzioni all’esportazione non sono state tagliate, mentre invece sarebbe stato necessario.</p>
      <p sl="de">Gli errori andrebbero chiaramente specificati, invece non vengono corretti neanche adesso. Il fondo di ristrutturazione e i contributi di ristrutturazione sono strumenti essenzialmente discontinui. Le regioni, i sindacati e i coltivatori sono contrari ad utilizzarli. Contrariamente a quanto richiesto dal Parlamento, non vi è stata alcuna diversificazione per salvaguardare lo sviluppo socio ecologico delle regioni. Eppure, tutti questi errori non vengono oggi corretti. Stiamo curando i sintomi sbagliati.</p>
      <p sl="de">Un altro punto importante è che volete adesso limitare il livello degli aiuti alla ristrutturazione concessi ai coltivatori fissandolo al 10%. Prima, invece, i paesi potevano fissare un prezzo più alto. Oggi presentiamo un’altra proposta e questa volta mi auguro che il Parlamento la recepisca tramite gli strumenti di riferimento appropriati, poiché non avete mantenuto le promesse fatte durante l’ultima votazione, ma anzi ci siete tornati sopra.</p>
    </intervention>
    <intervention id="2-021" speaker_id="28585" name="Diamanto Manolakou" is_mep="True" mode="spoken">
      <p sl="el">a nome del gruppo GUE/NGL . – Signor Presidente, il nuovo regolamento del settore dello zucchero, che è stato adottato nel 2006 ed ha già ricevuto attuazione, è un amaro calice ed ha già mietuto le sue prime vittime.</p>
      <p sl="el">Noi, ovviamente, abbiamo votato contro ed abbiamo fatto bene a farlo: gli zuccherifici hanno chiuso e molti coltivatori di barbabietola si sono ritrovati senza lavoro. Essi hanno ricevuto un misero indennizzo al solo scopo di soffocare la loro protesta e la loro opposizione.</p>
      <p sl="el">Nel mio paese, la Grecia, la coltura della barbabietola da zucchero garantiva tradizionalmente l’autosufficienza della popolazione per quanto riguarda lo zucchero; assicurava inoltre un lavoro a molti agricoltori e operai e rappresentava una fonte di sviluppo economico per le regioni più sfavorite. Oggi, due zuccherifici su cinque hanno chiuso, la produzione è diminuita del 50%, la disoccupazione nel settore è aumentata, i coltivatori sono diventati indigenti ed intere regioni sono devastate.</p>
      <p sl="el">Gli emendamenti proposti oggi sono tesi a dare piena attuazione al nuovo regolamento. Non ci deve essere nessun rallentamento della progressiva diminuzione del tasso di produzione, che è stato fissato a 2,2 milioni di tonnellate in meno e che deve raggiungere i 6 milioni pianificati di tonnellate in meno.</p>
      <p sl="el">Ciò comporterà un impatto ancora più forte di quello cui abbiamo già assistito. I vincitori saranno gli industriali dello zucchero, che importeranno zucchero a basso prezzo; i vinti saranno invece i lavoratori dell’industria saccarifera, perché sempre più zuccherifici saranno costretti a chiudere e sempre più piccoli e medi coltivatori di barbabietola saranno spazzati via.</p>
      <p sl="el">Queste sono le nostre obiezioni, per cui voteremo contro ai provvedimenti aggiuntivi: essi vogliono accelerare il compimento della normativa di base e non sono altro che un ennesimo stratagemma politico della campagna contro l’industria europea dello zucchero e i suoi lavoratori.</p>
    </intervention>
    <intervention id="2-022" speaker_id="28146" name="Hélène Goudin" is_mep="True" mode="spoken">
      <p sl="sv">a nome del gruppo IND/DEM . – Signor Presidente, l’industria europea dello zucchero è asfittica. Il polmone artificiale, cioè l’UE, ogni anno le eroga milioni di euro sottoforma di aiuti diretti e di meccanismi d’intervento a favore dei coltivatori. I contribuenti europei stanno sovvenzionando un sistema antiquato che ha fatto il suo tempo. Sfortunatamente, la proposta della commissione significa costi più alti e avanzamento più lento della riforma, l’esatto contrario dell’aggiustamento di mercato di cui ha disperatamente bisogno questo settore così poco competitivo.</p>
      <p sl="sv">I paesi produttori di zucchero al di fuori dell’UE devono poter accedere al nostro mercato interno senza restrizioni. Il nostro sistema commerciale interno basato su condizioni più eque rappresenta uno strumento per i paesi meno progrediti per competere sul mercato globale. La liberalizzazione dell’industria zuccheriera andrebbe anche a vantaggio dei consumatori europei. Essi eviterebbero, infatti, di dover sovvenzionare con le loro tasse un sistema artificiale di sostegno ai produttori e usufruirebbero di prezzi al dettaglio più bassi. Questo sarebbe un vantaggio per tutti.</p>
    </intervention>
    <intervention id="2-023" speaker_id="966" name="Jean-Claude Martinez" is_mep="True" mode="spoken">
      <p sl="fr">a nome del gruppo ITS. – Signor Presidente, signora Commissario, l'OCM dello zucchero funzionava, costava poco ed offriva persino il nostro mercato ai paesi ACP.</p>
      <p sl="fr">Tuttavia, nell’ambito dei negoziati dell’OMC, la Tailandia, l’Australia e soprattutto il Brasile hanno preteso il monopolio dello zucchero. Al contempo, per garantirsi alleati nel ciclo di Doha, l’allora Commissario per il commercio estero, Pascal Lamy, aveva offerto l’eliminazione dei dazi doganali ai 49 paesi meno avanzati tramite il programma “Tutto fuorché le armi”. Così, nel 2009/2010 arriverà in Europa lo zucchero proveniente, in teoria, dai paesi poveri, ma prodotto con capitali kuwaitiani, sauditi o altri in Sudan o in qualche altro paese.</p>
      <p sl="fr">Occorre dunque che i coltivatori di barbabietola europei e i produttori di zucchero delle regioni ultraperiferiche si sacrifichino a vantaggio del Brasile e di altri paesi, onde la riforma del 2006 come per i cereali, il latte e ben presto il vino. I nostri produttori devono scomparire e questo nel gergo europeo si chiama “ristrutturazione”.</p>
      <p sl="fr">Naturalmente, i coltivatori di cereali si fanno pagare per rinunciare: questo si chiama “aiuto alla ristrutturazione”, così come esiste l’aiuto per il ritiro dei seminativi dalla produzione o il premio all’estirpazione.</p>
      <p sl="fr">Tuttavia, diciotto mesi dopo il suo avvio questo programma di aiuti non funziona! Signora Commissario, lei ci sta riproponendo il vecchio ritornello delle montagne di cereali e dei fiumi di latte. Ci sta dicendo che nel 2007/2008 ci saranno 4 milioni di tonnellate di eccedenze, donde le due proposte di regolamento odierne per ottenere l’abbandono, si presume, di circa 4 milioni di tonnellate di zucchero. Aumentano gli incentivi finanziari e i ritiri annui, vuoi grazie a contributi aggiuntivi, vuoi grazie a maggiori sovvenzioni. Certo è che questi aiuti scompariranno nel 2010 e allora i nostri agricoltori saranno eliminati, come pure saranno abbandonati i produttori ACP, per non parlare degli operai; i soli a guadagnarci saranno gli importatori.</p>
      <p sl="fr">Ora, queste politiche malthusiane sono state applicate ai cereali sin dal 1993 e l’onorevole Parish ci ha detto stamani alle 9 che manca il grano, che i prezzi sono alle stelle e che bisogna interrompere il ritiro dei seminativi dalla produzione. Allora, ancora un filo di speranza: nel 2011 ci sarà un nuovo regolamento che ci spiegherà che manca lo zucchero e bisogna ricominciare a coltivarlo!</p>
    </intervention>
    <intervention id="2-024" speaker_id="28359" name="Jana Bobošíková" is_mep="True" mode="spoken">
      <p sl="cs">Onorevoli deputati, come membro di questo Parlamento e rappresentante della Repubblica ceca, dove il mercato dello zucchero è già stato ristrutturato, non posso essere d’accordo con le modifiche proposte. Esse sono inappropriate e ingiuste.</p>
      <p sl="cs">Sta diventando chiaro che la riforma non risulta in una serie di industrie economicamente non competitive, ma crea una situazione sproporzionata dalla quale traggono profitto solo le grandi società saccarifere, senza nessun vantaggio di sorta per i consumatori e i coltivatori.</p>
      <p sl="cs">Non posso spiegare ai cittadini come mai un certo numero di paesi non abbiano affatto rinunciato alle loro quote di zucchero, o vi abbiano rinunciato solo in piccola parte, mentre i restanti paesi dovrebbero adesso pagare loro ancor più denaro per un impegno non rispettato.</p>
      <p sl="cs">In primissimo luogo, non sono assolutamente d’accordo di aumentare gli aiuti in caso di ristrutturazione parziale innalzandoli al livello degli aiuti per la ristrutturazione totale. In secondo luogo, trovo assolutamente ingiustificato portare dal 10% al 50% il livello degli aiuti alla ristrutturazione concessi ai coltivatori di barbabietola e agli appaltatori di macchinari. In terzo luogo, non sono favorevole né a un aumento dei contributi aggiuntivi per i produttori, né a un aumento degli aiuti temporanei alla ristrutturazione e sono contraria a ogni ulteriore forma di finanziamento aggiuntivo per le imprese subappaltatrici. In quarto luogo, la proposta d’inserire nel bilancio di quest’anno gli smantellamenti degli stabilimenti effettuati l’anno scorso, come se fossero stati effettuati in questo o nei seguenti anni finanziari, è a mio avviso completamente assurda.</p>
      <p sl="cs">Al contrario, onorevoli colleghi, la questione fondamentale è per me tener conto del volume totale delle quote rinunciate nell’intero arco di tempo della ristrutturazione. Di certo, non posso accettare che si permetta di tener conto delle quote rinunciate dalle industrie a partire dall’anno finanziario 2008/2009.</p>
      <p sl="cs">Io credo che, a meno che la Commissione non intenda modificare il suo metodo puramente burocratico e altamente ingiusto di gestire la riforma dello zucchero, la miglior cosa da fare sia abolire il prima possibile il sistema delle quote e liberalizzare il mercato dello zucchero.</p>
    </intervention>
    <intervention id="2-025" speaker_id="2306" name="Kyösti Virrankoski" is_mep="True" mode="spoken">
      <p sl="fi">a nome del gruppo ALDE . – Signor Presidente, la politica europea dello zucchero si trova in una strana situazione. Le quote di zucchero sono state ridotte di 2,2 milioni di tonnellate ma al contempo la Commissione ha venduto milioni di tonnellate di nuove quote. Pertanto, la riduzione netta è di appena un milione di tonnellate, mentre l’obiettivo era sei volte più grande.</p>
      <p sl="fi">Allo stesso tempo, i grandi paesi produttori hanno solo aumentato la loro produzione. Ad esempio, hanno incrementato la loro produzione la Germania, che produceva circa 240 000 tonnellate all’anno, e la Francia, che ne produceva circa 350 000. Sono essenzialmente i piccoli paesi che hanno ridotto la loro produzione. L’Italia è l’unico grande paese produttore ad aver ridotto la produzione in modo significativo. Il risultato è stato che i paesi piccoli e quelli più svantaggiati in termini di condizioni naturali hanno dovuto ridurre la produzione di zucchero.</p>
      <p sl="fi">Sempre allo stesso tempo, nel Fondo di ristrutturazione si sono accumulati più di 3 000 milioni di euro, dei quali circa 2 000 restano a tutt’oggi inutilizzati. Questo denaro proviene essenzialmente dalle tasche dei consumatori, perché i prezzi al consumo sono calati più lentamente dei prezzi alla produzione e la differenza è andata ad accumularsi nel Fondo. D’altra parte, tale denaro proviene anche dagli agricoltori, che hanno visto crollare i loro prezzi alla produzione. Tutto questo denaro è servito e serve tuttora a finanziare l’industria sottoforma di massicci importi di compensazione della bellezza di 730 euro per tonnellata, mentre appena il 10% o al massimo il 20% circa viene utilizzato per rinnovare gli impianti industriali o per smantellare gli stabilimenti.</p>
      <p sl="fi">Tutta la politica dello zucchero è un ammonimento di quello che può succedere se la politica agricola viene implementata con criteri industriali. L’industria riceve ingenti somme a titolo di compensazione e noi otteniamo pochissimo in cambio. Bisogna sperare che in futuro la politica agricola sia applicata con criteri agricoli e non industriali.</p>
      <p sl="fi">Dovremmo anche rivolgere una particolare attenzione all’importanza della solidarietà. Si tratta di un elemento da prendere in considerazione, perché tutti i paesi, compresi quelli che hanno ridotto la produzione dello zucchero, continuano a dover pagare per lo zucchero un prezzo più alto delle quotazioni di mercato, pur non essendo autorizzati a produrlo perché l’industria ha deciso di non farlo.</p>
      <p sl="fi">Allo stesso modo, occorrerà garantire in futuro che sistemi analoghi non vengano più applicati in altri settori della produzione agricola.</p>
    </intervention>
    <intervention id="2-026" speaker_id="4528" name="Neil Parish" is_mep="True" mode="spoken">
      <p sl="en">Signor Presidente, vorrei trasmettere tutti i miei ringraziamenti all’onorevole Batzeli per la sua relazione. Vorrei anche ringraziare l’onorevole Deß per il suo ruolo di relatore ombra a nome del gruppo PPE-DE.</p>
      <p sl="en">Credo che sia stata Margaret Thatcher a dire una volta che non si può andare contro al mercato e che il problema con il regime dello zucchero risieda proprio in questo: andare contro al mercato è esattamente quello che stiamo cercando di fare da anni.</p>
      <p sl="en">I miei elogi al Commissario e a quanto ella sta facendo, perché si tratta di una situazione molto complessa che è necessario risolvere. Dobbiamo far uscire lo zucchero da questo sistema e dobbiamo far sì che l’Europa sia più competitiva nella produzione dello zucchero. L’essenza della riforma della PAC sta nel sostenere gli agricoltori per motivi ambientali, ma anche nell’indirizzarli a produrre per il mercato.</p>
      <p sl="en">Io credo che quest’anno la riforma dello zucchero si preannunci più facile che in passato, per il semplice motivo che abbiamo visto triplicare i prezzi dei cereali rispetto allo scorso anno. Pertanto, alcuni produttori di zucchero probabilmente decideranno di intascare il denaro della ristrutturazione e di mettersi a coltivare cereali o olio di colza pensando che si tratti di una buona fonte di reddito. Perché, come ho già detto, qualunque cosa decidiamo di fare con lo zucchero, dobbiamo esser certi di andare nella direzione di una riduzione dei quantitativi prodotti in Europa, ma dobbiamo anche permettere agli agricoltori di continuare a vivere della loro terra.</p>
      <p sl="en">Dobbiamo anche considerare non solo di equilibrare la produzione di zucchero nell’Unione europea, ma anche il fatto che importiamo zucchero dai paesi ACP. Nel mio paese, il Regno Unito, la ditta Tate &amp; Lyle importa più di un milione di tonnellate di zucchero. La certezza di poter continuare ad accedere a tale zucchero è per lei motivo di grande preoccupazione nel momento in cui stiamo riducendo e riformando il regime dello zucchero. Vorrei chiedere al Commissario di guardare con simpatia anche a questo aspetto della questione.</p>
    </intervention>
    <intervention id="2-027" speaker_id="28361" name="María Isabel Salinas García" is_mep="True" mode="spoken">
      <p sl="es">Signor Presidente, signora Commissario, quasi due anni or sono fu adottato un pacchetto legislativo per la riforma del settore saccarifero con lo scopo di adattarlo ad un mercato globalizzato che lascia ben poche opportunità ai nostri agricoltori.</p>
      <p sl="es">Come lei ricorderà, signora Commissario, si trattò di una riforma traumatica per la quale fu difficile raggiungere un accordo in seno al Parlamento. Adesso sembra che gli obiettivi di ridurre le quote non siano raggiunti e per questo la Commissione sta varando una nuova proposta al fine di ristabilire la situazione prima che sia troppo tardi.</p>
      <p sl="es">Noi riteniamo che in linea di principio la proposta della Commissione sia valida, poiché fino a un certo punto offre agli agricoltori l’opportunità di prendere l’iniziativa per quanto riguarda la rinuncia delle quote. Tuttavia, signora Commissario, pensiamo che sotto certi aspetti si tratti di una proposta inadeguata che possa produrre effetti indesiderati in alcuni paesi tra i quali la Spagna.</p>
      <p sl="es">Pertanto, vorrei evidenziare due punti che considero molto importanti. Primo, vorrei sottolineare l’importanza degli emendamenti presentati dal gruppo socialista e ringraziare la nostra relatrice, Katerina Batzeli, per il suo lavoro e per aver evidenziato la necessità in alcuni casi di estendere alla campagna di commercializzazione 2009/2010 i contributi aggiuntivi destinati agli agricoltori per la rinuncia delle quote. Noi pensiamo che questa modifica sia essenziale per far sì che il provvedimento non sia insufficiente e che le aspettative dei produttori siano soddisfatte.</p>
      <p sl="es">Secondo, vorrei richiamare l’attenzione sull’emendamento, adottato in commissione a mio nome e presentato in plenaria come emendamento n. 11, relativo alle dismissioni totali che si presumono avvenute per riconvertire gli stabilimenti alla produzione di bioetanolo. Questa misura ha due finalità: da una parte, incoraggia la rinuncia perché offre la possibilità alle fabbriche di inserirsi in altri mercati e, d’altra parte, promuove un settore come quello dei biocombustibili in un momento cui si fa un gran parlare della necessità di incrementarne l’offerta.</p>
      <p sl="es">Signora Commissario, questa riforma è già stata traumatica per molti paesi, compreso il mio; io penso che ci debba essere il denaro e l’opportunità per mantenere il reddito dei coltivatori che desiderano rinunciare, ma soprattutto di quelli che vogliono continuare.</p>
    </intervention>
    <intervention id="2-028" speaker_id="23784" name="Janusz Wojciechowski" is_mep="True" mode="spoken">
      <p sl="pl">Signor Presidente, la riforma del mercato dello zucchero è una di quelle il cui senso è difficile da spiegare ai coltivatori dell’Unione europea, inclusi quelli del mio paese, la Polonia. Le pressioni esercitate a livello amministrativo e politico per tagliare la produzione dello zucchero da 18 a 12 milioni di tonnellate non trovano giustificazioni convincenti. Si parla tanto della necessità di solidarietà con i coltivatori degli altri continenti, ma è chiaro che non si tratta dei loro interessi: non si tratta tanto degli interessi dei coltivatori, quanto piuttosto degli interessi globali dei grossi gruppi industriali. In nome di questi interessi e a suon di “riforme” successive, l’Unione europea sta distruggendo la sua agricoltura e si sta avviando lungo la strada perigliosa e incerta della dipendenza alimentare dall’approvvigionamento estero. Questa politica ci sta portando ad una perdita di sicurezza in campo alimentare, mentre tale sicurezza è fondamentale per le generazioni future. Il mio timore è che tra non molto tempo tutti, non solo gli agricoltori, rimpiangeranno queste riforme irresponsabili, che oggi stiamo realizzando ma che domani avranno conseguenze perniciose ben presto visibili a tutti.</p>
    </intervention>
    <intervention id="2-029" speaker_id="4466" name="Ilda Figueiredo" is_mep="True" mode="spoken">
      <p sl="pt">Come è noto, siamo molto critici verso questa riforma del settore dello zucchero. Abbiamo sempre sostenuto la sovranità dell’alimentazione e pertanto riteniamo inaccettabile che un paese come il Portogallo, con un solo zuccherificio a Coruche e un piccolo stabilimento a São Miguel, nelle Azzorre, che a malapena assicurano il 50% del fabbisogno nazionale, si veda obbligato a ridurre le sue quote per la produzione di zucchero da barbabietola.</p>
      <p sl="pt">Le conseguenze sono già chiare: i coltivatori e le aziende abbandoneranno la produzione, la disoccupazione aumenterà e si creeranno condizioni negative per lo sviluppo delle zone rurali. Pertanto, come hanno ribadito migliaia di piccoli e medi imprenditori agricoli sfilando per le strade di Porto il 17 settembre scorso in occasione del Consiglio dei ministri dell’Agricoltura tenutosi in Portogallo, è essenziale cambiare politica e tener conto della situazione specifica di ogni Stato membro, della sua produzione, del suo fabbisogno e della necessità di garantire un reddito agli agricoltori e lo sviluppo delle zone rurali. Questo è quanto proponiamo ancora una volta al Commissario.</p>
    </intervention>
    <intervention id="2-030" speaker_id="28119" name="Kathy Sinnott" is_mep="True" mode="spoken">
      <p sl="en">Signor Presidente, prima di iniziare, vorrei ricordare a tutti che non si tratta di scegliere o la barbabietola o il grano. In Irlanda, la barbabietola veniva coltivata a rotazione con il grano con grande beneficio per entrambe le colture.</p>
      <p sl="en">Signora Commissario, la ristrutturazione dello zucchero in Irlanda è stata un disastro. Essa è stata mal gestita sia dalla società Greencore che dal nostro ministro dell’Agricoltura. Molti dei miei elettori ne hanno sofferto e vi è stato un diffuso esodo sociale. Ed è per questo che il minimo che possiamo fare è tornare indietro e compensare queste persone.</p>
      <p sl="en">La nostra speranza di avere un’industria dei biocombustibili razionale e integrata, piuttosto che in concorrenza per la produzione di cibo, si è affievolita se non addirittura spenta del tutto da anni. Quando mi sono rivolta alla Commissione per cercare di scongiurare il disastro, mi è stato detto che il meccanismo era già definito e manometterlo, anche per un buon motivo, avrebbe compromesso tutto il sistema. Ma adesso stiamo manipolando questo schema. Non è forse possibile a questo punto far qualcosa per il caos che ci siamo lasciati alle spalle in Irlanda?</p>
    </intervention>
    <intervention id="2-031" speaker_id="28570" name="Ioannis Gklavakis" is_mep="True" mode="spoken">
      <p sl="el">Signor Presidente, signora Commissario, onorevole Batzeli e onorevole Deß, sappiamo tutti che le modifiche proposte al regolamento sull’OCM dello zucchero sono tese a promuovere la partecipazione all’industria zuccheriera comunitaria sotto il regime di ristrutturazione per raggiungere l’obiettivo di ridurre la produzione di zucchero all’interno della Comunità. Mi si consentano tre osservazioni in proposito.</p>
      <p sl="el">Primo, l’impostazione della Commissione è positiva. Ciò è particolarmente vero per quanto riguarda la proposta di fornire un maggiore sostegno, anche retroattivamente, a coloro che hanno già beneficiato degli aiuti conformemente al regolamento n. 318/2006, in modo da far loro sentire di non essere trattati ingiustamente nonostante abbiano contribuito per primi alla ristrutturazione del settore.</p>
      <p sl="el">Secondo, è stato chiarito perfettamente, credo, che nel caso non si raggiunga il livello previsto di riduzione della produzione, verranno applicate ulteriori misure di riduzione lineare solo per gli Stati membri che non hanno contribuito al raggiungimento dell’obiettivo. D’altra parte, il regolamento terrà conto dei paesi che hanno effettuato riduzioni significative e nei quali gli impianti industriali ancora in funzione hanno raggiunto livelli critici. E’ particolarmente importante per paesi come il mio che questa posizione sia mantenuta anche quando si discuterà del futuro dell’OCM dello zucchero per il periodo successivo al 2010.</p>
      <p sl="el">Terzo, vorrei sollevare la questione del bioetanolo. Approfittiamo di quest’occasione per prendere seriamente in considerazione l’ipotesi che forse alla fine tutto il nostro entusiasmo per il bioetanolo svanirà e molto probabilmente gli stabilimenti che lo producono non potranno più sopravvivere. Cosa riserverà il futuro ai lavoratori dell’industria di questo settore? E che ne sarà degli agricoltori? Ci troveremo ancora una volta a far fronte a un esercito di disoccupati?</p>
    </intervention>
    <intervention id="2-032" speaker_id="28199" name="Gábor Harangozó" is_mep="True" mode="spoken">
      <p sl="hu">Grazie, signor Presidente, signora Commissario, onorevoli deputati. Disgraziatamente, la ristrutturazione del mercato dello zucchero non ha sortito i risultati sperati. Nel modificare lo schema di ristrutturazione bisogna tener conto del fatto che alcuni Stati membri hanno rinunciato a una parte sostanziale delle loro quote. L’Ungheria ha abbandonato il 27% delle proprie quote rispetto al 10,5% appena della media europea.</p>
      <p sl="hu">Nel determinare le riduzioni finali delle quote, pertanto, sono favorevole a prendere in considerazione l’entità della produzione di ogni Stato membro. Sarebbe inappropriato imporre la stessa riduzione a tutti gli Stati membri dell’Unione contemporaneamente, poiché le caratteristiche della produzione variano da un paese all’altro.</p>
      <p sl="hu">Inoltre, la modifica dello schema di ristrutturazione non dovrebbe avere un impatto negativo sugli Stati membri che hanno già attuato una riduzione delle quote superiore alla media. Per questo motivo, mi oppongo a fare un calcolo unico, comprensivo delle quote di barbabietola e di isoglucosio, per determinare la percentuale di quote rinunciate rispetto a quelle iniziali. Al contempo, bisognerebbe concedere il massimo degli importi previsti per gli aiuti alla ristrutturazione nei casi in cui gli impianti non vengano dismessi ma siano riconvertiti per produzioni alternative come quelle della biomassa o del bioetanolo. Grazie della vostra attenzione.</p>
    </intervention>
    <intervention id="2-033" speaker_id="28391" name="Zdzisław Zbigniew Podkański" is_mep="True" mode="spoken">
      <p sl="pl">Signor Presidente, non dovrebbe essere una sorpresa per nessuno il fatto che in seguito alla riforma del mercato la produzione di zucchero sia diminuita negli ultimi due anni di 0,2 milioni di tonnellate, un calo che si discosta notevolmente dal livello previsto. Tale esito era stato previsto dai parlamentari polacchi, come è dimostrato dai nostri interventi sia in commissione agricoltura sia qui in plenaria.</p>
      <p sl="pl">Il mancato raggiungimento dell’obiettivo previsto indica che non vi sono state adeguate opportunità per motivare e incentivare i coltivatori di barbabietola ad avviare un’altra produzione. Ciò è stato riconosciuto dalla commissione per l’agricoltura e lo sviluppo rurale, che ha proposto tra l’altro di elevare l’ammontare dei contributi riservati ai coltivatori e agli altri soggetti fornitori di servizi, passando dal 10% al 50% delle allocazioni destinate a uno zuccherificio, e di aumentare inoltre i contributi aggiuntivi per i coltivatori per la campagna commerciale 2008/2009, passando da 237,50 euro a 260 euro per tonnellata di quote rinunciate.</p>
      <p sl="pl">Occorre anche rilevare che la Commissione non sta al momento attuando i principi della riforma, il cui scopo è quello di mantenere la produzione nelle regioni più competitive. Le modifiche proposte non fanno nulla per ovviare ai problemi, se non per risolverli; anzi, peggiorano la situazione.</p>
    </intervention>
    <intervention id="2-035" speaker_id="1993" name="Carmen Fraga Estévez" is_mep="True" mode="spoken">
      <p sl="es">Signora Presidente, ringrazio il Commissario della sua presenza. Penso che il Commissario, la relatrice e molti oratori abbiano ben delineato i problemi sorti nel corso dell’attuazione della riforma dello zucchero nel 2005, evidenziando come i ritardi di cui ha sofferto l’abbandono della produzione abbiano impedito di raggiungere l’obiettivo di 6 milioni di tonnellate previsto dalla riforma.</p>
      <p sl="es">Pertanto, io credo che noi tutti accogliamo con favore la proposta presentata dalla Commissione, che darà un nuovo impulso all’abbandono. Anche il settore, principalmente quello bieticolo, è estremamente soddisfatto dell’accelerazione impressa al processo di ristrutturazione poiché, come ha detto il Commissario, nel 2010 saranno applicati tagli generalizzati delle quote senza il sostegno di alcun contributo per compensarli.</p>
      <p sl="es">Penso che l’emendamento da me presentato a nome del gruppo del Partito popolare europeo (democratici-cristiani) e dei Democratici europei sia in linea con questo approccio e con questa nuova proposta. Mi riferisco all’emendamento n. 31 che chiede che sia redatta una relazione che valuti la riforma e, se necessario, eventuali proposte per prorogare di un anno la durata del Fondo fino alla campagna di commercializzazione 2010/2011. Inizialmente, il Fondo era stato pianificato per una durata di quattro anni per compensare, come ho già detto, il ritardo nell’attuazione della riforma.</p>
      <p sl="es">Si tratta di un emendamento richiesto espressamente dai produttori ed io ritengo che vada appoggiato soprattutto alla luce del fatto che il Fondo è finanziato esclusivamente dal settore e quindi non v’è nessun impatto finanziario sul bilancio comunitario.</p>
      <p sl="es">Signora Commissario, io invito la Commissione, e naturalmente anche gli onorevoli colleghi, ad accogliere questo emendamento.</p>
      <p sl="es">Infine, vorrei ringraziare l’onorevole Batzeli per il suo lavoro, per la sua relazione, per i miglioramenti che ha proposto con il sostegno di tutta la commissione per l’agricoltura e per la proposta presentata dalla Commissione.</p>
    </intervention>
    <intervention id="2-036" speaker_id="23707" name="Libor Rouček" is_mep="True" mode="spoken">
      <p sl="cs">Onorevoli deputati, non v’è dubbio che l’industria dello zucchero dell’Unione europea necessiti di riforme di vasta portata che le consentano di continuare ad avere successo in futuro. La riduzione della produzione è una componente essenziale di tali riforme. Tuttavia, tale riduzione dovrebbe focalizzarsi essenzialmente sulle industrie non competitive; sfortunatamente, la realtà dei fatti è spesso diversa.</p>
      <p sl="cs">Ad esempio, nella mia patria, la Repubblica ceca, sono stati chiusi zuccherifici nuovi, efficienti e prosperi e sono state rinunciate quote a nome di produttori sopranazionali. E’ ovvio che ciò abbia avuto un impatto estremamente negativo sui coltivatori e sui produttori interni.</p>
      <p sl="cs">Vorrei pertanto chiedere alla Commissione di tenere maggiormente conto del principio di concorrenza nell’attuare le necessarie riforme dell’industria zuccheriera e di seguire con più attenzione lo sviluppo del settore dei biocombustibili. Penso, infatti, che i biocombustibili offrano nuove opportunità ai coltivatori di barbabietola da zucchero e rappresentino il futuro.</p>
    </intervention>
    <intervention id="2-037" speaker_id="28389" name="Zbigniew Krzysztof Kuźmiuk" is_mep="True" mode="spoken">
      <p sl="pl">Signora Presidente, signora Commissario, nonostante l’immane investimento finanziario, la riforma del mercato dello zucchero avviata nel 2005 non sta ottenendo i risultati previsti. Nonostante i generosi incentivi finanziari, che ammontano a 730 euro per tonnellata di quota rinunciata, nell’insieme della Comunità la produzione di zucchero è calata a malapena di 1,1 milioni di tonnellate, invece dei 6 milioni previsti. Il nuovo pacchetto di modifiche al sistema che regola il funzionamento del mercato dello zucchero proposto dalla Commissione non solo non migliorerà la situazione, ma la renderà anche peggiore poiché le misure proposte non sono conformi al principio ispiratore della riforma, che è quello di sostenere la produzione dello zucchero nelle regioni più competitive.</p>
      <p sl="pl">Io credo che sia necessario quanto segue. Primo, creare le condizioni per uno sviluppo stabile delle aziende produttrici di zucchero più competitive all’interno della Comunità, in modo che l’Unione europea possa competere su un mercato mondiale sempre più aperto.</p>
      <p sl="pl">Secondo, trarre il massimo vantaggio dal potenziale delle esportazioni di zucchero entro i limiti concordati con l’Organizzazione mondiale del commercio.</p>
      <p sl="pl">Terzo e ultimo, se queste soluzioni non dovessero portare a un miglioramento del mercato dello zucchero, ridurre la produzione ma applicando un fattore lineare uguale per tutti gli Stati membri.</p>
    </intervention>
    <intervention id="2-038" speaker_id="28357" name="Vladimír Železný" is_mep="True" mode="spoken">
      <p sl="cs">Signora Presidente, io rappresento il paese che ha inventato la zolletta di zucchero. Lo zucchero di alta qualità è sempre stato per noi motivo di orgoglio, ma l’Unione europea ci ha privato di questo nostro fiore all’occhiello senza il minimo scrupolo.</p>
      <p sl="cs">Se verrà attuato il regolamento (CE) n. 320/2006, la Repubblica ceca sarà penalizzata per essersi comportata correttamente nei confronti degli investitori esteri dei paesi già membri dell’UE, concedendo loro di assumere il controllo dell’industria zuccheriera del nostro paese. Questo regolamento è un tentativo inopportuno di soddisfare gli interessi delle grandi industrie europee di raffinazione dello zucchero, ignorando gli interessi dei paesi dove lo zucchero è tradizionalmente coltivato e prodotto.</p>
      <p sl="cs">E’ pertanto necessario, come suggerito dall’emendamento presentato dall’onorevole Fajmon e altri, consentire agli Stati membri di non tener conto delle disposizioni a) e b) e lasciarli liberi di decidere come affrontare la situazione critica che si verrebbe a creare se le quote fossero ridotte del 20% o più. Altrimenti, potrebbe darsi per assurdo che la Repubblica ceca fosse costretta a importare un prodotto tradizionale che ha fatto per secoli.</p>
      <p sl="cs">Quando un bel giorno i nostri nipoti passeranno in rassegna tutte le ragioni per cui la Repubblica ceca dovrebbe uscire dall’Unione europea, la politica dello zucchero e i regolamenti di cui stiamo discutendo oggi saranno in cima alla lista.</p>
    </intervention>
    <intervention id="2-039" speaker_id="28313" name="Ville Itälä" is_mep="True" mode="spoken">
      <p sl="fi">Signora Presidente, signora Commissario, capisco benissimo che le quote di zucchero vadano ulteriormente tagliate e sono favorevole a farlo. Capisco anche, alla luce dei dati in nostro possesso, che la precedente riforma non ha avuto successo.</p>
      <p sl="fi">Tuttavia la nostra discussione verte su come questa futura riforma debba essere attuata. La riforma dovrebbe essere attuata con equità per tutti gli Stati membri. Dal punto di vista del mio paese, per esempio, in Finlandia esistevano due zuccherifici e il precedente taglio delle quote, in pratica una riduzione del 40%, ha portato alla chiusura di uno di questi. Se ci dovesse essere un’ulteriore riduzione del 13% in base a questa riforma, nella peggiore delle ipotesi ciò potrebbe comportare la fine definitiva della produzione di zucchero in Finlandia, perché anche il rimanente zuccherificio potrebbe essere costretto a chiudere.</p>
      <p sl="fi">Questa situazione è palesemente iniqua per i coltivatori e per l’industria finlandese. E’ per questo che sostengo l’emendamento presentato dal collega, onorevole Fajmon, in cui si chiede che la proposta non sia applicata indiscriminatamente anche agli Stati membri le cui quote sono state già ridotte di oltre il 20%, a meno che gli stessi non decidano diversamente.</p>
      <p sl="fi">Voglio sperare che anche il Commissario possa comprendere la situazione in cui si trovano i piccoli paesi. In Finlandia, mentre noi stiamo qui discutendo dei tagli agli aiuti per il sud del paese in virtù dell’articolo 141 del Trattato di adesione, il sentimento di fiducia che la popolazione rurale nutre nei confronti dell’Unione europea è estremamente debole. Ci deve essere un barlume di speranza e soprattutto queste riforme devono essere portate avanti con equità, in modo che tutti gli Stati membri siano trattati allo stesso modo.</p>
    </intervention>
    <intervention id="2-040" speaker_id="photo_generic" name="Mariann Fischer Boel" is_mep="True" mode="spoken">
      <p sl="en">Membro della Commissione . − Signora Presidente, prima di tutto vorrei ringraziare tutti gli oratori per il loro valido contributo. Credo che i commenti che abbiamo udito qui oggi dimostrino tutta la complessità di questa questione. Vorrei solo aggiungere qualche riflessione.</p>
      <p sl="en">Innanzi tutto sono convinta che la proposta che ci sta davanti, e che descriverei come una grossa carota per il settore, funzionerà. Questa carota è molto appetibile perché offre la possibilità agli agricoltori di ottenere il 10% del Fondo di ristrutturazione, che per il 2008/2009 ammonta a 62,5 euro per tonnellata. Questi 62,5 euro più l’aggiunta dei 237,5 euro della ristrutturazione assommano a 300 euro per ogni tonnellata che gli agricoltori rimandano indietro alla Commissione.</p>
      <p sl="en">Ciò che considero più importante è che per la prima volta gli agricoltori possono innescare il meccanismo del Fondo di ristrutturazione. Prima questo non era possibile e solo l’industria poteva farlo. Adesso gli agricoltori possono dire: “Voglio andarmene e voglio i miei 300 euro per tonnellata. E per di più ottengo una compensazione per la diminuzione dei prezzi”. E non si tratta di un pagamento una tantum .</p>
      <p sl="en">Sono completamente d’accordo con l’onorevole Parish. Penso che le alternative alla produzione della barbabietola da zucchero siano molto più interessanti oggi di quanto non lo siano state per decenni, dati i prezzi dei cereali e dei semi oleosi. Pertanto presumo che i coltivatori facciano i loro conti e tirino le somme di quale sia il modo più conveniente di organizzare la loro produzione futura.</p>
      <p sl="en">Ho parlato di retroattività nel mio primo intervento. La retroattività esiste affinché coloro che sin dall’inizio hanno rispettato l’impegno non siano penalizzati, bensì compensati. La retroattività esiste per i coltivatori di barbabietola, per i produttori di sciroppo d’inulina e per i coltivatori di cicoria. Così non c’è differenza tra i vari tipi di produzione della barbabietola.</p>
      <p sl="en">Quindi sono fiduciosa e sono molto grata al Parlamento per la sua reazione tempestiva che spero ci permetta di ottenere un consenso politico domani in seno al Consiglio, in modo che ci sia un segnale chiaro per il settore e che i coltivatori di barbabietola possano iniziare la pianificazione della prossima campagna produttiva.</p>
      <p sl="en">Sono abbastanza certa che tutto ciò andrà a vantaggio di tutto il settore perché, come ho già detto, l’alternativa a questa possibilità è solo quella di un taglio lineare senza compensazioni. Quindi sono abbastanza certa che molti si metteranno a fare i conti a tavolino nelle varie aziende agricole e nelle zone di produzione, per decidere di conferire le tonnellate necessarie a raggiungere il giusto equilibrio nel settore dello zucchero.</p>
      <p sl="en">Ancora un grazie sentito, in particolare alla relatrice, onorevole Batzeli, per tutto il lavoro svolto su questo difficile dossier .</p>
    </intervention>
    <intervention id="2-041" speaker_id="1237" is_mep="True" mode="spoken" role="Presidente">
      <p sl="unknown">La discussione è chiusa.</p>
      <p sl="unknown">La votazione si svolgerà oggi.</p>
      <p sl="unknown">Dichiarazioni scritte (articolo 142)</p>
    </intervention>
    <intervention id="2-977" speaker_id="28145" name="Béla Glattfelder" is_mep="True" mode="written">
      <p sl="hu">Signora Presidente, con l’attuale revisione delle riforme dello zucchero, la Commissione europea chiede all’industria saccarifera e agli agricoltori europei di compiere ulteriori inutili sacrifici nel nome di un ripristino dell’equilibrio sul mercato dello zucchero. Nel parere da me espresso sulla relazione redatta tempo addietro dal Parlamento a nome della commissione per il commercio internazionale, feci notare che il mercato europeo dello zucchero non avrebbe potuto raggiungere l’equilibrio voluto fintantoché non ci fosse stata una normativa che lo tutelasse efficacemente dalle importazioni. Nella sua relazione anche il Parlamento europeo avanzò proposte alla Commissione europea e al Consiglio dei ministri dell’Agricoltura in vista di limitare le importazioni di zucchero dai paesi terzi. Alla fine tali proposte non furono inserite nel documento finale.</p>
      <p sl="hu">Concordo con gli emendamenti presentati, che suggeriscono che gli Stati membri che hanno già rinunciato al meno al 20% delle loro quote non debbano applicare ulteriori riduzioni. Si tratterebbe di un segno di equità e di giustizia verso quei paesi che hanno già compiuto uno sforzo serio per attuare la riforma dello zucchero.</p>
      <p sl="hu">Tuttavia, al contempo penso che sia importante che la revisione delle riforme dello zucchero contenga anche misure per rendere più competitiva l’industria del settore. Pensando a questo, ho presentato un emendamento che lascia liberi gli Stati membri di decidere se concedere la possibilità ai coltivatori di barbabietola più piccoli e meno competitivi di rinunciare al diritto al trasporto delle barbabietole. Ciò rappresenterebbe un vantaggio significativo per i coltivatori più piccoli e meno informati e al contempo potrebbe contribuire a rendere più competitiva l’industria saccarifera europea anche a livello internazionale.</p>
    </intervention>
    <intervention id="2-042" speaker_id="28115" name="Mairead McGuinness" is_mep="True" mode="written">
      <p sl="en">E’ deplorevole che la Commissione sia tornata a sottoporre al voto del Parlamento un secondo pacchetto di misure per la ristrutturazione del settore dello zucchero nell’arco di così poco tempo. Il primo pacchetto ha portato alla dismissione dell’industria saccarifera irlandese con gran danno del paese, degli agricoltori e dei coltivatori.</p>
      <p sl="en">Sfortunatamente, le misure di compensazione non sono filtrate né fino agli agricoltori, né fino ai subappaltatori.</p>
      <p sl="en">Non concordo con la Commissione nel suo tentativo di limitare al 10% il livello degli importi di compensazione destinati agli agricoltori e ai subappaltatori e mi sembra eccessivo allocare il restante 90% ai trasformatori.</p>
      <p sl="en">Lo schema di ristrutturazione iniziale prevedeva che ai coltivatori e ai subappaltatori fosse allocato un minimo del 10% e che gli Stati membri avessero la facoltà di decidere l’esatta percentuale da assegnare, ma con questo pacchetto la Commissione è estremamente rigida per quanto riguarda l’assegnazione delle compensazioni.</p>
      <p sl="en">E’ chiaro che sarà necessario innalzare il livello degli aiuti di ristrutturazione per raggiungere gli obiettivi della Commissione. Io ritengo che tale maggiore livello di aiuti debba essere versato a coloro che hanno già abbandonato la produzione della barbabietola.</p>
      <p sl="en">Chiedo che gli importi di compensazione dovuti agli agricoltori e ai subappaltatori irlandesi siano loro pagati con la massima urgenza, perché questa storia è già durata troppo a lungo.</p>
    </intervention>
    <intervention id="2-043" speaker_id="24089" name="Witold Tomczak" is_mep="True" mode="written">
      <p sl="pl">Signora Presidente, da un certo tempo a questa parte le regole della politica agricola comune vengono palesemente calpestate in molti comparti del mercato. Il mercato dello zucchero è solo uno dei tanti deplorevoli esempi di questa tendenza. La riforma di questo settore adottata appena due anni or sono conteneva soluzioni inique per i nuovi Stati membri, poiché privilegiava un pugno di vecchi Stati membri che generano eccedenze nelle cosiddette quote B, assai costose per il contribuente. Uno degli scopi della riforma era quello di accrescere la competitività del settore. Sul mercato sarebbero dovuti rimanere solo i più competitivi. La revisione attualmente proposta tende a penalizzare i più competitivi. In fin dei conti è proprio questo che comporterà l’introduzione di nuovi fattori e di maggiori importi di compensazione con effetto retroattivo. E’ forse logico quello che sta succedendo?</p>
      <p sl="pl">Quando si tratta degli interessi dei vecchi Stati membri, i principi vanno a farsi friggere. Le espressioni “solidarietà” o “pari opportunità” non significano più nulla.</p>
      <p sl="pl">Ciò vale per l’intero settore agricolo, nel quale i paesi più ricchi ottengono i sussidi più consistenti. Ogni tentativo di farla finita con questo atteggiamento discriminatorio ai danni dei nuovi Stati membri, che sono i più poveri, si scontra contro la disarmante sincerità dei rappresentanti dei vecchi Stati membri. “Sì”, ci dicono. “Avete ragione, ma non apriremo il vaso di Pandora”. Adesso, però, l’accordo siglato non molto tempo fa per il settore dello zucchero può essere inspiegabilmente cambiato! Solo perché sono in gioco gli interessi dei vecchi Stati membri e dei grossi gruppi industriali.</p>
    </intervention>
  </section>
  <section id="creitem5" title="5. Giocattoli pericolosi fabbricati in Cina (discussione)">
    <intervention id="2-045" speaker_id="1237" is_mep="True" mode="spoken" role="Presidente">
      <p sl="unknown">L’ordine del giorno reca la dichiarazione della Commissione sui giocattoli pericolosi fabbricati in Cina.</p>
      <p sl="unknown">I due Commissari rendono le dichiarazioni.</p>
    </intervention>
    <intervention id="2-046" speaker_id="photo_generic" name="Günter Verheugen" is_mep="True" mode="spoken">
      <p sl="de">Vicepresidente della Commissione . − Signora Presidente, onorevoli deputati. I giocattoli non sono come gli altri prodotti. Sono concepiti per l’insieme di consumatori più vulnerabile di tutti e pertanto è ovvio che per i giocattoli debbano vigere le norme più severe, poiché si tratta della sicurezza dei bambini. Tutta una serie di gravissime questioni sono state giustamente sollevate in questa sede in relazione all’ultima campagna di richiamo effettuata da un produttore americano che ha volontariamente ritirato dal mercato prodotti difettosi.</p>
      <p sl="de">Prima di tutto devo dire che entrambi i casi qui trattati riguardano prodotti non certificati e non conformi alla normativa comunitaria che regola il mercato europeo. A differenza degli Stati Uniti, in Europa i giocattoli con vernici al piombo sono stati da molto tempo messi al bando, come pure quelli che contengono parti magnetiche o altre parti che si possono staccare e possono essere pericolose. Il problema che ci troviamo di fronte non riguarda l’applicabilità della legge vigente (anche se è un argomento che andrà affrontato, perché ci sono cose da cambiare), bensì la sua attuazione e la sua osservanza.</p>
      <p sl="de">I prodotti che utilizziamo quotidianamente non possono essere sicuri al cento per cento. Nessun legislatore al mondo potrà mai garantire che non vi sia nessun difetto nella produzione. Nessun legislatore al mondo potrà mai garantire che non vi possa mai essere un problema a un qualche punto della catena di commercializzazione ormai sempre più globalizzata. Nessun legislatore al mondo potrà mai garantire che non vi sia nessun operatore che commercia con intenti criminali o fraudolenti.</p>
      <p sl="de">Vorrei richiamare alla vostra memoria un caso che ha portato alla morte di tre persone in Grecia, in seguito all’uso di un ferro da stiro a vapore difettoso. Il ferro da stiro in questione non solo recava il marchio europeo CE, ma anche uno specifico simbolo di sicurezza tedesco. Tuttavia quell’elettrodomestico non era sicuro, probabilmente perché contraffatto. Nessun legislatore al mondo può far alcunché per evitare questo. La responsabilità è del fabbricante e di coloro che devono garantire che il prodotto sia conforme alla normativa vigente. Si tratta delle autorità di sorveglianza del mercato degli Stati membri. Non esiste nessun sistema di sorveglianza del mercato a livello europeo. La responsabilità in questo campo è esclusivamente degli Stati membri.</p>
      <p sl="de">Vorrei farvi notare che questo problema è strettamente connesso al fenomeno della globalizzazione dell’economia. Ciò significa che oggi noi abbiamo sempre più a che fare con catene di produzione che operano a livello mondiale. Abbiamo a che fare con società che operano sotto il vincolo dei costi, nel senso che mettono sotto pressione i loro fornitori per quanto riguarda i costi in modo da poter offrire prezzi sempre più bassi. Il rischio che tutto ciò avvenga a scapito della sicurezza è veramente grande.</p>
      <p sl="de">Questo è il motivo per cui non ci stancheremo di ripetere che quanto più la catena di commercializzazione diventerà internazionale ed estesa, tanto più sarà grande la responsabilità delle aziende per garantire che le norme esistenti siano rispettate ad ogni singolo stadio della filiera. Non è stato così, ad esempio, nel caso della vernice al piombo utilizzata per i giocattoli dal produttore americano. Un fornitore cinese ha fornito una vernice che non avrebbe dovuto fornire. Questa è la verità dei fatti.</p>
      <p sl="de">La responsabilità del produttore sta al primo posto. Il produttore è responsabile della conformità del prodotto con le norme attualmente vigenti in Europa. Poi viene la responsabilità degli Stati membri. Essi devono assicurare che il sistema di sorveglianza del mercato funzioni. Infine la responsabilità spetta al legislatore europeo. Noi dobbiamo garantire che la nostra normativa sia aggiornata, che i rischi potenziali siano individuati tempestivamente e che eventualmente siano inseriti nella legislazione.</p>
      <p sl="de">Ecco perché la Commissione ha avviato da più di due anni un profondo lavoro di revisione della direttiva sulla sicurezza dei giocattoli. Tale direttiva è una delle direttive più vecchie, fondata sul “nuovo approccio”. Va da sé che il mercato sia profondamente cambiato negli ultimi 20 anni. Pertanto, la nuova direttiva dovrà tener conto di tutta una serie di rischi e di pericoli emersi recentemente e dovrà garantire che tali rischi siano evitati stabilendo norme estremamente severe, ad esempio, sull’uso delle sostanze chimiche nei giocattoli. La direttiva sarà sottoposta al legislatore entro la fine di quest’anno.</p>
      <p sl="de">All’inizio dell’anno avevamo già sottoposto alla vostra attenzione un intero pacchetto di misure tese a rafforzare il meccanismo di sorveglianza del mercato e la protezione del marchio CE. A tal proposito, vorrei dire qualche parola. Il marchio europeo CE indica che il produttore (sia un produttore europeo che un produttore al di fuori dell’Europa che vuole vendere in Europa) fornisce l’assoluta garanzia che il suo prodotto è pienamente conforme alle norme vigenti in Europa. Il produttore garantisce tutto ciò tramite il marchio CE. Ecco cosa significa il marchio CE.</p>
      <p sl="de">In tutta una serie di casi, il produttore non è autorizzato a utilizzare il simbolo CE in base a un’autodichiarazione o a una dichiarazione di conformità, ma deve essere certificato da un ente terzo, segnatamente qualora possa sussistere un rischio per la sicurezza a causa del cattivo funzionamento del prodotto. La certificazione da parte di un ente terzo è oggi obbligatoria in tutti questi casi. Il modo in cui operano tali enti, che noi chiamiamo organi di valutazione della conformità o enti notificati, può essere sensibilmente migliorato. Abbiamo elaborato apposite proposte in merito e ve le abbiamo sottoposte nella vostra qualità di legislatore europeo.</p>
      <p sl="de">Per quanto riguarda i giocattoli, dobbiamo ora prendere una decisione su una questione molto difficile per la Commissione e per il Parlamento: vogliamo far sì che ogni singolo giocattolo venduto sul mercato europeo sia certificato da un ente notificato, oppure vogliamo lasciare che il produttore continui a fornire la garanzia e ad assumersi la responsabilità apponendo il marchio CE sul prodotto (su questo devo anche aggiungere che, conformemente alla normativa vigente, il produttore deve poter provare in ogni momento e sulla base di una documentazione completa di aver utilizzato il marchio CE in piena legittimità)? Oppure vogliamo prendere una terza strada e definire alcuni tipi di giocattoli nella nuova direttiva sulla sicurezza dei giocattoli per i quali si specifica la certificazione da parte di un ente notificato?</p>
      <p sl="de">Non nascondo le mie forti simpatie per questa terza soluzione. Vorrei farvi un esempio: cosa facciamo con tutti i giocattoli che contengono microchip ? Se i bambini si mettono i giocattoli in bocca, i microchip sono pericolosi. Pertanto, ci deve essere la garanzia che queste componenti non possano nel modo più assoluto rappresentare un rischio per i bambini. Se non vogliamo levare il Game Boy ai nostri figli – e credo che nessuno di noi intenda farlo – l’unica possibilità sarebbe in questo caso una certificazione obbligatoria da parte di un ente terzo. Questa è la linea di pensiero della Commissione ed io mi auguro in seguito a questa discussione di poter ricevere un’idea anche del pensiero del Parlamento in merito.</p>
      <p sl="de">L’ultimo punto che vorrei trattare riguarda una richiesta ai produttori e alle organizzazioni dei consumatori. I produttori devono rendersi conto che l’imperativo dei costi, per quanto vincolante possa essere, non li esime dalla responsabilità di un accurato controllo di ogni singola fase del processo di fabbricazione e della catena di commercializzazione. Quanto più tale catena diventa internazionale, tanto più grande diventa la responsabilità delle aziende che operano sul mercato.</p>
      <p sl="de">Quanto alle organizzazioni dei consumatori, sarebbe bene che riuscissero a sensibilizzare il pubblico che non sempre conveniente vuol dire buono. Non si tratta unicamente di sicurezza ma anche di qualità, perché avrete visto molti giocattoli, anche tra i regali scartati sotto l’albero di Natale, che si rompono dopo la prima volta che un bambino ci gioca. Il giocattolo sarà anche stato conveniente, ma certo non era buono! Conveniente non sempre vuol dire buono e non sempre vuol dire sicuro. Ciò significa che il consumatore deve essere conscio che il prezzo di un prodotto ha delle ripercussioni dirette sulla qualità e sulla sicurezza. Alla luce della mentalità che porta alla ricerca del prezzo più conveniente, sempre più diffusa in alcuni Stati membri, questo aspetto è per me motivo di crescente preoccupazione.</p>
      <p sl="de">Concludendo, posso dire che attualmente la normativa europea è migliore sotto tutti gli aspetti di quelle che vigono nelle altri parti del mondo, che può essere migliorata e che indipendentemente dal tipo di giocattolo vengono e devono essere applicate le norme più severe.</p>
    </intervention>
    <intervention id="2-047" speaker_id="photo_generic" name="Meglena Kuneva" is_mep="True" mode="spoken">
      <p sl="en">Membro della Commissione . − Signora Presidente, è per me un vero onore e un piacere trovarmi qui accanto al Vicepresidente Verheugen e rendere di fronte al Parlamento la mia dichiarazione sulla questione critica dei prodotti pericolosi e della sicurezza. La Commissione, come vede, è unita nell’affrontare la questione ed è lieta di poter esprimere la sua posizione da due punti di vista complementari.</p>
      <p sl="en">La nostra società e la nostra economia aperta offrono ai cittadini opportunità di scelta che solo una generazione fa erano per loro inimmaginabili o al di fuori della loro portata. Ciò rappresenta un’enorme conquista ma porta con sé una sfida, come abbiamo visto nei mesi scorsi. Mi riferisco, ovviamente, alle preoccupazioni riguardo alla sicurezza dei prodotti, in particolare a quella dei giocattoli per bambini. I cittadini devono sapere che la loro sicurezza poggia su una solida base normativa e che è sostenuta da autorità forti ed efficienti e da un commercio responsabile.</p>
      <p sl="en">Inizierò questa mia breve esposizione con qualche cenno sulla normativa e sulla sua applicazione, perché è essenziale. Io credo che l’attuale quadro normativo per la sicurezza dei prodotti di consumo all’interno dell’UE sia fondamentalmente solida e che possa essere rafforzata dalla proposta della Commissione riguardante le direttive sul nuovo approccio. Mi riferisco in particolare alla direttiva sulla sicurezza generale dei prodotti e al sistema RAPEX, che istituiscono un quadro fondamentalmente solido. Disponiamo già del contesto legislativo necessario per affrontare la questione dei prodotti pericolosi fabbricati in Cina o in qualunque altra parte del mondo. La sfida di garantire un mercato interno con prodotti sicuri risiede primariamente in un’efficace attuazione dell’attuale quadro legislativo e tale potere di attuazione, a un’attenta rilettura della direttiva, spetta agli Stati membri. Le autorità di sorveglianza del mercato e le autorità doganali hanno il dovere di controllare che prodotti pericolosi non vengano immessi sul mercato, imponendone il ritiro o il richiamo. Gli Stati membri devono istituire un sistema di sanzioni efficaci, proporzionate e dissuasive da infliggere nel caso di violazioni, e l’articolo 7 della direttiva sulla sicurezza generale dei prodotti recita che la responsabilità spetta realmente agli Stati membri.</p>
      <p sl="en">Ovviamente, l’azione delle autorità pubbliche per l’applicazione della direttiva è solo complementare a quella degli operatori commerciali, che devono rispettare le loro obbligazioni giuridiche ed i loro obblighi morali, come ricordato pochi minuti fa dal Commissario Verheugen. E’ responsabilità dei produttori, degli importatori e dei distributori far sì che vengano immessi sul mercato solo prodotti sicuri e prendere tutte le misure necessarie nel caso vengano a conoscenza di un rischio per la sicurezza del consumatore.</p>
      <p sl="en">Adesso qualche parola su alcuni recenti episodi di richiamo di prodotti dal mercato, che ci preoccupano da vicino. Per quanto riguarda il recente richiamo di questi prodotti pericolosi, la Commissione sarebbe più preoccupata dal silenzio che dall’attività, perché la fiducia si basa sulla trasparenza. E’ per questo che incoraggio vivamente le autorità nazionali a intensificare la loro attività di sorveglianza e a notificare alla Commissione i prodotti pericolosi, evitando per una ragione o per l’altra di passare la cosa sotto silenzio come per non dar fastidio prima di Natale o per tentare di affrontare il problema in silenzio.</p>
      <p sl="en">Certo, restano questioni in sospeso. Gli operatori notificano i problemi con sufficiente tempestività? E i loro servizi interni di verifica sono adeguati? Come possiamo garantire un intervento più tempestivo e più efficace delle autorità di sorveglianza del mercato e un miglior monitoraggio delle azioni di richiamo dei prodotti? Eppure, i recenti richiami hanno evidenziato che ci possono e ci devono essere miglioramenti lungo tutta la catena di commercializzazione dei prodotti per quanto riguarda tra l’altro la progettazione del prodotto, la gestione dei fornitori e dei trasformatori, i controlli del processo produttivo e il collaudo del prodotto finito.</p>
      <p sl="en">Vorrei accennare alle relazioni con la Cina e gli Stati Uniti. La Commissione dubita che la Cina stia facendo abbastanza. Durante la mia recente visita in Cina, il mio messaggio è stato che l’Europa non accetta e non accetterà mai compromessi sulla sicurezza del consumatore. Ho sottolineato questo concetto ed ho ottenuto l’impegno delle autorità cinesi su obiettivi specifici. Non c’è argomento che tenga da parte del mercato da poter contrapporre alla sicurezza dei prodotti e alla salute del consumatore. Sono pronta a richiamarle all’ordine se non dovessero rispettare l’impegno Sono in attesa della relazione delle autorità cinesi per il mese di ottobre e sto facendo tutto il possibile per far loro capire che non esiterò a prendere provvedimenti se non dovessero onorare il loro impegno.</p>
      <p sl="en">Una cooperazione costruttiva con la Cina ha già sortito alcuni risultati, come il ritiro di licenze per l’esportazione di alcuni prodotti al di sotto degli standard . Devo dire che ho trascorso quattro giorni in Cina e che nell’arco di questi quattro giorni sono state ritirate le licenze dei due maggiori produttori di giocattoli. Ciò pone l’Europa in una posizione d’avanguardia rispetto ad altri paesi sviluppati alle prese con problemi analoghi. Come è noto, il 16 settembre il gruppo di lavoro istituito dal Presidente degli Stati Uniti ha pubblicato un rapporto contenente misure assai simili a quelle già adottate dall’Europa per garantire la sicurezza dei prodotti. Siamo anche in contatto con le autorità americane per la sicurezza dei prodotti e la tutela del consumatore e con i responsabili politici per unire e rafforzare reciprocamente i nostri messaggi al governo cinese. Ho già parlato con la Presidente della commissione per il mercato interno e la protezione dei consumatori (IMCO), onorevole McCarthy, circa l’esito della loro visita negli Stati Uniti. La settimana prossima, quando sarò negli Stati Uniti, vedrò come possiamo collaborare. L’obiettivo è quello di lanciare un segnale inequivocabile alla Cina. Delle adeguate garanzie di sicurezza non potranno mai fungere da merce di scambio nelle relazioni tra i nostri blocchi economici, ma saranno sempre una conditio sine qua non dell’accesso.</p>
      <p sl="en">Vorrei concludere con il prossimo passo che prevediamo compiere. La Commissione si è impegnata a fare quanto in suo potere per garantire che i giocattoli venduti a Natale prossimo non riservino spiacevoli sorprese e il suo impegno in tal senso è estremamente chiaro. Forse ci sarà bisogno di una specie di patto natalizio con i produttori, con gli importatori, con tutte le autorità degli Stati membri, che dovranno assicurare una forte attuazione, e con le organizzazioni dei consumatori. La Commissione aggiornerà regolarmente il Parlamento sugli sviluppi in particolare a metà novembre, al termine dell’attività di inventariazione, che passerà in rassegna i punti di forza e le debolezze del meccanismo per la tutela dei consumatori e la sicurezza dei prodotti, e a conclusione del Vertice UE-Cina, che si terrà alla fine di novembre. Il prossimo 3 ottobre, si terrà a Bruxelles una riunione di tutte le autorità nazionali, durante la quale metteremo a confronto i nostri rispettivi punti di vista riguardo all’applicazione delle direttive nei vari paesi. Abbiamo già ampiamente discusso con i fabbricanti di giocattoli, Mattel compresa, riguardo alla condivisione delle prassi. Come ho già recentemente reso noto alla commissione IMCO, non possiamo permetterci reazioni istintive. Unitamente al Vicepresidente Verheugen e a un certo numero di altri Commissari, garantiremo una risposta necessaria, proporzionata e appropriata alle situazioni emerse per quanto riguarda la fiducia dei consumatori nella governance della sicurezza globale dei prodotti.</p>
      <p sl="en">Benché il Commissario Verheugen sia stato molto esauriente nel suo intervento, in merito alla revisione del cosiddetto pacchetto nuovo approccio vorrei aggiungere che per tutelare la salute e la sicurezza dei cittadini europei bisogna mantenere il sistema specifico istituito dalla direttiva sulla sicurezza generale dei prodotti, che peraltro si è rivelato vincente. Entro la fine di quest’anno termineremo la relazione, che conformemente alla direttiva siamo obbligati a redigere ogni tre anni, e potrete vedere che questo meccanismo è veramente efficace e si basa sui principi di comunione, di solidarietà e di proporzionalità. Sono sicura che siate d’accordo con me nell’anteporre la sicurezza a soluzioni semplicistiche e approssimative e vi invito a considerare favorevolmente il progetto di regolamento così come presentato originariamente dalla Commissione.</p>
      <p sl="en">Dobbiamo anche tener presente che non è la prima volta che si verificano fatti simili. Se analizziamo come le nostre due Istituzioni hanno attraversato tutte le spiacevoli vicissitudini del mercato riguardo alla sicurezza alimentare, vediamo che si possono veramente accentuare le nostre affinità istituzionali e fare di più per la sicurezza dei prodotti perché in questo mondo globalizzato non possiamo essere isolati. Dobbiamo esercitare il nostro controllo e garantire ai cittadini europei che l’attenzione delle autorità della Comunità è ovunque la stessa e che integra l’azione degli Stati membri.</p>
    </intervention>
    <intervention id="2-048" speaker_id="4538" name="Malcolm Harbour" is_mep="True" mode="spoken">
      <p sl="en">a nome del gruppo PPE-DE . – Signora Presidente, esiste un proverbio giapponese (faccio notare che dico bene giapponese e non cinese, dato il conteso) che dice: “ Un problema è una montagna di tesori”.</p>
      <p sl="en">Penso proprio che il problema della Mattel abbia contribuito ad attirare l’attenzione sul lavoro importante svolto da questa Camera, in particolare dai colleghi della commissione per il mercato interno e la protezione dei consumatori, nell’ambito di una materia tradizionalmente considerata arida e che riguarda la normativa sui prodotti, la sorveglianza del mercato e la valutazione di conformità. Ebbene, adesso il pubblico sa perché questa materia è importante ed io spero che tutti continuino a interessarsene.</p>
      <p sl="en">Voglio ringraziare i due Commissari per essere qui con noi oggi, ma vorrei anche far loro presente che era stata presentata un’interrogazione orale e che essi la hanno anticipata trattando molti dei nostri interrogativi, anche se penso che noi siamo un po’ più avanti rispetto a loro. Vedrete la risoluzione su cui voteremo domani, che ha una prospettiva molto ampia sui prodotti, sui giocattoli in particolare, e sulla sicurezza in un contesto globale.</p>
      <p sl="en">Vi sono diversi argomenti che riguardano entrambi i Commissari. Mi compiaccio che il Commissario Verheugen ci abbia confermato che la direttiva sui giocattoli sarà pronta verso la fine dell’anno, come avevamo chiesto. Mi compiaccio che abbia alzato un po’ il velo e ci abbia reso partecipi del suo pensiero, ma vorremmo invitarlo a condividerlo maggiormente con noi. Non si è capito chiaramente in quale direzione stia andando. Ha parlato, mi pare, di norme differenziate per settori particolari. Vorrei semplicemente metterlo in guardia a tal proposito. Non sono del tutto convinto che un giocattolo contenente un microchip sia più pericoloso di una bicicletta, per esempio. Ma lasciamo che ponderi la questione.</p>
      <p sl="en">Permettetemi di sottolineare alcuni punti che ci interessano. Prima di tutto, il grande disappunto di stamani qui è l’assenza del Consiglio. Eppure il Consiglio, come sappiamo, ha un ruolo cruciale da svolgere per quanto riguarda la conformità e la valutazione di conformità dei prodotti.</p>
      <p sl="en">Secondariamente, sono d’accordo con il giudizio di entrambi i Commissari che fabbricanti e produttori debbano sostenere il peso della responsabilità della gestione della catena di commercializzazione, effettuando controlli di qualità e garantendo conseguentemente la produzione di articoli di alto livello.</p>
      <p sl="en">Infine, penso che i consumatori abbiano diritto a una maggiore e migliore informazione. Non riesco a capire tutta la nostra riluttanza nel dire ai consumatori dove sono fatti i prodotti. Il Consiglio è attualmente riunito per discutere una proposta relativa ad alcune aree selezionate. Io credo che l’industria del giocattolo debba seriamente guardare a un marchio di sicurezza per i giocattoli da sviluppare e gestire a livello europeo, in modo che i consumatori abbiano la certezza che, quando andranno a comperare i giocattoli il prossimo Natale, troveranno giocattoli sicuri e di buona qualità.</p>
    </intervention>
    <intervention id="2-049" speaker_id="1913" name="Evelyne Gebhardt" is_mep="True" mode="spoken">
      <p sl="de">a nome del gruppo PSE . – Signora Presidente, io penso che l’Unione europea abbia raggiunto a tutti gli effetti standard molto elevati per quanto riguarda le norme di sicurezza dei prodotti. Concordo con il Commissario Verheugen quanto all’affermazione che non potremo mai garantire la sicurezza al cento per cento, tuttavia il nostro scopo è quello di garantire il massimo livello possibile di sicurezza e noi non lo abbiamo ancora raggiunto. Dobbiamo ancora fare molto per trasformare tale obiettivo in una realtà. Queste campagne di richiamo (non si tratta solo della Mattel, ce ne sono state anche altre recentemente) hanno dimostrato che c’è un grande bisogno di azione da parte dell’Unione europea per garantire che la sicurezza dei prodotti sia al più alto livello possibile.</p>
      <p sl="de">Mancano solo tre mesi a Natale ed è naturale che vi sia da parte nostra una speciale attenzione per i giocattoli, che devono essere assolutamente sicuri. I nostri figli sono il nostro futuro e pertanto dobbiamo badare in modo particolare alla loro sicurezza. Perciò siamo molto contrariati per il fatto che la revisione della direttiva dei giocattoli da parte della Commissione stia richiedendo tempi così lunghi. Mi auguro che sia vero che la revisione della direttiva sarà ultimata entro la fine di quest’anno, o forse anche prima, in modo che la direttiva sia completamente aggiornata. Sono anche ansiosa di vedere quali proposte ci saranno presentate, perché finora è stato tutto molto poco chiaro.</p>
      <p sl="de">Un altro punto è abbastanza rilevante, vale a dire l’attuazione di questa legge. Anche i Commissari ne hanno parlato e anche questo è un problema. Lunedì ho avuto l’opportunità di visitare un istituto di certificazione e di guardarmi intorno e capire quali fossero i problemi. Un problema che è stato evidenziato in modo assolutamente chiaro è che il marchio CE non racchiude ciò che effettivamente promette. Su questo dobbiamo lavorare e perciò noi chiediamo che vi sia un’etichettatura aggiuntiva per la sicurezza, in particolare per i giocattoli.</p>
      <p sl="de">Non è abbastanza effettuare ispezioni e controlli quando i prodotti sono già sugli scaffali, bisogna farlo prima. Questi controlli devono essere effettuati preventivamente e obbligatoriamente, se necessario, come appunto nel caso dei giocattoli.</p>
      <p sl="de">Un terzo e ultimo punto: il sistema RAPEX deve essere potenziato. Se osserviamo i dati, ci rendiamo conto che l’attività in questo settore varia considerevolmente da uno Stato membro all’altro. Penso che si debba fare appello agli Stati membri affinché migliorino e potenzino questo sistema in modo da essere in grado di effettuare i necessari richiami e proibire la vendita di determinati prodotti.</p>
    </intervention>
    <intervention id="2-050" speaker_id="4560" name="Toine Manders" is_mep="True" mode="spoken">
      <p sl="nl">a nome del gruppo ALDE. – Signora Presidente, sono lieto che oggi siano qui presenti due Commissari. Ciò comprova che vi è un approccio dinamico al recente problema che ha interessato la Mattel. Si tratta di un problema duplice, come evidenziato dal fatto che sia meno serio quando riguarda la Cina e dal fatto che anche la Mattel abbia commesso un errore. Come ho detto, il problema è duplice. Innanzi tutto io credo – e qui ripeto le parole di Clinton – che i politici debbano prima pensare e poi agire. Queste parole sono state pronunciate l’anno scorso durante un meeting elettorale dal Presidente Clinton, il quale ha anche detto che non dobbiamo subito stressarci non appena viene premuto un bottone, come con i giocattoli. Anch’io commetto questo errore di tanto in tanto. Non appena succede qualcosa, noi politici ci stressiamo e invochiamo subito misure più stringenti e norme più severe. Io credo che si debba pensare prima di decidere come agire. Fortunatamente, questo è quello che abbiamo fatto con questa risoluzione.</p>
      <p sl="nl">Vengo ora al secondo punto e cioè che il problema della Mattel ha anche avuto un risvolto positivo; infatti, ci accingiamo a valutare espressamente l’importanza di un marchio CE, cioè di un marchio di qualità che attesti la sicurezza, e il modo in cui possiamo valorizzare tale marchio.</p>
      <p sl="nl">Sono pienamente d’accordo con il Commissario Verheugen sul fatto che non si possa raggiungere il 100% di sicurezza; tuttavia, riprendendo quanto detto dall’onorevole Gebhardt, dobbiamo comunque sforzarci di raggiungere il 100% di sicurezza. Nel caso in cui un prodotto rechi il marchio CE, si pone il problema del 100% di responsabilità che è di vitale importanza per il consumatore. In presenza del simbolo CE, il consumatore (o la consumatrice) pensa di potersi sempre rivalere nei confronti del produttore o dell’importatore, nel caso si verifichi un problema con il prodotto che ha acquistato.</p>
      <p sl="nl">La risoluzione su cui voteremo domani, signora Presidente, si riferisce proprio a questo aspetto. Io reputo che si tratti di un’eccellente risoluzione; la supervisione (e qui sono in piena sintonia con il Commissario Kuneva, che ha detto che ciò che serve non è elaborare ulteriori normative bensì mettere a punto quelle esistenti in modo che funzionino con più efficienza ed efficacia) è aperta ad ogni ulteriore miglioramento. Non possiamo permettere ai singoli Stati membri di esercitare il controllo in paesi terzi. Credo che un approccio coordinato a livello europeo in collaborazione con gli Stati membri sia essenziale per raggiungere questo scopo e mi auguro che la Commissione compia tutti gli sforzi necessari a tal fine.</p>
      <p sl="nl">Inoltre, signora Presidente, il consumatore deve sapere con chiarezza quali siano i marchi esistenti. Esiste il marchio CE e nella risoluzione chiediamo la creazione di un marchio di sicurezza per i giocattoli, se non altro in sostituzione di tutti i marchi nazionali esistenti. L’obiettivo non è quello di creare una selva di marchi, nella quale alla fine il consumatore non riuscirebbe più a orientarsi e sarebbe incapace di scegliere, perché così facendo andremmo troppo oltre. Le cose devono diventare più chiare con meno normative ma tali normative devono essere migliorate. Io credo che ciò abbia un’importanza capitale. Inoltre, spero che l’uso di questi marchi sia applicato su base volontaria, perché sarà il mercato ad imporlo. Se ne imponessimo l’uso su base obbligatoria, noi come autorità dovremmo effettuare tutti i debiti controlli e penso che il mercato e il consumatore optino soprattutto per la sicurezza e per un marchio chiaro. Se sarà così, il mio gruppo ed io ci riterremo pienamente soddisfatti della decisione. Aspettiamo con ansia una revisione della direttiva sui giocattoli, come già accennato.</p>
    </intervention>
    <intervention id="2-051" speaker_id="1059" name="Hiltrud Breyer" is_mep="True" mode="spoken">
      <p sl="de">a nome del gruppo Verts/ALE . – Signora Presidente, controlli e una selva di nuovi simboli: questo vuol dire travisare completamente la questione! I controlli vanno bene, le leggi vanno ancora meglio! Non abbiamo bisogno di una maggiore pseudo sicurezza o di un’azione pseudo politica fine a se stessa, bensì di leggi migliori e norme migliori. L’uso di sostanze CMR (cancerogene, mutagene o reprotossiche) non è ancora stato vietato nei giocattoli per bambini. I giocattoli non dovrebbero essere trappole tossiche per i bambini. Il veleno non si addice ai bambini, nemmeno in quantità minime.</p>
      <p sl="de">Commissario Verheugen, trovo intollerabile che lei liquidi il suo proprio fallimento facendo la ramanzina a produttori e consumatori. Sappiamo che la direttiva sui giocattoli non ha mai tutelato i bambini dai giocattoli tossici. La Commissione lo sa benissimo. Si arguisce dalla sua relazione del 2004 che si è preso un sonoro schiaffone in quell’occasione. Il fallimento della direttiva sui giocattoli è scritto nero su bianco. Abbiamo sollecitato la revisione della direttiva sin dal 2001 ma le nostre richieste sono finite in un cassetto. Non è vero affermare che l’uso del piombo sia vietato nei giocattoli. Il piombo di per sé non è semplicemente vietato dalla direttiva sui giocattoli! Oppure la Commissione ci può spiegare come mai non abbia avviato una campagna di richiamo a norma di legge e perché si sia trattato di una campagna di ritiro effettuata su base volontaria dai produttori di giocattoli?</p>
      <p sl="de">Pertanto, non dovremmo più far credere al consumatore che il problema è sotto controllo. Abbiamo bisogno di una maggiore protezione. Ciò significa chiaramente che dobbiamo cambiare l’impianto della normativa e integrare le norme mancanti con leggi e divieti chiari. E’ completamente assurdo consentire che sostanze cancerogene finiscano nelle mani dei bambini. Migliori controlli non servono quindi a nulla in questo caso. Quello che serve adesso è avere una normativa più rigida ed in seguito effettuare migliori controlli. Non dobbiamo permettere che i nostri bambini si avvelenino mentre giocano!</p>
    </intervention>
    <intervention id="2-052" speaker_id="28134" name="Eva-Britt Svensson" is_mep="True" mode="spoken">
      <p sl="sv">a nome del gruppo GUE/NGL . – Signora Presidente, nel corso di questa discussione sul richiamo dei giocattoli è stato detto più volte che la responsabilità per la presenza di giocattoli pericolosi sul mercato ricade sul paese di produzione, in questo caso la Cina. Mi rincresce che la discussione non si sia incentrata maggiormente sulla responsabilità che spetta alle aziende che esternalizzano la produzione in paesi come la Cina, in questo caso la Mattel. Non voglio criticare in particolare quest’unica società poiché moltissime aziende esternalizzano la produzione. E lo fanno per tenere i prezzi più bassi possibile e per incrementare i loro profitti.</p>
      <p sl="sv">Ma noi dobbiamo dedicare un po’ più di tempo a discutere della responsabilità che spetta a queste compagnie. Esse si adoperano per tenere i costi più bassi possibile e allo stesso tempo non si assumono alcuna responsabilità né per la sicurezza dei consumatori né per quella dei dipendenti che lavorano con questi prodotti pericolosi. Dobbiamo esercitare pressioni sulle aziende e far loro capire che come consumatori noi chiediamo prodotti sicuri di cui fidarci. E chiediamo anche che i prodotti siano fabbricati in condizioni di lavoro decenti senza rischi per la salute e per la sicurezza dei dipendenti.</p>
      <p sl="sv">Naturalmente, è particolarmente tragico quando sono i bambini ad essere danneggiati da prodotti pericolosi. Quindi dobbiamo essere uniti per riuscire a fermare tutto questo.</p>
    </intervention>
    <intervention id="2-053" speaker_id="4507" name="Bastiaan Belder" is_mep="True" mode="spoken">
      <p sl="nl">a nome del gruppo IND/DEM . – Signora Presidente, l’Unione europea e la Cina sono grossi partner commerciali. Ciò significa che la Cina può essere chiamata a rispondere della qualità dei prodotti forniti. L’Unione europea non può rassegnarsi a capi di abbigliamento o giocattoli non sicuri. L’Unione europea non dovrà mai permettere che i suoi interessi economici in Cina abbiano il sopravvento sugli interessi dei consumatori europei. Questa discussione dimostra ancora una volta che il consumatore europeo vuole non solo prezzi bassi ma anche e soprattutto qualità e sicurezza, come ha detto il Commissario Verheugen. E ciò è ancor più vero quando si tratta della sicurezza dei bambini.</p>
      <p sl="nl">Vorrei discutere qui non solo degli importatori ma certamente anche dei produttori cinesi. La sicurezza non deve essere un problema solo se i prodotti entrano in Europa. La sicurezza deve essere un principio informatore fin dai primissimi stadi della catena di produzione. In fin dei conti la sicurezza non è un lusso né un piacevole extra ; non lo è qui e non lo è nemmeno in Cina. Io invito il Consiglio e la Commissione a trasmettere questo messaggio ai nostri partner commerciali cinesi in modo chiaro e forte. Le parole del Commissario Kuneva mi rendono pienamente fiducioso che ciò sarà fatto e le auguro di perseverare con determinazione in questo difficile compito.</p>
    </intervention>
    <intervention id="2-054" speaker_id="28457" name="Luca Romagnoli" is_mep="True" mode="spoken">
      <p sl="it">a nome del gruppo ITS. – Signora Presidente, onorevoli colleghi, la Cina sapeva e sa della pericolosità di molti suoi prodotti e non solo dei giocattoli. La Cina ha assicurato più volte che la grande maggioranza delle sue esportazioni è conforme alle norme europee, ma i consumatori hanno poca fiducia nei prodotti cinesi.</p>
      <p sl="it">Nel rapporto della Commissione relativo ai prodotti dannosi per il 2006, è evidenziato un incremento delle infrazioni di pericolosità, dai giocattoli, agli asciugacapelli, agli accendini. Proprio i giocattoli sono i prodotti più irregolari e la Cina è il paese d’origine che ha registrato più infrazioni. La Commissaria Kuneva ha avvertito che se la Cina non risponderà alle richieste dell’Unione, il passo successivo sarà vietare l’importazione di alcuni prodotti cinesi.</p>
      <p sl="it">Bene, ritengo che le barriere doganali si devono alzare perché l’Unione deve difendere non solo i consumatori, non solo la sua industria, non solo affermare la libera concorrenza attraverso pari opportunità di accesso al mercato, ma anche intervenire per ragioni sociali e ambientali nei confronti delle produzioni altamente speculative dell’industria cinese.</p>
      <p sl="it">Sono necessari controlli non solo sulla qualità finale del prodotto, ma anche un marchio chiaro d'origine e verifiche, prima di concedere la diffusione dei prodotti cinesi nel mercato interno, degli standard di sicurezza e delle condizioni di realizzazione dei prodotti nei luoghi di origine stessa, altrimenti le istituzioni continueranno ad essere complici dei disastri ambientali, dello sfruttamento sociale e della sleale concorrenza operata dall'industria cinese.</p>
    </intervention>
    <intervention id="2-055" speaker_id="28512" name="Jim Allister" is_mep="True" mode="spoken">
      <p sl="en">Signora Presidente, è indubbiamente giusto che la Mattel abbia dovuto richiamare tutti questi giocattoli pericolosi. Ma ciò pone diversi interrogativi.</p>
      <p sl="en">Primo, nonostante tutte le nostre leggi a tutela del consumatore, non è stata l’UE o una delle sue Agenzie a individuare il pericolo, bensì la casa madre americana. Forse che questo non è un segnale importante dell’efficienza e dell’affidabilità dei nostri meccanismi di protezione?</p>
      <p sl="en">Secondo, imponiamo alla nostra industria interna, in tutti i settori, norme e requisiti severi che spaziano dal campo della salute e della sicurezza fino a quello delle emissioni di CO2 . Eppure spalanchiamo le porte ai prodotti cinesi che sono fabbricati da persone che lavorano in condizioni vergognose, in ambienti che mancano di tutti quei requisiti che pretendiamo nelle nostre aziende e in stabilimenti che sputano emissioni senza preoccuparsi del futuro. C’è poco da meravigliarsi se la nostra produzione si è trasferita in massa lì! Ma la mia domanda è: quale è il guadagno globale netto di tutto ciò? Per lealtà verso i lavoratori e i consumatori d’Europa è ora di dare un senso e di mettere ordine al nostro modo di comportarci. Se non avessimo decimato la nostra industria manifatturiera con norme punitive, forse oggi la nostra dipendenza dalla Cina e dalla sua paccottiglia non sarebbe così grande.</p>
    </intervention>
    <intervention id="2-056" speaker_id="1832" name="Marianne Thyssen" is_mep="True" mode="spoken">
      <p sl="nl">Signora Presidente, signori Commissari, la recente campagna di richiamo da parte di un fabbricante di giocattoli ha funzionato come un campanello d’allarme ed è bene che sia stato così. Adesso tocca a noi affrontare il problema in modo ponderato e razionale. Se dopo molti anni di sforzi per raggiungere un alto livello di protezione dei consumatori e di sicurezza dei prodotti ci troviamo ancora a dover affrontare casi di prodotti non conformi importati e immessi sul nostro mercato, ciò non rappresenta senz’altro una situazione ideale. Forse, però, non è possibile evitare che ciò accada. Ciononostante, i cittadini e i consumatori europei possono star certi che noi continueremo a profondere i nostri sforzi per porvi rimedio.</p>
      <p sl="nl">Per quanto riguarda il caso di cui discutiamo qui oggi, i prodotti in questione sono giocattoli che provengono dalla Cina. Cionondimeno, vorrei lanciare un appello affinché la nostra discussione non si limiti a questo, cioè al fatto che questi giocattoli provengano dalla Cina, perché prodotti pericolosi entrano nel nostro mercato anche da altri paesi. Anzi, in alcuni casi sono addirittura fabbricati da noi. E’ meglio giungere ad accordi effettivi piuttosto che avviare campagne protezionistiche. Inoltre, non dobbiamo focalizzarci unicamente sui giocattoli, anche se un prodotto difettoso su quattro è, in effetti, un giocattolo. Dobbiamo garantire la sicurezza dei prodotti a livello generale. Non dobbiamo a tutti i costi escogitare un nuovo sistema, bensì colmare le lacune di quello esistente. E’ in tal senso che stiamo lavorando con le proposte del pacchetto relativo al mercato interno delle merci. Vorrei chiarire a tutti che tali proposte sono state formulate con l’obiettivo di consentire un miglior funzionamento del mercato interno. L’obiettivo della protezione dei consumatori è sempre uno dei principali obiettivi delle nostre proposte, come in questo caso. Il mercato interno e la protezione del consumatore non sono argomenti che si escludono a vicenda ma fanno parte di un tutto unico ed è questa la strada che dobbiamo continuare a percorrere.</p>
      <p sl="nl">Vorrei solo rivolgere una domanda alla Commissione, signora Presidente. Nella risoluzione congiunta chiediamo di valutare se introdurre un marchio di sicurezza volontario oltre al marchio CE. Vorrei chiedere ai Commissari cosa ne pensano.</p>
    </intervention>
    <intervention id="2-057" speaker_id="1898" name="Erika Mann" is_mep="True" mode="spoken">
      <p sl="de">Signora Presidente, signori Commissari, onorevoli deputati, mi sono divertita a inserire i termini “toys” e “China” su Google . Vi vorrei suggerire di farlo anche voi. Otterrete delle sfilze di offerte di produttori e fabbricanti cinesi e potrete vedere tutto quello che c’è da comprare. L’80% dei giocattoli che provengono dalla Cina finisce sul sito della Commissione e viceversa. Il mercato europeo importa dalla Cina l’80% dei suoi giocattoli. Se considerate questi due dati, vi rendete conto della vastità del fenomeno con cui abbiamo a che fare.</p>
      <p sl="de">Naturalmente, da un lato c’è da dire che oggi il contesto internazionale è tale per cui l’economia mondiale sta diventando sempre più interdipendente e ovviamente l’industria europea – e a volte anche i posti di lavoro – dipendono dalle forniture cinesi. D’altro lato c’è anche da dire che una tale rete di interdipendenza dell’economia a livello mondiale può funzionare solo se vi è fiducia. La fiducia si basa su determinati aspetti che vanno pure rispettati.</p>
      <p sl="de">La fiducia nasce quando c’è una concorrenza leale. E la concorrenza è leale quando c’è la garanzia da parte della Cina, ma anche da parte dei produttori e dei trasformatori cinesi, che essi abbiano effettivamente le capacità e il know-how per effettuare tutti i controlli necessari a esportare i loro prodotti in Europa nel rispetto dei criteri del mercato europeo.</p>
      <p sl="de">Tuttavia, la fiducia e la concorrenza leale si sviluppano solo quando i produttori, e specialmente il governo cinese in questo caso, garantiscono che gli standard ambientali, sociali e lavorativi che vigono da noi saranno gradualmente introdotti anche in Cina, perché altrimenti saremmo in condizioni di concorrenza sleale.</p>
      <p sl="de">La concorrenza sleale ha sempre un impatto sulla capacità di controllo di un paese. Possiamo vederlo chiaramente, perché tutti i dati indicano che la maggior parte dei problemi che abbiamo con i giocattoli pericolosi provenienti dalla Cina non si riferisce necessariamente a giocattoli fabbricati da produttori delle grandi marche, bensì da aziende che fanno parte di catene di commercializzazione non sicure. Pertanto quest’azione di controllo da parte dei cinesi deve essere notevolmente rafforzata.</p>
      <p sl="de">Signori Commissari, anche noi dobbiamo mettere ordine in casa nostra, ovviamente, ed io credo che vi sia ancora molta confusione in Europa. Non vorrei ripetere quanto già detto dagli onorevoli colleghi che mi hanno preceduto, ma solo citare alcuni punti che riguardano la commissione per il commercio internazionale e in particolare la responsabilità degli importatori europei, i controlli alle frontiere, la necessità di campagne di richiamo a norma di legge e la questione di quando imporre divieti o restrizioni all’importazione e a quali condizioni. Avremo subito una difficoltà da affrontare – almeno in certi settori come il tessile, per esempio – perché ben presto la normativa attuale non sarà più valida. Quindi, almeno in questo settore avremo ulteriori problemi.</p>
    </intervention>
    <intervention id="2-058" speaker_id="4253" name="Frédérique Ries" is_mep="True" mode="spoken">
      <p sl="fr">Signora Presidente, quale insegnamento possiamo trarre dall’affare Mattel? E’ necessaria una prima osservazione, une parentesi, certo, ma di una certa importanza, come è stato già detto. Se questa saga commerciale ha avuto un lieto fine, lo si deve in parte al senso di responsabilità dei dirigenti di questa azienda che hanno preso le decisioni giuste: una massiccia azione di richiamo ed una comunicazione efficace.</p>
      <p sl="fr">La seconda osservazione riguarda il Commissario Kuneva, che ha perfettamente risposto alle nostre aspettative: un impiego efficace del sistema RAPEX, che certamente può essere ulteriormente rifinito, e un messaggio di fermezza all’indirizzo delle autorità cinesi.</p>
      <p sl="fr">La terza osservazione esprime una frustrazione. In realtà l’affare Mattel è praticamente la cronaca di un fallimento annunciato: quello del sistema di sorveglianza sul territorio dell’Unione per quanto riguarda i prodotti a marchio CE, in questo caso dei giocattoli, anche se non si tratta solo di questi prodotti. Nel 2004 in occasione della discussione sulla direttiva relativa alla progettazione ecocompatibile dei prodotti, insieme ad altri colleghi qui presenti stamani – vedo l’onorevole Karin Scheele, l’onorevole Peter Liese, l’onorevole Claude Turmes – ho denunciato la presenza di altri prodotti pericolosi recanti il marchio CE all’interno del nostro mercato europeo.</p>
      <p sl="fr">Certo, vi sono spunti interesanti nella nostra risoluzione comune: la revisione delle direttive esistenti, una maggior cooperazione, in questo caso con la Cina, un aumento dei mezzi a disposizione dei servizi doganali e delle autorità nazionali di sorveglianza. Entrambi i Commissari presenti qui oggi hanno insistito su questo punto, che è essenziale. Ne approfitto per lamentare l’assenza di un rappresentante del Consiglio, la cui presenza qui con noi questa mattina sarebbe stata essenziale.</p>
      <p sl="fr">In conclusione, se l’Europa vuole proteggere la salute e la sicurezza dei consumatori, essa deve certamente perseguire e condannare i truffatori, come ha fatto, ma deve anche vietare la commercializzazione di prodotti di largo consumo che contengano sostanze pericolose, come le sostanze CMR e i perturbatori endocrini.</p>
    </intervention>
    <intervention id="2-060" speaker_id="4294" name="Heide Rühle" is_mep="True" mode="spoken">
      <p sl="de">Signor Presidente, mi congratulo con la Commissione per l’importanza che attribuisce all’argomento di oggi. Il fatto che due Commissari abbiano reso dichiarazioni mostra chiaramente che anche la Commissione capisce finalmente che è necessario agire. Tuttavia, tali dichiarazioni lasciano qualche dubbio quanto alle affermazioni, fatte nella prima ad esempio, in merito alla responsabilità degli Stati membri e dei fabbricanti. Certamente gli Stati membri hanno una grossa parte di responsabilità e la sorveglianza del mercato è andata scemando in molti Stati membri negli ultimi anni. Questa è una risposta sbagliata alle sfide della globalizzazione. Tuttavia, ciò da sé non basta.</p>
      <p sl="de">Abbiamo bisogno con urgenza di una revisione della direttiva sulla sicurezza dei giocattoli. Se ad esempio consideriamo che questa è la quarta campagna di richiamo dal novembre 2006, non possiamo non porci delle domande: chi controlla effettivamente queste campagne? Quali risultati ottengono negli Stati membri le sanzioni e le leggi sulla responsabilità del produttore e dell’importatore? Abbiamo bisogno con urgenza di una revisione della direttiva sulla sicurezza dei giocattoli che renda merito alle nuove sfide. Questa direttiva non è una risposta a tali sfide.</p>
      <p sl="de">Dobbiamo occuparci di temi quali la legge sull’azione collettiva dei consumatori. Commissario Verheugen, lei ha giustamente detto che bisogna far capire chiaramente al consumatore che anche la qualità è importante e che i prezzi ne sono un indice. Tuttavia mi chiedo anche come mai i consumatori non abbiano più l’opportunità, in base a una legge europea sull’azione collettiva per esempio, di insistere affinché cambi qualcosa anche in relazione ai costi.</p>
      <p sl="de">Vorrei anche approfondire la questione del marchio CE. Ne abbiamo discusso in modo approfondito e conosciamo tutte le lacune e le limitazioni di questo marchio CE. Io penso sia errato indurre il consumatore a credere che il marchio CE sia una garanzia di sicurezza del prodotto. Il marchio CE è essenzialmente una dichiarazione che l’etichetta è conforme alle direttive europee. Può essere riferito solo ad alcune parti oppure a tutto il prodotto, ma nel complesso non comunica nessuna informazione quanto alla sicurezza del prodotto. Si tratta di una lacuna che è necessario colmare al più presto nella nuova direttiva sulla sicurezza dei giocattoli.</p>
    </intervention>
    <intervention id="2-061" speaker_id="28514" name="Kyriacos Triantaphyllides" is_mep="True" mode="spoken">
      <p sl="el">Signor Presidente, il 65% dei giocattoli importati nell’Unione europea sono fabbricati in Cina. Nel mese di agosto una particolare ditta americana di giocattoli ha richiamato dal mercato mondiale circa 18 milioni di giocattoli prodotti in Cina.</p>
      <p sl="el">Il problema risiede nell’alto tenore di piombo delle vernici usate per questi giocattoli. Ciò solleva la questione del tipo di futuro che vogliamo per i nostri figli. Nella loro corsa disperata per tagliare i costi di produzione, le multinazionali ignorano il costo che viene a gravare sulla salute pubblica.</p>
      <p sl="el">Il Commissario Kuneva ha dichiarato che intende rivedere la legislazione in materia di giocattoli. Mi congratulo con lei di una tale iniziativa, ma allo stesso tempo lamento il fatto che la Commissione sia chiamata a chiudere la stalla dopo che i buoi sono fuggiti, invece di prevenire tali spiacevoli incidenti.</p>
    </intervention>
    <intervention id="2-062" speaker_id="28255" name="Andreas Mölzer" is_mep="True" mode="spoken">
      <p sl="de">Signor Presidente, quando abbiamo ricevuto la notizia delle sostanze tossiche nei biberon per neonati, negli abiti e nei giocattoli per bambini, o ancora delle pile autoinfiammabili, abbiamo capito che il nostro sistema di controllo e di verifica non funziona in modo appropriato. Quasi tutti i produttori europei fanno fabbricare almeno alcune parti dei loro prodotti in Cina o in qualche altro paese dove i costi sono più bassi o dove vengono usati materiali più scadenti, al fine di accrescere i loro profitti nonostante l’aumento dei prezzi delle materie prime e dei salari. E’ responsabilità dell’importatore garantire la conformità con i requisiti previsti dalla legge e ciò dipende ovviamente dai vari standard e dai controlli che vengono effettuati.</p>
      <p sl="de">Ci troviamo di fronte ad un grave problema di mentalità quando con quattro parole scarichiamo la responsabilità sul produttore – e i fabbricanti preferirebbero di certo pagare delle multe piuttosto che lanciare delle campagne di richiamo. E’ da qui, a mio parere, che dovrebbe cominciare l’Unione europea, forse imponendo multe più alte in modo che diventino più punitive, nel caso non ci sia una tempestiva informazione ed un richiamo dei prodotti. Inoltre, a mio avviso il marchio CE deve diventare qualcosa di più di un semplice atto di autoregolamentazione da parte dell’industria.</p>
    </intervention>
    <intervention id="2-063" speaker_id="2037" name="Robert Sturdy" is_mep="True" mode="spoken">
      <p sl="en">Signor Presidente, viviamo e lavoriamo in un sistema globale di economia di mercato e non possiamo illuderci di poter imporre una legislazione che interferisca con questo dato di fatto. Commissario Kuneva, non ho nulla da dire su quanto lei ha dichiarato. Sono totalmente d’accordo con lei e le faccio le mie congratulazioni. Solo, faccia in modo che tutto ciò sia attuato.</p>
      <p sl="en">Per quanto riguarda il Commissario Verheugen, mi spiace dire che non è un caso che la patata bollente sia toccata alla Commissione, perché va benissimo che la Commissione continui a passare la responsabilità agli Stati membri o giù di lì, ma nella realtà dei fatti siete voi che dovete attuare la legislazione elaborata da questo Parlamento. Pertanto, io ritengo che sia responsabilità del vostro dipartimento garantire che i prodotti che entrano nell’Unione europea siano sicuri almeno quanto quelli prodotti al suo interno. Vorrei dire all’onorevole Breyer, membro della commissione per l’ambiente, la sanità pubblica e la sicurezza alimentare, che parla alquanto giustamente di legislazione, che è inutile stabilire norme che disciplinano il mercato dell’Unione per poi importare prodotti che non corrispondono a tali norme e non soddisfano gli stessi criteri che abbiamo stabilito per l’UE. Per esempio, abbiamo messo a punto una norma sui barometri. Quanti bambini mangiano i barometri? Eppure abbiamo smesso di produrre barometri. Circa 10 minuti fa abbiamo smesso di produrre lo zucchero all’interno dell’Unione europea e diciamo che dobbiamo sostenere la Tate &amp; Lyle, che lo importa. Abbiamo l’afta epizootica e la lingua blu, che arrivano in Europa perché viviamo in un mercato globale, eppure non applichiamo la normativa sulle importazioni in modo sufficiente da garantire la sicurezza dei prodotti.</p>
      <p sl="en">E’ vero, viviamo in un mercato globale, ma l’ultima cosa che voglio sono norme commerciali difensive. Dobbiamo accettare il fatto che le merci arrivino da noi da tutto il resto del mondo, ma dobbiamo volere che rispettino gli stessi requisiti. Io voglio garantire la sicurezza dei miei elettori – dei figli e dei nipoti di coloro che mi hanno eletto – quando compreranno i regali di Natale e voglio impedire che muoiano per una qualche vernice al piombo.</p>
      <p sl="en">Concludo con un’ultima riflessione. Come agricoltore ho potuto constatare gli effetti della vernice al piombo sul bestiame che l’aveva leccata: sono effetti che durano negli anni e uccidono le bestie in modo lento e crudele. Mi assicuri e mi garantisca, Commissario, che i figli e i nipoti miei e dei miei elettori siano salvi.</p>
    </intervention>
    <intervention id="2-064" speaker_id="28131" name="Anna Hedh" is_mep="True" mode="spoken">
      <p sl="sv">Signor Presidente, come genitore e come madre di figli piccoli, considero questo argomento estremamente rilevante. A dire il vero, quando compero dei giocattoli per i miei figli, non sempre penso a quali prodotti chimici contengano o a quali standard si conformino. Per me è scontato che i giocattoli che acquisto in Svezia, a Bruxelles o a Strasburgo siano sicuri. Forse lei penserà che sia ingenua, ma non sono la sola ad esserlo. Facendo una rapida incursione nella scatola dei giochi di mia figlia tre settimane fa, vi ho trovato di tutto e allora ho chiesto ai miei vicini di casa a cosa pensino quando comprano dei giocattoli. Tutti hanno risposto che, se il giocattolo è venduto in un negozio e reca il marchio CE, si sentono abbastanza sicuri.</p>
      <p sl="sv">Quindi i nostri consumatori sono indotti a provare un falso senso di sicurezza. Ora è nostra responsabilità far sì che tale senso di sicurezza non continui ad essere falso. Pertanto invito la Commissione a effettuare il prima possibile una revisione della direttiva sulla sicurezza dei giocattoli. Quale priorità può essere più importante dei nostri figli? Tra l’altro bisogna garantire che i giocattoli non contengano sostanze cancerogene. Dobbiamo vietare tutte le sostanze cancerogene o comunque tossiche. Molte di queste sostanze si accumulano nell’organismo. I bambini che sono esposti al loro contatto le porteranno con sé per tutto il resto della vita. Questa responsabilità non può essere lasciata ai genitori, che non ne hanno la competenza. Chi mai acquisterebbe un giocattolo sapendo che contiene sostanze cancerogene?</p>
      <p sl="sv">Dobbiamo modificare e rafforzare il sistema di etichettatura a marchio CE. Il consumatore oggi pensa che il marchio CE indichi che un prodotto è sicuro ma, perché sia così, devono esistere un sistema ben articolato di sorveglianza del mercato e un meccanismo di verifica uniforme. Dobbiamo anche far sì che dettaglianti e fornitori di prodotti non sicuri si assumano la piena responsabilità. Sono anche favorevole a una revisione del sistema RAPEX. Avendo parlato con i servizi svedesi di consulenza ai consumatori, capisco che si tratta di uno strumento molto importante che viene usato abitualmente. Tuttavia non sarà completo fintantoché tutti gli Stati membri non lo utilizzeranno e non vi contribuiranno appieno.</p>
      <p sl="sv">Per finire, voglio sottolineare ancora una volta che i nostri consumatori devono avere la priorità, perché senza la sicurezza e la salute dei consumatori non potrà mai esservi un mercato interno pienamente sviluppato.</p>
    </intervention>
    <intervention id="2-065" speaker_id="28268" name="Danutė Budreikaitė" is_mep="True" mode="spoken">
      <p sl="lt">Signor Presidente, onorevoli deputati, con la creazione del mercato interno l’UE sta essenzialmente attuando in modo efficiente la libera circolazione delle merci. L’UE sta attuando le direttive sul nuovo approccio per proteggere i consumatori. La direttiva sulla sicurezza dei giocattoli è una di tali direttive. I produttori dell’UE sono responsabili della sicurezza dei loro prodotti. Lo sono anche gli importatori?</p>
      <p sl="lt">La situazione varia considerevolmente a seconda che si tratti del mercato dei giocattoli europeo o di quello mondiale. Lo scorso agosto, il fabbricante di giocattoli americano Mattel ha richiamato quasi 19 milioni di giocattoli prodotti in Cina. I giocattoli Mattel sono venduti anche nell’UE. Nel 2006 la metà di tutti i prodotti considerati a rischio per la salute che sono stati venduti in Europa erano stati prodotti in Cina.</p>
      <p sl="lt">Gli stessi requisiti di sicurezza dovrebbero essere validi non solo per i fabbricanti europei, ma anche per gli esportatori dei paesi terzi che vogliono vendere i loro prodotti sul mercato interno dell’UE. Credo che i produttori che trasferiscono la loro produzione dall’UE in Cina possano avere una grande influenza sulla questione e debbano assumersi la piena responsabilità. Non possono semplicemente servirsi della manodopera a buon mercato della Cina ma devono anche essere onesti con i loro clienti, i cittadini dei loro paesi.</p>
      <p sl="lt">Vorrei incoraggiare la Commissione ad effettuare il prima possibile una revisione della direttiva sulla sicurezza dei giocattoli, per stabilire criteri di sicurezza chiari e definire il sistema di controllo del marchio e per proteggere i nostri figli dai giocattoli pericolosi che entrano nel mercato europeo.</p>
      <p sl="lt">Inoltre, per quanto riguarda i certificati di conformità, credo che occorra obbligatoriamente ritirare la certificazione ai produttori e agli importatori che immettono sul mercato prodotti che vengono riconosciuti a rischio per la salute, cioè quando viene a mancare la fiducia.</p>
    </intervention>
    <intervention id="2-066" speaker_id="28139" name="Carl Schlyter" is_mep="True" mode="spoken">
      <p sl="sv">Signor Presidente, noi compriamo giocattoli ai nostri figli perché si divertano e possano essere stimolati nel loro sviluppo. Tutti i genitori senza alcuna eccezione si aspettano che la società protegga i loro figli, ma la normativa vigente fa sì che si possano mettere bombe tossiche nelle mani dei bambini. Il Commissario Verheugen afferma che l’uso del piombo nei giocattoli sia proibito, ma la verità è che la legge considera ammissibile l’assunzione di 0,7 microgrammi al giorno. Tuttavia, la legge consente all’industria di mettere a punto norme per definire come raggiungere la sicurezza e a questo punto si ferma la protezione dei nostri figli.</p>
      <p sl="sv">La norma dice che i criteri di tossicità del 1985 sono sufficienti. Gli stessi esperti della Commissione ritengono necessario un aggiornamento. La norma dice che tutta la quantità giornaliera consentita possa essere imputata ai giocattoli. Gli esperti dicono che debba trattarsi al massimo del 10%, il che significherebbe un requisito dieci volte più severo. La norma presume che nessun bambino possa ingoiare più di 8 milligrammi di piombo da un giocattolo. Gli esperti pensano che ciò sia assurdo. La norma prevede che venga testato solo un giocattolo per categoria e non ogni singolo prodotto. Gli esperti pensano che ciò sia assurdo.</p>
      <p sl="sv">Gli stessi esperti della Commissione considerano la protezione dei consumatori un disastro. E questo è solo l’inizio. Trentaquattro essenze che sono proibite nei cosmetici sono consentite nei giocattoli. Le sostanze cancerogene, mutagene e tossiche per la riproduzione, che sono proibite nei cosmetici, sono consentite nei giocattoli. Anche gli allergeni sono consentiti nei giocattoli. La Commissione era al corrente del problema da dieci anni. Adesso vogliamo norme e leggi che proteggano i nostri figli sia sulla carta sia nella realtà. Perché l’industria e i governi hanno i documenti, ma non li ha questo Parlamento?</p>
    </intervention>
    <intervention id="2-067" speaker_id="2025" name="Françoise Grossetête" is_mep="True" mode="spoken">
      <p sl="fr">Signor Presidente, il 65% dei giocattoli distribuiti e venduti in Europa sono fabbricati in Cina e la presenza dei nostri due Commissari mostra tutta l’importanza del problema. Problema di sicurezza ma anche problema di salute, che riguarda tra l’altro una categoria particolare di consumatori poiché si tratta dei nostri figli. E quando questi figli sono bambini piccoli, il problema è ancora più grave.</p>
      <p sl="fr">Non si piò transigere sulla sicurezza, tanto meno quando i prodotti in questione sono destinati ai più piccoli. Ora il mio timore è la possibile défaillance degli Stati membri quanto ai controlli che possono essere esercitati.</p>
      <p sl="fr">Noi sappiamo che molti prodotti fabbricati in Cina sono pericolosi, ma ciò non riguarda solo i giocattoli bensì anche i tessili e oggi anche i veicoli. Quindi il problema è immenso e la Commissione europea deve veramente occuparsi della questione.</p>
      <p sl="fr">E’ per questo che sono favorevole a norme più severe in materia di sicurezza – la famosa norma CE – perché possiamo ridurre il rischio della presenza di sostanze pericolose in questi prodotti venduti a partire dalla Cina. Penso appunto alle sostanze chimiche di cui si è già molto parlato.</p>
      <p sl="fr">La responsabilità delle aziende è certamente in gioco, ma la Mattel ha giustamente dimostrato di essersi assunta la propria responsabilità. La responsabilità degli Stati membri, invece, è ancora più importante ed io sono estremamente preoccupata per quanto riguarda le vendite su Internet . Come avere la certezza che tutti quesi giocattoli che sono stati ritirati dalla Mattel non siano poi rivenduti ai nostri consumatori europei tramite Internet ? Allora, che tipo di controllo possiamo esercitare?</p>
      <p sl="fr">Ciò che conta è informare il consumatore: che sappia quali rischi comporta l’acquisto di un determinato prodotto e che sappia anche che convenienza e prezzi bassi non fanno rima con sicurezza e salute.</p>
      <p sl="fr">Ciò che conta è anche mettere a punto un sistema di controllo – controlli a monte negli stabilimenti di produzione e controlli effettuati in modo indipendente e autonomo – e evitare che stock di prodotti difettosi inondino il mercato provocando ulteriori disastri.</p>
    </intervention>
    <intervention id="2-068" speaker_id="4242" name="Karin Scheele" is_mep="True" mode="spoken">
      <p sl="de">Signor Presidente, il Commissario Verheugen ha detto che ciò che ci occupa oggi riguarda essenzialmente un problema di mancata conformità con la legislazione esistente. Questo è in parte vero. Noi, Parlamento europeo, non dovremmo esimerci dall’inviare un messaggio chiaro agli Stati membri nel senso che non possiamo, a livello europeo, invocare leggi sempre più severe e poi, a casa nostra, non mettere a disposizione il denaro sufficiente a garantirne l’attuazione.</p>
      <p sl="de">E’ stato anche detto, tuttavia, che nel settore dei giocattoli dovremmo applicare le leggi più severe. Ed è per questo che è necessario rivedere la direttiva sulla sicurezza dei giocattoli, in vigore da molto tempo. Una volta effettuata la revisione della direttiva, io mi aspetto una chiara presa di posizione al fine di giungere all’applicazione di norme in assoluto più severe e alla proibizione delle sostanze chimiche classificate come cancerogene, mutagene e tossiche per la riproduzione. Oggi spero che questo Parlamento mantenga questa posizione nelle decisioni che prenderemo.</p>
      <p sl="de">Che l’etichettatura CE sia fuorviante è dimostrato non solo dalla nostra discussione odierna ma anche dai molti dibattiti a livello nazionale con i nostri cittadini. Per quanto mi riguarda, noi auspichiamo o un’indicazione di origine o almeno un determinato livello di qualità. Io penso che la revisione della direttiva debba anche indurci a ripensare come noi possiamo fuorviare in minor misura i nostri cittadini.</p>
      <p sl="de">Dico immediatamente che non capisco bene neanche l’etichettatura di sicurezza su base volontaria. In Europa e nell’Unione dobbiamo migliorarci in materia di conformità, ma non ha senso concepire un’etichettatura specifica come ricompensa per aver rispettato leggi in vigore da anni. Sono molto scettica riguardo a questo e penso che sia più importante concentrarsi sul monitoraggio dell’attuazione di norme severe.</p>
    </intervention>
    <intervention id="2-069" speaker_id="4243" name="Dirk Sterckx" is_mep="True" mode="spoken">
      <p sl="nl">Signor Presidente, signori Commissari, come Presidente della delegazione per le relazioni con la Repubblica popolare cinese vorrei dire che la cooperazione tra la Commissione europea e la Cina è di eccezionale importanza e che stiamo seguendo molto da vicino le attività della Commissione in questo ambito. Tuttavia vorrei anche chiedere informazioni riguardo alle attività dei nostri colleghi cinesi in Cina. Posso dirvi che per pura coincidenza questa settimana è qui presente una delegazione cinese che parteciperà alla nostra riunione interparlamentare di domani e dopodomani. E posso anche dirvi che uno dei punti all’ordine del giorno è proprio la sicurezza dei prodotti e il modo in cui possiamo più efficacemente cooperare per raggiungerla. Se il Commissario dovesse avere altri suggerimenti per l’ordine del giorno – incidentalmente abbiamo già ricevuto un memorandum in tal senso da parte della Commissione – saremmo ovviamente lieti di accoglierli, poiché è chiaro che la cooperazione tra la Cina e l’Europa riveste una particolare importanza. Vorrei indicare che il Commissario si è già adoperato allo scopo durante l’estate e che vi sarà un’ulteriore verifica in ottobre. In merito alla collaborazione nell’ambito del sistema RAPEX, tramite il quale ci scambiamo informazioni con i cinesi e con le autorità cinesi dell’AQSIQ, le cose devono procedere nel modo più liscio possibile. Tuttavia non possiamo arrivare a punto tale per cui noi – autorità, governi – ci assumiamo la responsabilità dei prodotti. Se dobbiamo controllare ogni prodotto, i produttori dovrebbero esser capaci di dire “lasciamoli fare e badiamo a cosa immettiamo sul mercato”. La responsabilità deve continuare a essere del produttore. Ciò è stato ampiamente dimostrato anche nel caso Mattel. I produttori devono garantire che i loro prodotti sono sicuri per mezzo della ricerca e per mezzo di controlli. Inoltre, dobbiamo far sì che tali controlli siano attuati il più efficacemente possibile in Europa e in Cina e che si possa determinare cosa sta accadendo tramite controlli a sorpresa.</p>
    </intervention>
    <intervention id="2-070" speaker_id="28223" name="Andreas Schwab" is_mep="True" mode="spoken">
      <p sl="de">Signor Presidente, signor Vicepresidente, signora Commissario, onorevoli deputati, la discussione di stamani è davvero molto pacata. Io me ne compiaccio profondamente ma la materia è molto difficile. Abbiamo complessivamente tre problemi con i prodotti di consumo, e con i giocattoli in particolare, e ne abbiamo già discusso ampiamente. Primo, la sorveglianza del mercato – e lei, Commissario Verheugen, ha appunto parlato del fatto che sul mercato interno europeo un ferro da stiro era stato erroneamente contrassegnato con due diversi marchi di sicurezza. Questo è già grave di per sé, ma la cosa più grave in assoluto è che uno Stato membro abbia individuato il ferro in questione e abbia informato gli altri Stati membri dell’accaduto soltanto un anno dopo. C’è bisogno di cambiamento in questo senso, in particolare all’interno del Consiglio.</p>
      <p sl="de">Secondo, la responsabilità dell’importatore, di cui si è già trattato. A questo proposito posso solo condividere quanto è già stato detto.</p>
      <p sl="de">Tuttavia, ritengo che un problema cruciale – e questo è il mio terzo punto – risieda nel fatto che abbiamo approcci diversi a livello europeo. Da una parte abbiamo la direttiva sulla sicurezza generale dei prodotti, che si applica a tutti i beni di consumo, dall’altro abbiamo il nuovo approccio. Questo diverso approccio ai prodotti di consumo non è ancora ben perfezionato in tutti i suoi aspetti. Donde la mia convinzione che il marchio CE, che si applica nel nuovo approccio, sia necessario come base per la sicurezza dei prodotti e per il loro accesso al mercato interno e che occorra una certificazione aggiuntiva per tutti i produttori del mercato interno europeo e di quello esterno, che sia volontaria e che offra l’opportunità di innalzare gli standard complessivi rispetto alla concorrenza globale – perché il mercato interno europeo è il più grande mercato interno per i beni di consumo di tutto il mondo, più grande di quello americano e più grande di tutti gli altri mercati di questo settore merceologico. Questa soluzione – una base volontaria con un fondamento giuridico disciplinato da un regolamento a livello europeo – offre al consumatore la sicurezza di sapere quali siano i requisiti che il certificato conferisce al prodotto. In questo modo si ottiene una soluzione rispettosa del mercato interno e che permette al contempo di far fronte alla globalizzazione.</p>
      <p sl="de">Un’ulteriore osservazione sui giocattoli. Esistono molti tipi di giocattoli diversi. Per me è ovvio che un orsacchiotto, che i bambini si mettono in bocca, deve rispondere a requisiti diversi da quelli della tastiera di un computer e pertanto dovremmo tener conto di tale differenziazione nell’attuazione della legislazione. Di qui il mio appello ai membri di questo Parlamento: riflettiamo sulla possibilità di adottare il marchio CE come base per tutte le merci che entrano nel mercato interno e di aggiungere una certificazione volontaria per i beni di consumo.</p>
    </intervention>
    <intervention id="2-071" speaker_id="4309" name="Béatrice Patrie" is_mep="True" mode="spoken">
      <p sl="fr">Signori Commissari, onorevoli deputati, l’affare Mattel, per cui il fabbricante di giocattoli americano ha dovuto richiamare dal mercato diversi milioni di articoli fabbricati in Cina, è significativo per un triplice motivo. Innanzi tutto ci porta a riaffermare l’urgenza della revisione della direttiva sui giocattoli del 1988. In seguito, dimostra la necessità di rafforzare il controllo e la sorveglianza del mercato, la necessità di rendere obbligatoria la marcatura CE e di garantirne veramente la credibilità. Infine, pone legittimi interrogativi sulle lacune del modello attuale di mondializzazione degli scambi e sul perché il leader mondiale del giocattolo non sia stato in grado di lavorare con dei subappaltatori ritenuti affidabili.</p>
      <p sl="fr">L'Unione europea deve essere estremamente vigile per quanto riguarda sia le norme sulla sicurezza e sulla salute, sia il rispetto delle norme fondamentali dell’Organizzazione internazionale del lavoro con tutti i paesi con cui ha sottoscritto accordi di partenariato, accordi di cooperazione o accordi di libero scambio.</p>
    </intervention>
    <intervention id="2-072" speaker_id="28243" name="Jorgo Chatzimarkakis" is_mep="True" mode="spoken">
      <p sl="de">Signor Presidente, innanzi tutto desidero ringraziare sia il Vicepresidente Verheugen sia il Commissario Kuneva per essere qui tra noi ad innalzare il tenore di questa discussione.</p>
      <p sl="de">Se v’è un ambito nel quale la politica commerciale ed economica ha un compito veramente importante da svolgere, questo è quello della sicurezza dei nostri figli. I giocattoli per bambini sono diventati sempre meno cari negli ultimi decenni e quanto minore è il costo, tanto maggiore è la probabilità che il giocattolo non sia stato prodotto nell’UE. Pur essendo liberale, devo dire che esiste un ragionevole dubbio quanto al fatto che i genitori sappiano sempre meglio di chiunque altro cosa sia bene per i loro figli quando acquistano un giocattolo. L’offerta è vastissima e impossibile da gestire. Inoltre, i giocattoli di qualità prodotti in Europa, come i Lego, i Playmobil, i Märklin, i trenini di legno Brio o i giocattoli di plastica Wader, sono conseguentemente cari.</p>
      <p sl="de">La concorrenza necessita di persone che possono e vogliono assumersi la responsabilità. Chiunque acquisti giocattoli andanti supereconomici e non collaudati non vuole assumersi tale responsabilità.! Dobbiamo anche considerare se la Commissione debba lanciare una campagna d’informazione rivolta a genitori di questo tipo. Sì, sono favorevole a un commercio libero, ma non a qualunque prezzo! In Europa abbiamo norme specifiche – come è stato ripetutamente detto qui – e dobbiamo attuarle nella maniera più inequivocabile.</p>
      <p sl="de">A questo punto vorrei evidenziare ancora una volta la campagna per il ‘made in …’. In seguito ai recenti fatti, è forse l’ora di introdurre l’obbligatorietà dell’indicazione di provenienza almeno per i giocattoli. So quanto sia grande l’impegno del Commissario Kuneva in questa materia ed io non posso che incoraggiarla. L’etichetta sul prodotto deve essere sufficientemente grande. Anche se non siamo nella posizione di poter cambiare le condizioni della produzione in Cina, questo accorgimento permetterebbe almeno di educare a sufficienza i nostri cittadini.</p>
    </intervention>
    <intervention id="2-073" speaker_id="38607" name="Nickolay Mladenov" is_mep="True" mode="spoken">
      <p sl="bg">Signor Presidente, Commissario Kuneva, Commissario Verheugen, onorevoli colleghi, vorrei riprendere il filo del discorso da dove lo ha interrotto l’oratore precedente.</p>
      <p sl="bg">Credo che tutti concordiamo sul fatto che il consumatore più protetto sia quello più informato. Se la sicurezza dei prodotti immessi sul mercato è una priorità per tutti noi, la sicurezza dei giocattoli è due volte più importante, perché i bambini sono il gruppo di consumatori più vulnerabile.</p>
      <p sl="bg">Vorremmo tutti vedere solo giocattoli sicuri sul mercato ed è per questo che spesso ci fidiamo del marchio CE. La maggior parte dei produttori al di fuori dell’Unione europea ha capito che gli importatori europei non correranno più il rischio di offrire sul mercato prodotti che non siano conformi a tale marchio. Allo stesso tempo, i nostri cittadini sono fermamente convinti che tale marchio rappresenti una garanzia di qualità e specialmente di sicurezza.</p>
      <p sl="bg">E’ in questo senso, signor Presidente, che il riconoscimento del preciso significato del marchio CE è per tutti noi particolarmente importante. Molti sondaggi indicano che sfortunatamente molti consumatori, specialmente nei nuovi Stati membri, non hanno dimestichezza con il reale significato di questo marchio. Pertanto invito la Commissione a:</p>
      <p sl="bg">organizzare una campagna di sensibilizzazione pubblica, non appena il Parlamento europeo avrà preso una decisione sul nuovo approccio, per informare i cittadini europei del reale significato del marchio CE, perché uno dei modi migliori per tutelare i diritti dei 500 milioni di consumatori del mercato europeo è di accrescere la loro consapevolezza e perché solo il consumatore informato è un consumatore protetto.</p>
    </intervention>
    <intervention id="2-074" speaker_id="28322" name="Joan Calabuig Rull" is_mep="True" mode="spoken">
      <p sl="es">Signor Presidente, il richiamo dal mercato dei giocattoli pericolosi in agosto e settembre ha creato allarme nel pubblico. Tuttavia, non credo che si debba contribuire ad accrescere tale sensazione giacché i giocattoli venduti in Europa sono in generale i più sicuri del mondo. Ciononostante, la realtà dei fatti ci dimostra che dobbiamo elevare gli standard di sicurezza europei specialmente per i prodotti con i quali il consumatore ha un contatto diretto, come i giocattoli o i prodotti tessili.</p>
      <p sl="es">La situazione che si è venuta a creare dovrebbe indurci a rafforzare la sorveglianza del mercato, a effettuare maggiori controlli e a proibire o ritirare dal mercato i prodotti pericolosi. Tuttavia, a volte l’unica priorità è incrementare i margini di profitto esercitando sempre più pressione sugli affari e aumentando il rischio. Noi dobbiamo chiedere alla Cina un maggior livello di sicurezza, ma è essenziale che ci sia una collaborazione se vogliamo raggiungere questi obbiettivi.</p>
      <p sl="es">Prima che inizi il periodo natalizio quando si compreranno milioni di giocattoli in Europa, è necessario che tutte le autorità interessate, dalla Commissione alle autorità locali e alle aziende che producono e commercializzano giocattoli, agiscano con responsabilità prendendo le massime precauzioni e impegnandosi a garantire la sicurezza dei giocattoli. E’ assoluto interesse di tutti noi offrire trasparenza, sicurezza e fiducia ai consumatori europei.</p>
    </intervention>
    <intervention id="2-075" speaker_id="28352" name="Zuzana Roithová" is_mep="True" mode="spoken">
      <p sl="cs">Commissario, dobbiamo rendere ai genitori la fiducia nel mercato europeo. Poiché è in gioco la salute dei nostri figli, vogliamo agire con tempestività e stiamo discutendo come farlo.</p>
      <p sl="cs">Onorevoli deputati, io non penso che ci sia bisogno di una nuova legge né di un nuovo marchio perché è sorto un nuovo problema. Io credo che prima di tutto sia necessario persuadere i paesi a verificare i loro meccanismi di controllo della sicurezza. In secondo luogo, è necessario negoziare con i paesi terzi per far sì che anche loro applichino norme di sicurezza ai prodotti che esportano nella nostra Unione.</p>
      <p sl="cs">L’analisi della Commissione, che ci sarà presentata a breve, esporrà le lacune del sistema di controllo della sicurezza dei prodotti negli Stati membri. Allora forse capiremo come mai ad esempio la Danimarca e l’Austria lascino entrare più prodotti pericolosi della Germania, nonostante le leggi siano le stesse.</p>
      <p sl="cs">Commissario, sono lieta che abbia avviato i negoziati con il governo cinese in modo così deciso e senza compromessi. Finalmente la direzione è quella giusta e spero che anche gli altri Commissari seguano il suo esempio.</p>
      <p sl="cs">Adesso vorrei tornare all’Europa e chiedere alla Commissione di concentrarsi su come evitare l’impiego abusivo del marchio che indica ai cittadini che il prodotto che stanno acquistando non è pericoloso. Un nuovo marchio non risolverebbe il problema. Abbiamo semplicemente bisogno di sanzioni sufficienti contro l’utilizzo abusivo del marchio CE. In questo modo, senza incorrere in alti costi, i produttori innalzeranno il livello delle loro verifiche interne di qualità e non solo i giocattoli ma tutti i prodotti pericolosi già immessi sul mercato saranno ben presto ritirati. La legislazione slovacca sui giocattoli prevede sanzioni pesanti, che ad esempio non sono previste in quella della Repubblica ceca. Ad ogni buon conto, in base alle rispettive legislazioni nazionali i paesi dovrebbero presumibilmente imporre multe per ogni falsa informazione relativa a giocattoli, scarpe ed ogni altro genere di articoli.</p>
      <p sl="cs">Per questo invito la Commissione a garantire che gli Stati membri si assumano la loro responsabilità una volta per tutte.</p>
    </intervention>
    <intervention id="2-076" speaker_id="28308" name="Elisa Ferreira" is_mep="True" mode="spoken">
      <p sl="pt">L’argomento di cui stiamo discutendo oggi è stato all’ordine del giorno da che la multinazionale statunitense Mattel ha richiamato dal mercato 21 milioni di giocattoli perché erano pericolosi. Oggi vorrei congratularmi con il Commissario per la sua promessa di azione e fermezza. Mi auguro solo che essa agisca con efficacia prima che il Natale, in combinazione con un euro forte, provochino un’inondazione di giocattoli pericolosi sul mercato europeo.</p>
      <p sl="pt">Tuttavia, manca ancora una risposta chiara a due interrogativi. Primo, se non fosse scoppiato l’affare Mattel, può la Commissione assicurarci che la sicurezza del consumatore europeo avrebbe riscosso tutta quest’attenzione? Quali specifiche lezioni trae da ciò la Commissione in merito alla valenza del marchio CE, alla responsabilità di verifica spettante ai produttori e agli importatori e, in generale, all’efficacia dei meccanismi d’attuazione del mercato europeo?</p>
      <p sl="pt">Secondo, questo non è un problema di breve periodo. Ciò che sta accadendo con i giocattoli succede anche con il tessile e con molti altri prodotti. Le norme elevate dell’Unione europea per quanto riguarda l’ambiente, la salute e la qualità vengono in pratica costantemente infrante dalle prassi di importazione, subappalto e delocalizzazione dell’industria europea. Come intende la Commissione superare questa contraddizione fondamentale nell’attuale mercato globale? Grazie.</p>
    </intervention>
    <intervention id="2-077" speaker_id="28173" name="Zita Pleštinská" is_mep="True" mode="spoken">
      <p sl="sk">I giocattoli sono articoli molto sensibili, che agiscono sulla salute dell’uomo sin dalla più tenera età.</p>
      <p sl="sk">Da convinta sostenitrice della protezione dei consumatori, la notizia che il produttore americano Mattel stia ritirando dal mercato tre milioni di giocattoli fabbricati in Cina a causa degli alti livelli di piombo e del distacco di piccole parti magnetiche mi ha molto impressionato e mi ha indotto al contempo a promuovere una legislazione in merito. La questione delle piccole parti magnetiche, che pongono incidentalmente un nuovo rischio per la salute di cui si dovrebbe anche tener conto immediatamente in una direttiva sulla sicurezza dei giocattoli, deve essere portata innanzi al Parlamento europeo senza ulteriori indugi.</p>
      <p sl="sk">E’ necessario spiegare gli obbiettivi del sistema RAPEX in modo che sia recepito da tutti gli Stati membri nello stesso modo. Deve essere chiarito se l’obiettivo primario del sistema RAPEX sia notificare il rischio che presenta per la salute un determinato prodotto pericoloso, oppure notificare i canali tramite i quali i prodotti pericolosi raggiungono il mercato unico europeo, che è un’operazione che richiede moltissimo tempo. L’esperienza insegna che il marchio di conformità CE non fornisce sufficienti certezze quanto alla sicurezza di un prodotto. Nel caso dei giocattoli, la situazione è ulteriormente complicata dal fatto che il produttore non è tenuto a fornire una dichiarazione di conformità. Per l’autorità di supervisione il marchio CE è l’unica indicazione relativa alla valutazione della conformità, cioè de facto della sicurezza.</p>
      <p sl="sk">Rispetto alla questione se sia auspicabile continuare ad utilizzare il marchio CE oppure se sia preferibile abolirlo, sono favorevole al suo mantenimento a condizione che il marchio e il diritto ad utilizzarlo siano monitorati dalle autorità di sorveglianza degli Stati membri. Vorrei menzionare che i consumatori stanno cominciando a percepire questo marchio come un passaporto tecnico per i prodotti che entrano nel mercato unico europeo. Nel mettere a punto il pacchetto legislativo concernente la revisione delle direttive sul nuovo approccio, noto come Goods Package e del quale mi occupo da vicino come relatore ombra per il gruppo PPE-DE, è necessario discutere dettagliatamente della necessità di apporre ulteriori marchi, come il K-markt , che è un marchio di qualità già in uso, oppure nuovi marchi che potrebbero risultare troppo onerosi per le imprese, soprattutto quelle piccole e medie, e che potrebbero essere motivo di confusione per il consumatore finale. Io credo che insieme riusciremo a creare strumenti efficaci per garantire che a Natale i nostri figli ricevano solo giocattoli sicuri.</p>
    </intervention>
    <intervention id="2-078" speaker_id="33989" name="Daciana Octavia Sârbu" is_mep="True" mode="spoken">
      <p sl="ro">Signor Presidente, l’ultimo ritiro volontario di prodotti pericolosi fabbricati in Cina solleva seri interrogativi riguardo alla corretta attuazione della legislazione europea in materia di protezione dei consumatori.</p>
      <p sl="ro">I prodotti in questione recavano il marchio CE, che ne agevolava così l’esportazione da parte dei fabbricanti cinesi verso il mercato europeo. Molti consumatori fraintendono il significato di questo marchio e credono che il simbolo garantisca che i prodotti siano stati fabbricati in Europa. Tuttavia, rinunciare al marchio CE non è una soluzione praticabile perché rappresenta un vantaggio per i fabbricanti europei sul mercato internazionale. E’ necessario predisporre un altro marchio oltre a quello già esistente, in modo che vi siano verifiche obbligatorie e pene drastiche per coloro che utilizzano abusivamente il marchio CE.</p>
      <p sl="ro">Per evitare che altri prodotti potenzialmente pericolosi possano essere immessi sul mercato in futuro, è importante che le autorità nazionali per la protezione dei consumatori intensifichino i loro sistemi di monitoraggio e di sorveglianza della conformità alla normativa europea. Inoltre, le autorità nazionali devono garantire ai consumatori il diritto di essere risarciti per l’acquisto di prodotti pericolosi.</p>
    </intervention>
    <intervention id="2-079" speaker_id="28299" name="Bogusław Sonik" is_mep="True" mode="spoken">
      <p sl="pl">Signor Presidente, la maggior parte dei fatti connessi con il ritiro dal mercato di giocattoli di fabbricazione cinese è da ricollegarsi a livelli di piombo eccessivamente elevati. A breve termine, la soluzione del problema consiste nel ritirare post factum dal mercato tutti gli articoli che suscitano preoccupazioni. Ma questa soluzione è efficace nel breve periodo e comporta molte tragiche conseguenza, come ad esempio è stato con il suicidio del capo di una delle compagnie produttrici dei giocattoli.</p>
      <p sl="pl">Una soluzione molto migliore e molto più promettente consiste nel fissare un limite sicuro per la quantità di piombo ammissibile nei giocattoli e negli altri articoli. Gli accordi precedenti si sono basati sulla formula della raccomandazione che ha una forza limitata, come testimoniano le grandi discrepanze tra le quantità di piombo ammesse dai vari Stati membri. Dobbiamo imporre limiti veramente vincolanti validi in tutti i paesi dell’Unione europea.</p>
      <p sl="pl">Inoltre, nonostante la mia piena approvazione del sistema RAPEX, sono del parere che la cosa più importante per garantire la sicurezza dei giocattoli importati sia concentrarsi su azioni coordinate a livello comunitario.</p>
      <p sl="pl">A tal proposito, vorrei sottolineare che l’UE dovrebbe effettuare un attento monitoraggio di tutti i prodotti importati dalla Cina. Il settore dei giocattoli è solo un elemento di una problematica più vasta.</p>
      <p sl="pl">Vorrei cogliere l’occasione di questa discussione per attirare l’attenzione su un elemento che sembra esserci sfuggito. Non si sente molto parlare della sicurezza dei bambini in Cina. I bambini di questo paese vengono spesso sfruttati e costretti a lavorare in condizioni disumane. L’assunzione di bambini al di sotto dei dieci anni è una consuetudine diffusissima, per esempio nelle fabbriche di laterizi. Si tratta di una questione di eccezionale attualità, specialmente nell’imminenza dei prossimi Giochi olimpici. Stando a un rapporto della Confederazione internazionale dei sindacati, le aziende che producono gadget per le prossime Olimpiadi violano costantemente le leggi del lavoro sfruttando i bambini come schiavi. Benché organizzazioni internazionali come Fair Play Alliance stiano monitorando le condizioni di lavoro delle fabbriche di souvenir per i prossimi Giochi olimpici, sono dell’avviso che il Parlamento europeo debba prendere posizione in merito.</p>
    </intervention>
    <intervention id="2-080" speaker_id="37312" name="Christel Schaldemose" is_mep="True" mode="spoken">
      <p sl="da">Signor Presidente, vorrei dire ai due Commissari che concordo con loro che vi sia un problema di sorveglianza del mercato che rappresenta attualmente il punto debole del mercato interno. Le iniziative degli Stati membri relative alla sorveglianza del mercato non sono semplicemente abbastanza buone. Per esempio nel mio paese, la Danimarca, sono stati tagliati i fondi destinati al monitoraggio della sicurezza generale dei prodotti. Chiedo con urgenza che siano stanziati tutti i fondi disponibili per sollecitare gli Stati membri a fare di più in termini di sorveglianza del mercato. E’ assolutamente indispensabile garantire e rafforzare questo aspetto.</p>
      <p sl="da">Tuttavia, la sorveglianza del mercato da sola non basta. Servono anche regole migliori ed è in questo senso che stiamo lavorando, in particolare tramite il pacchetto per la libera circolazione dei prodotti nel mercato interno e la direttiva sui giocattoli. Servono regole di base per la sorveglianza del mercato. Servono requisiti più severi per i produttori e gli importatori e servono sanzioni per il non rispetto delle leggi che disciplinano il mercato. Comunque, stiamo lavorando per queste nuove regole e ci auguriamo di poterle presto attuare.</p>
    </intervention>
    <intervention id="2-081" speaker_id="28167" name="Corien Wortmann-Kool" is_mep="True" mode="spoken">
      <p sl="nl">Signor Presidente, è bene che facciamo sentire la voce del nostro Parlamento nel dibattito che si sta svolgendo nei media , perché la sicurezza dei prodotti ha un impatto diretto sui nostri cittadini e sui nostri figli.</p>
      <p sl="nl">Signor Presidente, io sono qui con un atteggiamento positivo perché il commercio internazionale contribuisce ad accrescere la prosperità sia qui che nel resto del mondo. La Cina è uno dei nostri principali partner commerciali. Per questo motivo dobbiamo investire in contatti solidi e in relazioni commerciali leali, che vadano a vantaggio della Cina e anche dei nostri cittadini in Europa. Pertanto, non possiamo e non dobbiamo tollerare che i prodotti dei nostri partner commerciali non siano conformi alle norme di sicurezza sancite dalla nostra legislazione. Circa la metà delle allerte relative all’importazione di merci pericolose riguardano prodotti provenienti dalla Cina e non si tratta solo di giocattoli, bensì anche di dentifrici, lozioni per il corpo, letti, tinture per capelli, cibo per cani e gatti e persino pacemaker .</p>
      <p sl="nl">Signor Presidente, dobbiamo fare più ordine nella nostra normativa europea e nei nostri sistemi di controllo e dobbiamo attivarci nel modo più appropriato affinché in Cina e negli altri paesi terzi vengano fabbricati prodotti sicuri. Ciò rientra certamente nelle responsabilità dei produttori, che non devono solo perseguire l’obiettivo del prezzo più basso, ma rientra anche nelle responsabilità del nostro Commissario per il commercio, Peter Mandelson. E’ encomiabile che due Commissari siano qui presenti oggi, ma vorrei chiedere loro di assicurarsi che il Commissario Mandelson attribuisca una maggiore importanza al tema della sicurezza dei prodotti nell’ambito delle conferenze per il commercio, perché è in quella sede che possiamo esigere misure e dobbiamo lottare per ottenerle. Ovviamente, dobbiamo anche offrire assistenza tecnica, ma la sicurezza dei prodotti deve rappresentare un elemento fondamentale degli accordi commerciali con la Cina, ad esempio. Se necessario, possiamo anche offrire un incentivo – in altre parole, porre delle sanzioni.</p>
      <p sl="nl">Pertanto, Commissario Kuneva, adotti una linea di fermezza anche nelle nostre relazioni commerciali e coinvolga il Commissario Mandelson, perché sfortunatamente egli non ha ancora dimostrato alcun interesse per la materia.</p>
    </intervention>
    <intervention id="2-082" speaker_id="1403" name="David Martin" is_mep="True" mode="spoken">
      <p sl="en">Signor Presidente, uno dei miei primi interventi 23 anni fa dinnanzi a questa Camera riguardò l’allora proposta di direttiva sulla sicurezza dei giocattoli. Mi compiaccio quindi degli attuali piani di rafforzare tale direttiva. Ma parliamoci chiaro: il problema della Mattel si sarebbe verificato con o senza un rafforzamento della direttiva sulla sicurezza dei giocattoli.</p>
      <p sl="en">Come è stato già detto stamani da altri onorevoli colleghi, credo che sia necessario agire in tre direzioni. Primo, dobbiamo indurre i produttori a interessarsi maggiormente della loro catena di commercializzazione e, laddove necessario, applicare sanzioni a coloro che non lo fanno. Secondo, è necessario che la Commissione crei un consenso tra gli Stati membri per garantire verifiche più severe in Europa, adeguati controlli doganali e l’applicazione della legislazione esistente nell’Unione.</p>
      <p sl="en">Per quanto riguarda la Cina, sappiamo che non risponde alle preoccupazioni per la sicurezza e la salute, ma risponde alle minacce economiche. Dovremmo prendere in considerazione l’ipotesi di proibire l’uso del marchio CE su tutti i prodotti provenienti dalla Cina fintantoché la Cina non istituisca uno o più centri di accreditamento e di verifica assolutamente indipendenti e di alta qualità. Solo allora potremo avere una certa fiducia verso i prodotti importati dalla Cina e solo attraverso un’azione di questo tipo la Cina risponderà.</p>
    </intervention>
    <intervention id="2-083" speaker_id="28177" name="Bernadette Vergnaud" is_mep="True" mode="spoken">
      <p sl="fr">Signor Presidente, signori Commissari, onorevoli deputati, quest’estate la ditta Mattel ha richiamato dal mercato venti milioni di giocattoli provenienti dalla Cina, riaccendendo così il dibattito sulla valenza del marchio CE e sulle sanzioni contro gli operatori poco rispettosi delle norme europee. Che cosa aspetta l’Unione per reagire? Il Brasile ha già vietato le importazioni. Gli Stati Uniti e il Canada aprono un’inchiesta. Noi, invece, discutiamo.</p>
      <p sl="fr">La Commissione deve essere reattiva. Ciò implica: effettuare prima di Natale una revisione della normativa europea sui giocattoli rivendicando la necessità di una massima armonizzazione; assicurarsi del rispetto da parte dei fabbricanti delle norme di sicurezza ma anche di quelle sociali e ambientali (perché non prevedere una nuova etichettatura europea che rafforzi il marchio CE?); rivedere l’efficacia dei controlli e sanzionare i fabbricanti, se necessario; chiarire le responsabilità tra produttori e importatori; potenziare la sorveglianza del mercato tramite una vera e propria cooperazione doganale tra gli Stati membri.</p>
      <p sl="fr">Ne va della responsabilità e della credibilità dell’Unione di fronte ai consumatori. Come indurli a condividere una visione positiva dell’Europa senza, prima, infondere loro nuovamente la fiducia?</p>
    </intervention>
    <intervention id="2-084" speaker_id="5735" name="Anne Ferreira" is_mep="True" mode="spoken">
      <p sl="fr">Signor Presidente, signori Commissari, onorevoli deputati, esistono nel mondo molti dirigenti d’industria e produttori poco scrupolosi che esercitano le loro attività commerciali nell’ambito dell’OMC. Costoro non si curano minimamente dell’ambiente, né della salute dei loro dipendenti e dei loro clienti, né tanto meno del fatto che possa trattarsi di bambini.</p>
      <p sl="fr">Per loro il profitto va raggiunto ad ogni costo. Queste imprese non sono solo cinesi e non vendono solo giocattoli. Pertanto, devono esservi istituzioni e legislazioni in grado di far fronte e di arrestare le loro pratiche fraudolente se non addirittura criminali.</p>
      <p sl="fr">Invece, noi oggi non possiamo far altro che constatare la debolezza dei nostri sistemi di controllo e rimettere in discussione il significato del marchio CE, che viene apposto sui prodotti commercializzati in Europa. Questo marchio deve significare che i prodotti rispettano le normative europee e non che potrebbero rispettarle, perché questo è un imbroglio ai danni del consumatore. La marcatura CE è inutile se non poggia sulla base di una reale sicurezza dei prodotti. E’ questo che vuole il consumatore europeo, come pure che la sua salute venga prima degli interessi del mercato. Per questo, l’Unione europea deve anche essere più decisa nei suoi negoziati con l’OMC.</p>
    </intervention>
    <intervention id="2-085" speaker_id="23717" name="Genowefa Grabowska" is_mep="True" mode="spoken">
      <p sl="pl">Signor Presidente, ciò che noi stiamo facendo oggi è reagire a una situazione critica, poiché temiamo per la salute e per la vita dei nostri figli. Nella proposta di risoluzione ci concentriamo principalmente sulla sicurezza dei prodotti, nella fattispecie giocattoli. Ciò che vogliamo è che questi prodotti siano fabbricati conformemente alle norme europee. Vogliamo migliori controlli, vogliamo prodotti sicuri, perché i consumatori europei grandi e piccini devono sentirsi sicuri. Tuttavia, questo non è l’unico modo possibile di reagire.</p>
      <p sl="pl">Onorevoli colleghi, un giocattolo non è un prodotto qualsiasi e non va bene considerarlo solo sotto il profilo della sicurezza e del prezzo. Un giocattolo è qualcosa di più di un semplice bene di consumo, perché plasma la mente del bambino, lo aiuta a crescere e influisce sulla sua educazione. E’ per questo che invito la Commissione a considerare tutti questi fattori nella revisione della direttiva sui giocattoli.</p>
      <p sl="pl">Commissario, approfittiamo di questa revisione per dare ai nostri figli qualcosa di più di un prodotto cinese che riflette la cultura popolare americana. I nostri figli hanno diritto a una scelta più ampia, che includa anche giocattoli che riflettano lo spirito europeo. Essi se lo meritano.</p>
    </intervention>
    <intervention id="2-086" speaker_id="28259" name="Mia De Vits" is_mep="True" mode="spoken">
      <p sl="nl">Signor Presidente, signori Commissari, onorevoli deputati, una partita di giocattoli importati dalla Cina si è rivelata pericolosa. Ciò richiede una cooperazione con le autorità cinesi. Bisogna intervenire là dove è necessario, cioè all’inizio della catena di produzione. Le multinazionali non sono esenti da colpe. Esse investono nel paese a causa della manodopera a buon mercato. Auspico che la Commissione adotti una politica per la sicurezza dei prodotti omnicomprensiva, di alto livello e basata sulle misure che seguono. Sono d’accordo con quanto sostenuto dagli onorevoli colleghi in merito alla necessità di una revisione rigorosa della legislazione sul marchio CE, con norme che disciplinino la responsabilità degli importatori e prevedano sanzioni per coloro che violano tali disposizioni. La Mattel ha dichiarato di aver commesso un errore e pertanto mi auguro che la Commissione la riprenda pesantemente. E’ necessario un accordo nell’ambito dell’OMC per arginare il fenomeno dei prodotti pericolosi che provengono dalla Cina o da altre parti del mondo, anche quelli in transito destinati ad essere riesportati. E’ necessario un maggior livello di cooperazione transfrontaliera da parte delle autorità di sorveglianza del mercato e delle dogane. Tutto ciò richiede volontà politica e risorse finanziarie. Queste esistono già per la sicurezza sul lavoro e per la sicurezza degli alimenti, quindi perché non applicarle anche alla sicurezza dei prodotti?</p>
    </intervention>
    <intervention id="2-087" speaker_id="28977" name="Roberto Musacchio" is_mep="True" mode="spoken">
      <p sl="it">Signor Presidente, onorevoli colleghi, vi è stato in questi anni un approccio del tutto ideologico alla cosiddetta libertà di commercio come unico dogma della globalizzazione liberista: poi ci si trova alle prese con i problemi, come quello di produzioni pericolose particolarmente inquietanti perché si tratta di giocattoli.</p>
      <p sl="it">C'è un problema con la Cina? Sì! Riguarda le regole di garanzia che devono essere rispettate. E noi pensiamo a un marchio di garanzia effettiva oltre il marchio CE e, per i prodotti che arrivano da fuori dell'Europa, anche alla possibilità di un marchio di riconoscibilità, quello che viene chiamato il "made in ".</p>
      <p sl="it">Ma vi è anche un problema con le multinazionali occidentali che producono in Cina o in altri luoghi e che hanno, anche nel caso dei giocattoli, grandi responsabilità di sicurezza e controllo; vi è inoltre il problema che i prodotti dichiarati come fatti in Europa devono essere veramente fatti in Europa. Non si può chiedere alla Cina di rispettare, come è necessario, diritti del lavoro e norme per l'ambiente e poi nei fatti ostacolare che ciò avvenga anche attraverso la responsabilità delle nostre multinazionali.</p>
    </intervention>
    <intervention id="2-088" speaker_id="photo_generic" name="Meglena Kuneva" is_mep="True" mode="spoken">
      <p sl="en">Membro della Commissione . − Signor Presidente, la discussione è stata veramente molto interessante e approfondita ed io ne sono grata a tutti voi. La discussione ha fatto emergere molti dubbi e ha suggerito molte misure concrete, come in un certo senso era stato già anticipato dalla Commissione. Sono lieta di poterlo dire perché, come possiamo confermare, tali misure sono state ben elaborate insieme al Parlamento.</p>
      <p sl="en">Io credo che, indipendentemente dai segnali che possiamo inviare – come la risoluzione da voi elaborata, o le proposte della Commissione, o i tentativi d’intervenire con analisi comparative da parte della Commissione per paragonare come i vari Stati membri operino sul campo – i nostri sforzi possano essere coronati da successo solo a condizione di avere una visione comune del futuro, una visione che sia basata su una società aperta e su un libero mercato, e soprattutto a condizione di non scendere a compromessi sulla sicurezza dei consumatori.</p>
      <p sl="en">Infine, vorrei ripetere ancora una volta che per me tutto ciò è della massima importanza e che non intendo scendere a compromessi in merito.</p>
      <p sl="en">Alcuni di voi hanno fatto riferimento al sistema RAPEX. RAPEX è attivo 24 ore su 24, 7 giorni su 7, il che significa che non vi sono ritardi nelle notifiche tramite RAPEX. E gradirei che parlaste con i vostri enti locali per divulgare RAPEX, perché tramite queste notifiche siamo già riusciti in vari modi ad evitare l’immissione di prodotti pericolosi sul nostro mercato. E’ molto importante ribadire che nel richiamare i prodotti dal mercato gli operatori economici si conformano ad un’obbligazione prevista dalla legislazione europea. Non è una questione di buona volontà: è perché la sicurezza generale dei prodotti esiste nella legislazione europea. Nel caso della Mattel la vernice al piombo è stata inizialmente individuata nel corso di verifiche effettuate per conto del distributore europeo. Quindi, non dovremmo mai sottovalutare l’efficienza del nostro sistema RAPEX, che stiamo estendendo anche alla Cina tramite il RAPEX-Cina che è molto importante.</p>
      <p sl="en">Prima di concludere, vorrei solo informarvi che ho chiesto alla Mattel cosa abbia fatto dei giocattoli richiamati dal mercato. Pensavo a Internet in particolare e a come si potesse accedere a tale merce tramite Internet . Vorrei dirvi che tutti quei giocattoli sono stati distrutti e che la Mattel lo ha confermato.</p>
      <p sl="en">Penso che tutti noi dobbiamo assumerci i nostri impegni e che questo sia l’unico modo di procedere per la Comunità.</p>
    </intervention>
    <intervention id="2-089" speaker_id="photo_generic" name="Günter Verheugen" is_mep="True" mode="spoken">
      <p sl="de">Vicepresidente della Commissione . − Signor Presidente, onorevoli deputati, innanzi tutto due ulteriori chiarimenti basati sui fatti. Primo, le norme europee sulla qualità e sulla sicurezza dei prodotti si applicano a ogni prodotto, a prescindere da dove venga fabbricato. Indipendentemente dal fatto che sia prodotto in Cina o in Europa, se un prodotto viene immesso nel mercato europeo, valgono al 100% le stesse norme poiché non v’è alcuna distinzione di sorta. Questo è implicito.</p>
      <p sl="de">Secondo, lo ripeterò ancora una volta: ovviamente, anche la vecchia direttiva sulla sicurezza dei giocattoli proibisce l’importazione di giocattoli pericolosi. I giocattoli richiamati dalla Mattel non erano conformi alle norme europee e non potevano essere commercializzati in Europa.</p>
      <p sl="de">Vendo adesso alle due principali questioni complesse che sono state al centro della discussione odierna. Innanzi tutto la direttiva sulla sicurezza dei giocattoli. La Commissione, di cui faccio parte, ha annunciato la revisione della direttiva all’inizio del 2005. All’inizio del 2005! Da allora fa parte del programma legislativo della Commissione. Tale programma legislativo è stato discusso in Parlamento. Non mi risulta che alcun membro del Parlamento abbia richiesto che la nuova direttiva sulla sicurezza dei giocattoli venisse elaborata prima. Né ciò sarebbe stato possibile. Questo è un mercato così complicato e di così vaste dimensioni che non è possibile farlo come se niente fosse.</p>
      <p sl="de">Lo garantisco ancora una volta: questa nuova direttiva sulla sicurezza dei giocattoli sarà pronta per la fine dell’anno. I funzionari che stanno lavorando alla sua messa a punto sono stati incaricati di elaborare una norma sulla sicurezza dei giocattoli che sia la più severa possibile – e sottolineo “la più severa possibile”. Ciò comprende espressamente – poiché alcuni in questa sede vi hanno accennato – il fatto che io abbia dato incarico molto tempo addietro, non solo adesso, affinché i composti chimici cancerogeni, mutageni e tossici per la riproduzione non possano essere usati nei giocattoli. Ve ne sono ancora più di 900. Tutto ciò è già stato deciso.</p>
      <p sl="de">V’è poi la questione della sorveglianza del mercato e del marchio CE. Direi, onorevole Sturdy, che non è assolutamente giusto biasimare la Commissione per il fatto che rispettiamo il principio, sancito dai Trattati, della divisione del lavoro tra le Istituzioni europee e gli Stati membri. La sorveglianza del mercato è responsabilità esclusiva degli Stati membri. Ciò che possiamo fare – e stiamo appunto facendo – è rafforzare e migliorare la cooperazione, ma non possiamo assumerci la responsabilità.</p>
      <p sl="de">E’ stata avanzata tutta una serie di richieste in questa sede su come poter migliorare il sistema. Sono estremamente soddisfatto di tali richieste, perché corrispondono esattamente a ciò che la Commissione vi ha comunicato all’inizio dell’anno sulla riforma del mercato interno. La Commissione aveva chiesto che gli Stati membri avessero l’obbligo di sorvegliare il mercato sia all’interno che all’esterno dei loro confini – e questo è precisamente quanto contenuto nella nostra proposta. Gli Stati membri dovrebbero essere obbligati a rendere disponibili le risorse necessarie – questo figura nella nostra proposta. Gli Stati membri dovrebbero essere obbligati a scambiarsi tempestivamente le informazioni rilevanti – questo figura nella nostra proposta. Infine, è stato proposto di infliggere pene e sanzioni severe a chiunque infranga queste regole – anche questo figura nella nostra proposta.</p>
      <p sl="de">Pertanto mi appello con la massima urgenza a voi, Parlamento europeo, e al Consiglio, che non è presente qui, perché discutiate senza indugio le proposte presentate dalla Commissione all’inizio dell’anno e le adottiate. Così si compirà la maggior parte di ciò che è stato giustamente richiesto oggi in questa sede.</p>
      <a text="(Applausi)"/>
    </intervention>
    <intervention id="2-090" speaker_id="23788" is_mep="True" mode="spoken" role="Presidente">
      <p sl="unknown">Comunico di aver ricevuto sei proposte di risoluzione ai sensi dell’articolo 103, paragrafo 2, del Regolamento.</p>
      <p sl="unknown">La discussione è chiusa.</p>
      <p sl="unknown">La votazione si svolgerà mercoledì 26 settembre 2007.</p>
      <p sl="unknown">Dichiarazioni scritte (articolo 142)</p>
    </intervention>
    <intervention id="2-091" speaker_id="28275" name="Małgorzata Handzlik" is_mep="True" mode="written">
      <p sl="pl">Signor Presidente, la circolazione delle merci è un sistema che si autoregola liberamente. I giocattoli pericolosi fabbricati in Cina sono un problema per tutti noi. Molti milioni di questi articoli sono partiti dall’Asia e sono entrati in Europa e negli Stati Uniti. Chi è responsabile di questo? I produttori? I subappaltatori? L’importatore? Tutti? O nessuno?</p>
      <p sl="pl">Nell’attuale era di progressiva globalizzazione, nulla può essere più sbagliato che pensare che i problemi degli altri non abbiano attinenza con noi.</p>
      <p sl="pl">L’UE sta cercando di far fronte a tali sfide e quindi ha proposto una norma relativa alla commercializzazione dei prodotti. Entro la fine dell’anno, dovrebbe anche esser presentata una proposta di revisione della direttiva sulla sicurezza dei giocattoli.</p>
      <p sl="pl">A mio parere, il problema della commercializzazione dei prodotti è connesso con diverse altre questioni che è necessario sottolineare:</p>
      <p sl="pl">informazione del consumatore sui prodotti acquistati: una buona informazione è la migliore protezione del consumatore;</p>
      <p sl="pl">sorveglianza del mercato da parte degli Stati membri;</p>
      <p sl="pl">maggiore cooperazione tra gli Stati;</p>
      <p sl="pl">un nuovo approccio nei confronti del marchio europeo, che indichi un prodotto sicuro che soddisfa i requisiti europei.</p>
      <p sl="pl">Questi sono solo alcuni dei possibili suggerimenti per migliorare la situazione attuale per quanto riguarda la commercializzazione dei prodotti e la protezione dei consumatori. Siamo solo all’inizio di un lungo cammino che ci condurrà ad un mercato dove non circoleranno più prodotti pericolosi e non controllati. Molto lavoro resta ancora da fare, ma la legislazione europea è la via giusta per procedere e ci offre la speranza che in futuro saremo liberi dai pericoli che ci vengono da articoli di uso quotidiano e che né noi né i nostri figli correremo più rischi.</p>
    </intervention>
    <intervention id="2-092" speaker_id="28199" name="Gábor Harangozó" is_mep="True" mode="written">
      <p sl="it">La sicurezza dei consumatori suscita serie preoccupazioni nei nostri cittadini, specie quando si tratta di rischi che mettono a repentaglio la salute dei più vulnerabili, cioè i nostri bambini. Dovremmo quindi occuparci di tali preoccupazioni con tempestività e trasparenza perché non si possono accettare compromessi quando è in gioco la salute dei consumatori. L’Unione europea dovrebbe invero garantire nel modo più assoluto il rispetto delle sue norme severe per quanto riguarda le importazioni di prodotti provenienti da paesi con un livello qualitativo inferiore, come la Cina. Sotto questo profilo, il ruolo di RAPEX, il sistema di scambio rapido di informazioni su prodotti di consumo pericolosi non alimentari (inclusi i giocattoli), è di stragrande importanza alla luce dell’enorme flusso di importazioni da paesi come la Cina. Serve quindi un’azione dettagliata e regolare di segnalazione ed è necessario aiutare i nostri partner ad adeguarsi ai nostri requisiti di sicurezza, affinché possano individuare i prodotti potenzialmente pericolosi. La fiducia del consumatore è essenziale e pertanto dobbiamo maggiormente concentrarci sulla prevenzione, sulla rapidità dei meccanismi di reazione e sull’effettiva applicazione dei requisiti tecnici previsti dalle norme europee.</p>
    </intervention>
    <intervention id="2-093" speaker_id="2338" name="Ian Hudghton" is_mep="True" mode="written">
      <p sl="en">Il recente richiamo dal mercato di milioni di giocattoli prodotti dall’americana Mattel, dovuto a motivi di sicurezza riguardanti anche il contenuto di piombo di tali giocattoli, ha tirato il campanello d’allarme nel mondo intero. La questione suscita preoccupazioni e riguarda tutti noi perché sono in gioco la sicurezza e la salute. Un aggiornamento della direttiva è decisivo per proteggere i nostri interessi nazionali e per la salute dei bambini.</p>
      <p sl="en">Invito la Commissione ad attivarsi per il problema dei prodotti pericolosi e a considerare un approccio normativo alternativo. Le autorità cinesi devono prendere le misure appropriate per elevare i loro standard produttivi, ma altrettanto importante è il dovere delle aziende, che commissionano prodotti in Oriente per approfittare dei costi inferiori, che devono garantire il rispetto delle norme di sicurezza. La sicurezza dei prodotti è una questione che riguarda la salute pubblica e merita un’attenzione immediata.</p>
    </intervention>
  </section>
  <section id="creitem6" title="6. Turno di votazioni">
    <intervention id="2-096" speaker_id="1253" is_mep="True" mode="spoken" role="Presidente">
      <p sl="unknown">Passiamo ora al turno di votazioni.</p>
      <a text="(Per i risultati dettagliati del turno di votazioni: vedasi processo verbale)"/>
    </intervention>
  </section>
  <section id="creitem7" title="6.1. Accordo CE/Panama su taluni aspetti relativi ai servizi aerei (votazione)"/>
  <section id="creitem8" title="6.2. Accordo CE-Kirghizistan su taluni aspetti relativi ai servizi aerei (votazione)"/>
  <section id="creitem9" title="6.3. Accordo CE-Giordania su taluni aspetti relativi ai servizi aerei (votazione)"/>
  <section id="creitem10" title="6.4. Accordo di cooperazione scientifica e tecnica tra la CE e Israele (votazione)"/>
  <section id="creitem11" title="6.5. Partecipazione della Bulgaria e della Romania all’accordo di cooperazione e di unione doganale tra la CEE e San Marino (votazione)"/>
  <section id="creitem12" title="6.6. Aiuti nazionali concessi dalla Finlandia per le sementi e le sementi di cereali (votazione)"/>
  <section id="creitem13" title="6.7. Aliquota di accisa sul rum (votazione)"/>
  <section id="creitem14" title="6.8. Sicurezza stradale: veicoli a motore a due ruote, dispositivo di ritenuta per passeggeri (Versione codificata) (votazione)"/>
  <section id="creitem15" title="6.9. Sicurezza stradale: veicoli a motore a due ruote, prescrizioni relative ai cavalletti (Versione codificata) (votazione)"/>
  <section id="creitem16" title="6.10. Targa posteriore d’immatricolazione dei veicoli a motore a due o tre ruote (Versione codificata) (votazione)"/>
  <section id="creitem17" title="6.11. Applicazione delle regole della concorrenza ai trasporti ferroviari, stradali e per via navigabile (Versione codificata) (votazione)"/>
  <section id="creitem18" title="6.12. Retrovisori dei trattori agricoli o forestali a ruote (Versione codificata) (votazione)"/>
  <section id="creitem19" title="6.13. Dispositivi di protezione in caso di capovolgimento dei trattori agricoli o forestali a ruote (Versione codificata) (votazione)"/>
  <section id="creitem20" title="6.14. Statistiche sull’istruzione e sull’apprendimento permanente (votazione)"/>
  <section id="creitem21" title="6.15. Sviluppo delle ferrovie comunitarie (votazione)"/>
  <section id="creitem22" title="6.16. Certificazione del personale addetto alla guida di locomotori e treni (votazione)"/>
  <section id="creitem23" title="6.17. Diritti e obblighi dei passeggeri nel trasporto ferroviario (votazione)"/>
  <section id="creitem24" title="6.18. Ristrutturazione dell’industria dello zucchero (votazione)">
    <intervention id="2-133" speaker_id="1040" name="Friedrich-Wilhelm Graefe zu Baringdorf" is_mep="True" mode="spoken">
      <p sl="de">Signor Presidente, questa proposta riguarda i finanziamenti destinati ai coltivatori nell’ambito del fondo di ristrutturazione e la commissione ha approvato il seguente enunciato: “un importo di almeno il 50% dell’aiuto alla ristrutturazione”. Io vorrei cambiarlo sostituendovi il 25%. Questa percentuale è stata concordata con gli altri gruppi e mi auguro possa essere accolta.</p>
    </intervention>
    <intervention id="2-135" speaker_id="1040" name="Friedrich-Wilhelm Graefe zu Baringdorf" is_mep="True" mode="spoken">
      <p sl="de">Signor Presidente, a nome del nostro gruppo, vorrei presentare una richiesta di rinvio in commissione conformemente all’articolo 168, paragrafo 2, del Regolamento. Il motivo di tale richiesta è che abbiamo appena deciso un importo del 25% dell’aiuto alla ristrutturazione per i coltivatori di barbabietola, mentre la Commissione insiste su una percentuale del 10%.</p>
      <p sl="de">Nell’ultima versione gli Stati membri sono riusciti a superare questa discrepanza e anche questo è stato abolito. Abbiamo già avuto occasione di considerare se chiedere il rinvio in commissione a questo punto e quindi accontentarci del 10%. Non dovremmo rifarlo un’altra volta! La nostra sola opportunità – poiché siamo in fase di procedura di consultazione – di poter riaprire la discussione con la Commissione è chiedere il rinvio adesso e negoziare con la Commissione e il Consiglio.</p>
    </intervention>
    <intervention id="2-136" speaker_id="4528" name="Neil Parish" is_mep="True" mode="spoken">
      <p sl="en">Presidente della commissione per l’agricoltura e lo sviluppo rurale . – Signor Presidente, io non penso che sia giusto rinviare la discussione in commissione. Penso che si debba prendere una decisione. Dobbiamo procedere con la ristrutturazione. E’ per questo che non sono d’accordo con il rinvio in commissione e che purtroppo sono contrario a quanto proposto dall’onorevole Graefe zu Baringdorf.</p>
    </intervention>
    <intervention id="2-137" speaker_id="28579" name="Katerina Batzeli" is_mep="True" mode="spoken" role="relatore">
      <p sl="el">Signor Presidente, non sono d’accordo con la proposta dell’onorevole Graefe zu Baringdorf. Vorrei chiarire a questa Camera quanto segue: abbiamo appena votato una proposta in base alla quale per la prima volta tutti i produttori riceveranno una somma complessiva pari a 260 euro più 25 euro. In tal modo l’ammontare totale delle sovvenzioni viene a essere intorno ai 400 euro.</p>
      <p sl="el">Da un punto di vista finanziario la cosa è perfettamente bilanciata e credo che contribuisca ad aiutare il settore nel suo insieme.</p>
    </intervention>
  </section>
  <section id="creitem25" title="6.19. Organizzazione comune dei mercati nel settore dello zucchero (votazione)">
    <intervention id="2-141" speaker_id="28579" name="Katerina Batzeli" is_mep="True" mode="spoken" role="relatore">
      <p sl="el">Signor Presidente, mi consenta di evitare la lettura dell’enunciato tecnico dell’emendamento nel caso in cui non dovesse concordare con la questione politica che le espongo:</p>
      <p sl="el">l’articolo 10, paragrafo 2, del regolamento N. 318/2006 riguarda la possibilità di un’ulteriore riduzione delle quote di zucchero dopo il 2010. La commissione per l’agricoltura e lo sviluppo rurale ha presentato l’emendamento addirittura prima che potessimo sapere che esito avesse avuto l’attuazione della nuova OCM negli Stati membri e sull’andamento degli affari. L’emendamento suggerisce una riduzione lineare del 13,5% per il periodo dopo il 2010. Se la Commissione propone, ad esempio, una riduzione del 10% per lo stesso periodo, ci sarà un problema.</p>
      <p sl="el">Il mio emendamento orale ha il mero scopo di inviare un messaggio e di fornire una metodologia di base da poter adottare nell’eventualità di effettuare un’ulteriore riduzione dopo il 2013. L’emendamento terrà conto dell’andamento degli affari, cioè della misura in cui gli affari si siano adattati allo statu quo e alla situazione degli Stati membri.</p>
    </intervention>
  </section>
  <section id="creitem26" title="6.20. Tabella di marcia per le energie rinnovabili in Europa (votazione)">
    <intervention id="2-145" speaker_id="28153" name="Britta Thomsen" is_mep="True" mode="spoken" role="relatore">
      <p sl="en">Signor Presidente, voglio solo dire che mi auguro che tutti votino a favore di questa risoluzione, perché è molto importante che il Parlamento resti unito su questa questione.</p>
    </intervention>
  </section>
  <section id="creitem27" title="7. Dichiarazioni di voto">
    <intervention id="2-148" speaker_id="33775" name="Jean-Pierre Audy" is_mep="True" mode="written">
      <p sl="it">Ho votato a favore della relazione dell’esimia collega tedesca, onorevole Angélina Niebler, sulla proposta di decisione del Consiglio relativa alla conclusione dell’accordo di cooperazione scientifica e tecnica tra l’Unione europea e lo Stato israeliano. Mi congratulo sinceramente con la Commissione europea che ha negoziato questo accordo fondato sui principi del vantaggio reciproco, delle possibilità reciproche di impegnarsi in attività e programmi svolti da ciascuna parte nei settori oggetto dell’accordo, della non discriminazione, dell’effettiva tutela della proprietà intellettuale e dell’equa condivisione dei diritti di proprietà intellettuale.</p>
    </intervention>
    <intervention id="2-150" speaker_id="33775" name="Jean-Pierre Audy" is_mep="True" mode="written">
      <p sl="it">Ho votato a favore della relazione dell’esimio collega spagnolo, onorevole Gerardo Galeote, sulla proposta di decisione del Consiglio che autorizza la Francia ad applicare un tasso di accise ridotto sul rum “tradizionale” prodotto nei suoi dipartimenti d’oltremare e abroga la decisione del Consiglio del 18 febbraio 2002.</p>
      <p sl="it">Questa proposta mira ad autorizzare la Francia ad applicare un’accisa di aliquota ridotta sul rum “tradizionale” prodotto nei suoi dipartimenti d’oltremare per un contingente importante dal 1 gennaio 2007 al 31 dicembre 2012. Essa estende in termini di volume e di durata il dispositivo fiscale applicato al rum tradizionale poiché la situazione si è degradata negli ultimi anni. E’ un’ottima notizia per le produzioni della filiera canna-zucchero-rum, che sono indispensabili per assicurare l’equilibrio economico e sociale di questi territori.</p>
      <p sl="it">Mi compiaccio vivamente che questa votazione in prima lettura senza emendamenti apra la strada per una rapida adozione di questo testo e ringrazio la collega francese, onorevole Margie Sudre, che ha svolto un eccellente lavoro ed ha fermamente difeso questa proposta nella commissione per lo sviluppo regionale.</p>
    </intervention>
    <intervention id="2-151" speaker_id="4340" name="Margie Sudre" is_mep="True" mode="written">
      <p sl="it">Il nuovo dispositivo fiscale tiene conto del fatto che la competitività del rum tradizionale dei territori d’oltremare si è molto deteriorata dal 2001 a questa parte e che è necessario sostenere la filiera canna-zucchero-rum per l’equilibrio economico e sociale di questi territori.</p>
      <p sl="it">La misura è proporzionale ai costi aggiuntivi sostenuti dalla filiera a causa degli svantaggi legati alla sua situazione ultraperiferica, in particolare la distanza, nonché ad un mercato stretto e ad un rilievo accidentato, che spiegano il prezzo elevato della canna.</p>
      <p sl="it">La Commissione ha opportunamente tenuto conto del fatto che 40 000 posti di lavoro dipendono direttamente o indirettamente dalla coltivazione della canna da zucchero, su un totale di 5 500 aziende agricole. Il nuovo regime fiscale deve parimenti contribuire al mantenimento di 10 distillerie in Guadalupa, 9 in Martinica, 3 a La Riunione e 1 in Guyana e di circa 22 000 posti di lavoro in diretto rapporto con la produzione di rum.</p>
      <p sl="it">Gli aiuti europei permetteranno al rum dei territori d’oltremare di garantirsi uno sbocco commerciale e di resistere alla concorrenza dei produttori dei paesi ACP ed andrà a vantaggio dei produttori locali che, ben consci delle difficoltà estreme che si profilano per il futuro, soprattutto in seguito alle devastazioni dovute al passaggio del ciclone Dean sulle Antille il mese scorso, erano in attesa di un segnale positivo.</p>
    </intervention>
    <intervention id="2-152" speaker_id="28144" name="Lars Wohlin" is_mep="True" mode="written">
      <p sl="sv">Ho votato contro la relazione dell’onorevole Gerardo Galeote (A6-0318/2007) oggi. La Francia non deve poter favorire i produttori di rum dei suoi dipartimenti d’oltremare applicando una tassazione inferiore. Il miglior modo per sostenere l’agricoltura nei paesi meno progrediti è quello di applicare tariffe ai prodotti agricoli di tutti i paesi del mondo e abolire la politica agricola comune (PAC). Inoltre, le accise sull’alcool hanno lo scopo di moderare il consumo di alcolici. Gli effetti perniciosi dell’alcool sono gli stessi indipendentemente dal fatto che sia prodotto in Guadalupa, in Martinica o in qualunque altra parte del mondo.</p>
    </intervention>
    <intervention id="2-975" speaker_id="33775" name="Jean-Pierre Audy" is_mep="True" mode="written">
      <p sl="it">Ho votato a favore della relazione dell’esimio collega tedesco, onorevole Hans-Peter Mayer, sulla proposta modificata di direttiva del Parlamento europeo e del Consiglio relativa al dispositivo di ritenuta per passeggeri dei veicoli a motore a due ruote (versione codificata).</p>
      <p sl="it">Colgo l’occasione di questa dichiarazione di voto per denunciare il ritardo nel lavoro di codificazione del diritto europeo. Nello specifico i fatti risalgono al 27 marzo 2003, quando la Commissione europea ha presentato una proposta di direttiva del Parlamento europeo e del Consiglio recante codificazione della direttiva 93/32/CEE del Consiglio relativa al dispositivo di ritenuta per passeggeri dei veicoli a motore a due ruote. Il gruppo consultivo dei servizi giuridici, previsto dall’accordo interistituzionale del 20 dicembre 1994 sul metodo di lavoro accelerato ai fini della codificazione ufficiale dei testi legislativi, ha ritenuto, con parere del 26 giugno 2003, che la suddetta proposta si limita effettivamente ad una mera codificazione, senza modificazioni sostanziali degli atti che ne sono oggetto. Ed è solo in questo mese di settembre del 2007 che noi votiamo su tale codificazione: non è normale! Invito la Commissione ad accelerare la codificazione del diritto europeo.</p>
    </intervention>
    <intervention id="2-973" speaker_id="33775" name="Jean-Pierre Audy" is_mep="True" mode="written">
      <p sl="it">Ho votato a favore della relazione dell’esimio collega tedesco, onorevole Hans-Peter Mayer, sulla proposta modificata di direttiva del Parlamento europeo e del Consiglio relativa ai cavalletti dei veicoli a motore a due ruote (versione codificata).</p>
      <p sl="it">Colgo l’occasione di questa dichiarazione di voto per denunciare il ritardo nel lavoro di codificazione del diritto europeo. I fatti risalgono al 28 marzo 2003, quando la Commissione europea ha presentato una proposta di direttiva del Parlamento europeo e del Consiglio recante codificazione della direttiva 93/31/CEE del Consiglio relativa ai cavalletti dei veicoli a motore a due ruote. Il gruppo consultivo dei servizi giuridici, previsto dall’accordo interistituzionale del 20 dicembre 1994 sul metodo di lavoro accelerato ai fini della codificazione ufficiale dei testi legislativi, ha ritenuto, con parere del 26 giugno 2003, che la suddetta proposta si limita effettivamente ad una mera codificazione, senza modificazioni sostanziali degli atti che ne sono oggetto. Ed è solo in questo mese di settembre del 2007 che noi votiamo su tale codificazione: non è normale! Invito la Commissione ad accelerare la codificazione del diritto europeo.</p>
    </intervention>
    <intervention id="2-971" speaker_id="33775" name="Jean-Pierre Audy" is_mep="True" mode="written">
      <p sl="it">Ho votato a favore della relazione dell’esimio collega tedesco, onorevole Hans-Peter Mayer, sulla proposta modificata di direttiva del Parlamento europeo e del Consiglio relativa all’alloggiamento per il montaggio della targa posteriore d’immatricolazione dei veicoli a motore a due o tre ruote (versione codificata).</p>
      <p sl="it">Colgo l’occasione di questa dichiarazione di voto per denunciare il ritardo nel lavoro di codificazione del diritto europeo. Nello specifico i fatti risalgono al 5 settembre 2006, quando la Commissione europea ha presentato una proposta per la codificazione della direttiva 93/94/CEE del Consiglio del 29 ottobre 1993 relativa all’alloggiamento per il montaggio della targa posteriore d’immatricolazione dei veicoli a motore a due o tre ruote. Non so se il gruppo consultivo dei servizi giuridici, previsto dall’accordo interistituzionale del 20 dicembre 1994 sul metodo di lavoro accelerato ai fini della codificazione ufficiale dei testi legislativi, sia stato consultato. Comunque sia, è solo in questo mese di settembre del 2007 che votiamo su tale codificazione: non è normale! Invito la Commissione ad accelerare la codificazione del diritto europeo.</p>
    </intervention>
    <intervention id="2-154" speaker_id="4466" name="Ilda Figueiredo" is_mep="True" mode="written">
      <p sl="pt">Sappiamo che le statistiche della Comunità sull’istruzione e la formazione sono state effettuate negli ultimi dieci anni in base a un accordo informale tra gli Stati membri in risposta alla risoluzione del Consiglio del 5 dicembre 1994 sulla promozione delle statistiche in materia di istruzione e formazione nell’Unione europea.</p>
      <p sl="pt">Tali statistiche vengono elaborate dagli Stati membri e trasmesse alla Commissione (Eurostat) ogni anno su base volontaria nel quadro di un’azione comune con l’OCSE e l’Istituto di statistica dell’UNESCO, nota come “raccolta di dati UOE”. L’Eurostat raccoglie inoltre dati sull’istruzione, la formazione e l’apprendimento permanente attraverso altre fonti, oltre a statistiche sulla formazione professionale nelle imprese.</p>
      <p sl="pt">Adesso si sta tentando di mettere a punto un quadro giuridico per disciplinare e ufficializzare l’elaborazione delle statistiche, nel caso debba essere istituito un sistema stabile per l’elaborazione di statistiche comunitarie in tali settori. Tuttavia, vi sono state lacune e confusione ed è stato necessario un chiarimento in sede parlamentare. Ci sembra quindi che il testo finale garantisca una maggiore trasparenza e ci auguriamo che la sua attuazione non comporti eccessivi oneri amministrativi o finanziari.</p>
    </intervention>
    <intervention id="2-155" speaker_id="26833" name="Milan Gaľa" is_mep="True" mode="written">
      <p sl="sk">Mi congratulo con l’onorevole Nikolaos Sifunakis per la sua eccellente relazione. Ho votato per il testo presentato dandogli mio appoggio incondizionato. Nella mia qualità di relatore per la commissione per la cultura e l’istruzione sulla proposta di istituzione di un quadro europeo delle qualifiche per l’apprendimento permanente, accolgo con favore la presente iniziativa della Commissione.</p>
      <p sl="sk">Alla luce degli sforzi che stiamo compiendo per mettere in risalto l’istruzione, la formazione professionale e l’apprendimento permanente nel contesto della strategia di Lisbona, ritengo sia importante garantire che vi sia un feedback di tali sforzi e che si adottino misure concrete per quanto riguarda l’istruzione nell’Unione europea.</p>
      <p sl="sk">Statistiche comparabili permetteranno di istituire un sistema stabile per confrontare i dati statistici relativi all’istruzione e all’apprendimento permanente. Disporremo di informazioni su base statistica estremamente significative e che ci aiuteranno ad individuare eventuali carenze e errori nell’attuazione della politica dell’istruzione della Comunità.</p>
    </intervention>
    <intervention id="2-156" speaker_id="photo_generic" name="Hélène Goudin and Nils Lundgren" is_mep="True" mode="written">
      <p sl="sv">La Junilistan accetta le proposte della Commissione e gli emendamenti del Parlamento europeo, a condizione che le Istituzioni dell’UE rispettino il principio che la politica dell’istruzione è una competenza nazionale.</p>
      <p sl="sv">Tuttavia, nell’emendamento 7, la commissione per la cultura e l’istruzione del Parlamento europeo propone di far riferimento alla Carta dei diritti fondamentali dell’Unione europea. Non esiste niente di simile. Gli Stati membri dell’Unione europea non hanno mai adottato tale carta. Vi è stato un riferimento a tale documento nel progetto di Trattato costituzionale respinto nell’estate del 2005 in base alla procedura democratica. D’altra parte, tutti gli Stati membri hanno firmato sotto l’egida del Consiglio d’Europa la Convenzione europea per la salvaguardia dei diritti dell’uomo. Ciò significa che tutti i cittadini europei possono far valere i loro diritti e le loro libertà fondamentali dinnanzi alla Corte europea dei diritti dell’uomo.</p>
      <p sl="sv">La carta europea rappresenta l’opposto dell’UE “più snella ma più efficace” spesso menzionata nei discorsi solenni sulla sussidiarietà. L’UE si dovrebbe concentrare sulle questioni transfrontaliere e si dovrebbe esimere dalle questioni sulle quali i singoli Stati membri possono decidere liberamente o che sono state già disciplinate da altri trattati internazionali.</p>
      <p sl="sv">Ne consegue che la proposta di una Carta dei diritti fondamentali dell’Unione europea dovrebbe essere respinta, come, ovviamente, il “nuovo” Trattato dell’Unione.</p>
    </intervention>
    <intervention id="2-157" speaker_id="28255" name="Andreas Mölzer" is_mep="True" mode="written">
      <p sl="de">Le statistiche dimostrano ciò che tutti sappiamo: un buon livello d’istruzione garantisce redditi più alti e protegge dalla disoccupazione. In tal senso è irresponsabile da parte dell’UE consentire l’ingresso di un altissimo numero di immigrati non specializzati condannandoli a una vita di disoccupazione o di lavoro clandestino, perché ciò finisce con l’esercitare ancora più pressione sui settori a basso costo della manodopera favorendo la criminalità o gravando “semplicemente” sullo stato sociale.</p>
      <p sl="de">E nel caso ci trovassimo veramente di fronte ad una carenza di lavoratori specializzati, dovremmo formare la nostra stessa manodopera invece di ammiccare a facili rimpiazzi che provengono dall’estero con una carta verde o blu e che spingono i nostri salari verso il basso. Su questo punto è indispensabile disporre di dati statistici per rispondere a tendenze indesiderate.</p>
    </intervention>
    <intervention id="2-159" speaker_id="28255" name="Andreas Mölzer" is_mep="True" mode="spoken">
      <p sl="de">Signor Presidente, mi sono astenuto nella votazione sulla relazione dell’onorevole Jarzembowski perché le tratte ad alta velocità sono state recentemente potenziate in Europa principalmente tra le grandi città, mentre le tratte brevi sono state vergognosamente trascurate nonostante il 90% dei viaggi riguardi proprio tali tratte. Da una parte Bruxelles chiede una maggior mobilità delle persone e vuole dirottare il traffico dalla strada alla ferrovia, ma dall’altra cerca di mettere in gioco il meccanismo opposto tramite la formula magica della privatizzazione.</p>
      <p sl="de">L’UE deve garantire che norme e sistemi comuni facilitino il trasporto ferroviario transfrontaliero e deve promuovere grandi progetti per i raccordi principali. Per finire, comunque, deve capire che gli investitori privati non pensano al benessere del paese e della popolazione, bensì essenzialmente solo ai loro profitti e alla remunerazione del capitale investito.</p>
    </intervention>
    <intervention id="2-160" speaker_id="4413" name="Carlo Fatuzzo" is_mep="True" mode="spoken">
      <p sl="it">Signor Presidente, onorevoli colleghi, ho votato a favore della relazione dell'on. Georg Jarzembowski, anche perché mi auguro che il nostro bravissimo relatore ascolti le pensionate e i pensionati che a Roma, partendo da Strasburgo, sapendo che si votava questa relazione mi hanno detto: "Ma Fatuzzo, è tanto che tu non fai più dichiarazioni di voto! Noi vorremmo che tu dicessi al Parlamento europeo, anche se quando tu parlerai se ne usciranno tutti pensando ai fatti loro e chiacchierando, vorrei che tu dicessi al Presidente che ti ascolta attentamente, che si facciano finalmente le tessere di libera circolazione in tutta Europa, per i pensionati che vogliono vedere l'Europa con i loro occhi dopo averla costruita in tanti anni di lavoro".</p>
    </intervention>
    <intervention id="2-161" speaker_id="31123" name="Pedro Guerreiro" is_mep="True" mode="written">
      <p sl="pt">La conclusione della procedura di conciliazione tra il Parlamento europeo e il Consiglio su quello che viene eufemisticamente definito “lo sviluppo delle ferrovie comunitarie” segna l’inizio della liberalizzazione dei servizi di trasporto internazionale dei passeggeri a partire dal 1° gennaio 2010.</p>
      <p sl="pt">Vorremmo far notare che nelle precedenti letture abbiamo presentato proposte in seno al Parlamento per respingere questa iniziativa della Commissione. Tuttavia, la maggioranza dell’Aula ha votato a favore di un’accelerazione del processo di liberalizzazione (e privatizzazione) dei servizi ferroviari di trasporto dei passeggeri cercando di includervi anche quelli nazionali a partire dal 2017. Tale proposta, però, non ha avuto successo e non ha ottenuto la maggioranza richiesta per essere adottata.</p>
      <p sl="pt">La liberalizzazione del trasporto ferroviario è un tentativo di far passare le linee (più redditizie) nelle mani dei grandi interessi privati, privatizzando il funzionamento di tali linee (in particolare tramite concessioni) e promuovendo la creazione di monopoli a spese delle finanze pubbliche.</p>
      <p sl="pt">Il trasporto ferroviario è un settore strategico per lo sviluppo di un paese per l’importante ruolo che svolge nel trasporto delle merci, per la mobilità dei lavoratori e per la popolazione in generale nonché per gli enormi benefici che produce sull’ambiente e sulla coesione sociale e territoriale. Ciò di cui abbiamo bisogno sono la promozione e lo sviluppo dei sistemi pubblici di trasporto ferroviario, non della loro privatizzazione.</p>
      <p sl="pt">E’ per questo che abbiamo votato contro.</p>
    </intervention>
    <intervention id="2-162" speaker_id="28251" name="Jörg Leichtfried" is_mep="True" mode="written">
      <p sl="de">Io voto a favore della liberalizzazione del trasporto internazionale a partire dal 2010.</p>
      <p sl="de">Al più tardi due anni dopo l’entrata in vigore della legge, la Commissione europea dovrebbe esaminare l’impatto della direttiva ed aprire una discussione sulla possibilità di un’ulteriore apertura.</p>
      <p sl="de">Così vi sarà un limite alla concorrenza e le aziende nazionali non correrebbero rischi.</p>
      <p sl="de">Sono sollevato dal fatto che il Parlamento europeo abbia fornito argomentazioni a sfavore della liberalizzazione automatica del trasporto ferroviario nazionale nel 2017.</p>
    </intervention>
    <intervention id="2-163" speaker_id="28382" name="Andrzej Jan Szejna" is_mep="True" mode="written">
      <p sl="pl">Io voto a favore della relazione dell’onorevole Georg Jarzembowski sul progetto comune, approvato dal comitato di conciliazione, di direttiva del Parlamento europeo e del Consiglio che modifica la direttiva 91/440/CEE del Consiglio relativa allo sviluppo delle ferrovie comunitarie e la direttiva 2001/14/CE del Parlamento europeo e del Consiglio relativa alla ripartizione della capacità di infrastruttura ferroviaria e all’imposizione dei diritti per l’utilizzo dell’infrastruttura ferroviaria.</p>
      <p sl="pl">Il terzo pacchetto ferroviario costituisce un elemento importante della normativa sui trasporti. Le reti per il trasporto internazionale dei passeggeri devono essere aperte e la Commissione europea dovrebbe analizzare la situazione del mercato del trasporto internazionale dei passeggeri in vista di una decisione sull’adozione di un’ulteriore liberalizzazione che copra anche il trasporto nazionale.</p>
    </intervention>
    <intervention id="2-164" speaker_id="28144" name="Lars Wohlin" is_mep="True" mode="written">
      <p sl="sv">Io sono favorevole alla possibilità di un traffico ferroviario transfrontaliero tuttavia, affinché un mercato funzioni in modo appropriato, vi devono essere pari opportunità di concorrenza. E’ pertanto inopportuno che l’UE imponga una legislazione in virtù della quale paesi che non hanno ancora liberalizzato il trasporto ferroviario abbiano il diritto di competere con altri operatori su un mercato deregolamentato che interessa i servizi di trasporto internazionale dei passeggeri. In pratica la proposta offre alle imprese ferroviarie a partecipazione statale la possibilità di competere su un mercato dove vige la libera concorrenza, il che a lungo termine presenta il rischio di disattivare i meccanismi del mercato. Pertanto ho optato di votare contro la relazione. Le imprese ferroviarie a partecipazione statale non dovrebbero poter competere su un mercato dove vige la libera concorrenza.</p>
    </intervention>
    <intervention id="2-166" speaker_id="31123" name="Pedro Guerreiro" is_mep="True" mode="written">
      <p sl="pt">La proposta di direttiva relativa alla “certificazione del personale viaggiante addetto alla guida di locomotori e treni sulla rete ferroviaria europea della Comunità” fa parte del “terzo pacchetto ferroviario” che mira essenzialmente a promuovere la liberalizzazione dei servizi di trasporto internazionale dei passeggeri.</p>
      <p sl="pt">Anche in questo caso occorrerebbe soprattutto sottolineare che l’obiettivo principale di tale direttiva è quello di rimuovere tramite l’armonizzazione tutti gli ostacoli alla liberalizzazione dei servizi di trasporto internazionale dei passeggeri, che potrebbero derivare dall’esistenza di norme diverse per quanto riguarda i requisiti professionali richiesti in ogni paese. La direttiva intende inoltre favorire la mobilità del personale operante in questo settore.</p>
      <p sl="pt">Al di là delle importanti questioni sollevate da tale direttiva, occorre rilevare che l’adozione di norme armonizzate a livello europeo relativamente ai soggetti operanti nel settore ferroviario di ogni paese non deve mai pregiudicare norme o diritti più avanzati precedentemente definiti a livello di ogni Stato membro, né ledere la prerogativa di ogni Stato membro di definire tali norme e diritti.</p>
      <p sl="pt">Anche in questo caso, la realtà dei fatti dimostra che la liberalizzazione e la privatizzazione dei servizi di trasporto ferroviario pregiudicano i diritti dei lavoratori riducendo il numero degli addetti di questo settore con serie conseguenze per il livello dei servizi forniti.</p>
    </intervention>
    <intervention id="2-167" speaker_id="28251" name="Jörg Leichtfried" is_mep="True" mode="written">
      <p sl="de">Io voto a favore di una patente di guida standardizzata per i macchinisti.</p>
      <p sl="de">L’armonizzazione della formazione dei macchinisti garantirà maggiore sicurezza in futuro nelle ferrovie. Età minima di 20 anni, formazione scolastica e conoscenze linguistiche adeguate sono adesso condizioni di idoneità obbligatorie per la certificazione dei macchinisti nel trasporto ferroviario internazionale. La normalizzazione della formazione è la chiave di volta della rete ferroviaria europea. La licenza rilasciata in uno Stato membro sarà in futuro riconosciuta da tutti gli altri Stati membri.</p>
    </intervention>
    <intervention id="2-169" speaker_id="31123" name="Pedro Guerreiro" is_mep="True" mode="written">
      <p sl="pt">Il “terzo pacchetto ferroviario”, che mira essenzialmente a promuovere la liberalizzazione dei servizi di trasporto internazionale dei passeggeri, contiene una norma relativa “ai diritti e agli obblighi dei passeggeri nel trasporto ferroviario”.</p>
      <p sl="pt">Innanzi tutto possiamo affermare che lo scopo essenziale di tale norma è quello di eliminare tutti gli ostacoli alla liberalizzazione dei servizi di trasporto internazionale dei passeggeri, che potrebbero derivare dall’esistenza di norme diverse per quanto riguarda i diritti e gli obblighi dei passeggeri nei vari paesi.</p>
      <p sl="pt">Oltre a sottolineare questo primo punto, che è quello centrale, possiamo certamente considerare essenziale tutelare i diritti dei passeggeri, a cominciare dal diritto a un servizio pubblico di trasporto ferroviario fornito da imprese pubbliche in ogni paese.</p>
      <p sl="pt">La realtà dei fatti dimostra che la liberalizzazione e la privatizzazione dei servizi di trasporto ferroviario pregiudicano i diritti dei passeggeri: esse hanno comportato un deterioramento dei servizi offerti al pubblico e delle condizioni della mobilità dei passeggeri, nonché un aumento delle tariffe; esse hanno significato la perdita di centinaia di kilometri di binari, la chiusura di stazioni e la riduzione del numero dei lavoratori del settore mettendo a rischio le loro paghe e i loro diritti di lavoratori.</p>
      <p sl="pt">Questa è una politica disastrosa alla quale si oppongono i lavoratori e il pubblico.</p>
    </intervention>
    <intervention id="2-170" speaker_id="2338" name="Ian Hudghton" is_mep="True" mode="written">
      <p sl="en">Ho sostenuto questa relazione sull’accordo di conciliazione per quanto riguarda la norma relativa ai diritti e agli obblighi dei passeggeri. Tale norma avrebbe originariamente dovuto applicarsi solo al trasporto ferroviario internazionale; sono lieto di constatare che il nostro punto di vista sia stato preso in considerazione e che tali disposizioni si applichino adesso anche al trasporto ferroviario nazionale.</p>
      <p sl="en">Dal 2009 tutti i passeggeri godranno di una serie di diritti fondamentali, incluso il diritto al trasporto per le persone a mobilità ridotta. Inoltre, noto con soddisfazione che è stato previsto uno schema per il risarcimento in caso di ritardi.</p>
    </intervention>
    <intervention id="2-171" speaker_id="28251" name="Jörg Leichtfried" is_mep="True" mode="written">
      <p sl="de">Io voto a favore dell’introduzione di una nuova norma relativa ai passeggeri a partire dal 2009.</p>
      <p sl="de">La norma disciplina tra l’altro il risarcimento in caso di gravi ritardi, la responsabilità delle aziende nei confronti dei passeggeri e dei loro bagagli, il trasporto dei disabili e l’obbligo d’informazione dei passeggeri da parte delle imprese ferroviarie. In termini pratici, ciò significa che in futuro, se un treno internazionale accumulerà un ritardo tra i 60 e i 119 minuti, il cliente avrà diritto a un risarcimento pari al 25% del prezzo del biglietto. Per ritardi superiori a due ore, è previsto un risarcimento superiore, pari al 50% del biglietto.</p>
      <p sl="de">Ciò comporterà certamente un maggior numero di reclami e di contenziosi, ma anche maggiori certezze e garanzie per i clienti del trasporto ferroviario.</p>
      <p sl="de">Adesso starà solo agli Stati membri estendere tali norme anche alle loro reti interne nazionali, senza attendere che trascorrano 15 anni.</p>
    </intervention>
    <intervention id="2-172" speaker_id="4545" name="Catherine Stihler" is_mep="True" mode="written">
      <p sl="en">Questa relazione sui diritti e gli obblighi dei passeggeri dovrebbe essere accolta.</p>
    </intervention>
    <intervention id="2-173" speaker_id="28144" name="Lars Wohlin" is_mep="True" mode="written">
      <p sl="sv">Benché l’ultima proposta non preveda per il personale addetto alla guida dei treni requisiti altrettanto stringenti di quelli previsti dalle precedenti proposte, essa contiene ancora disposizioni troppo estese su tutto, dalle modalità per l’acquisto dei biglietti (per telefono, su Internet, presso i distributori automatici) fino alle responsabilità del personale addetto alla guida dei treni per eventuali danni al bagaglio dei passeggeri. La proposta contiene anche disposizioni dettagliate per quanto riguarda le varie forme di risarcimento in caso di ritardi (entità del risarcimento, diritto a buoni pasto, eccetera) ed i requisiti minimi dell’informazione sulle cause di questi ultimi.</p>
      <p sl="sv">Ho optato di votare contro la proposta perché gli operatori devono poter sviluppare i loro servizi in base al livello di protezione che i passeggeri stessi richiedono (e sono disposti a pagare sottoforma di tariffe più alte). Inoltre, queste norme di così ampia portata non sono proporzionate al valore aggiunto che si verrà a creare sostituendole alle regole che già esistono a livello degli Stati membri nei paesi che hanno optato per una legislazione nazionale.</p>
    </intervention>
    <intervention id="2-175" speaker_id="2247" name="Mathieu Grosch" is_mep="True" mode="written">
      <p sl="de">La liberalizzazione delle ferrovie non è fine a sé stessa, ma deve servire agli utenti e migliorare l’efficienza. La liberalizzazione del trasporto ferroviario è un’evoluzione naturale perché nessun paese dovrebbe potersi chiudere agli altri. Per quanto riguarda il trasporto nazionale, non è sensato e non v’è motivo, durante la fase di liberalizzazione, di esporre alla concorrenza le linee che rendono e di lasciare al contempo quelle che non rendono al settore pubblico, senza alcuna compensazione. Tenendo presente quanto sopra, attendo con ansia l’applicazione del regolamento recentemente adottato sul trasporto pubblico dei passeggeri.</p>
      <p sl="de">Il Parlamento è stato capace di far valer la sua voce dinanzi agli Stati membri e alle compagnie ferroviarie per quanto riguarda i diritti dei passeggeri, il che rappresenta un enorme successo per i cittadini europei. In particolare, nei paesi di transito, come il Belgio, non avrebbe senso e sarebbe ingiusto fare una differenza tra passeggeri internazionali e passeggeri nazionali.</p>
      <p sl="de">In tal senso, il terzo pacchetto ferroviario rappresenta un primo passo nella giusta direzione, al quale altri certamente seguiranno.</p>
    </intervention>
    <intervention id="2-176" speaker_id="1309" name="Brian Simpson" is_mep="True" mode="written">
      <p sl="en">Voterò a favore del compromesso raggiunto dai nostri relatori con il Consiglio dei ministri, perché ritengo che rappresenti un passo avanti per il trasporto ferroviario nell’Unione europea e perché si tratta per ora del miglior compromesso possibile per il Parlamento.</p>
      <p sl="en">Tuttavia, la lentezza con cui funziona l’industria ferroviaria non è solo frustrante, ma funge anche da vero e proprio freno rispetto al tipo di azione radicale che serve per stimolare le ferrovie in molti Stati membri.</p>
      <p sl="en">Esiste un abisso tra le ferrovie per esempio della Francia e della Germania e quelle della Bulgaria e della Romania. Questo divario deve essere colmato se vogliamo seriamente sviluppare un sistema ferroviario di dimensioni europee.</p>
      <p sl="en">Infine, pur essendo favorevole all’accordo che prevede la completa accessibilità delle ferrovie entro 15 anni, mi chiedo se non sia triste e vergognoso per la nostra industria ferroviaria che molte persone a mobilità ridotta non abbiano accesso alle ferrovie nel XXI secolo. L’industria ferroviaria è prigioniera della filosofia del “non posso fare” piuttosto che del “posso fare”.</p>
      <p sl="en">Io mi auguro che questo pacchetto di misure ci sollevi almeno da questa negatività ed apra un’era più positiva per le nostre ferrovie.</p>
      <a text="(Dichiarazioni di voto abbreviate conformemente all’articolo 163)"/>
    </intervention>
    <intervention id="2-178" speaker_id="23787" name="Czesław Adam Siekierski" is_mep="True" mode="spoken">
      <p sl="pl">Abbiamo espresso il nostro parere sulle modifiche alla precedente riforma del mercato europeo dello zucchero. La riforma, elaborata nel 2005, avrebbe dovuto riportare l’equilibrio in questo mercato.</p>
      <p sl="pl">Purtroppo ho l’impressione che tutte queste proposte stiano limitando considerevolmente la coltivazione della barbabietola da zucchero per far posto allo zucchero di canna. Sono fondamentalmente contrario a tutto ciò. Non possiamo permettere che la tradizionale coltura della barbabietola e la produzione di zucchero vengano eliminate nell’Unione europea.</p>
      <p sl="pl">Io penso che la nuova proposta presentata dalla Commissione europea nel maggio 2007, che intende fornire incentivi per il ritiro dal mercato europeo di circa 3,8 milioni di tonnellate di zucchero, non riesca nemmeno questa volta a produrre i risultati attesi. Se nel 2010 si giungerà alla minacciata riduzione obbligatoria delle quote, questi tagli non potranno tener conto di eventuali variazioni delle percentuali di quote rinunciate precedentemente, volontariamente e in cambio di finanziamenti a favore del fondo poiché, conformemente allo scopo della riforma, le riduzioni della produzione sono avvenute nelle regioni meno competitive dietro ricevimento di un’adeguata compensazione finanziaria.</p>
    </intervention>
    <intervention id="2-179" speaker_id="28354" name="Jan Březina" is_mep="True" mode="spoken">
      <p sl="cs">Signor Presidente, disgraziatamente la proposta riforma dello zucchero non avrà esito positivo. Ciò è dovuto al fatto che, sebbene tale riforma sembri essere fondata su fattori economici, quando le parti interessate decidono di abbandonare il mercato, esse tendono a considerare altri fattori.</p>
      <p sl="cs">Benché la Repubblica ceca produca zucchero in modo redditizio, abbiamo a tutt’oggi rinunciato al 22% delle quote e tale percentuale si trova ora nelle mani dell’Europa occidentale. Sfortunatamente, le misure proposte possono avere un impatto negativo per la Repubblica ceca. Gli stessi fattori che fanno sì che nel nostro paese la produzione di zucchero sia redditizia e che ci forniscono un vantaggio competitivo, come per esempio il fatto che gli appezzamenti dei coltivatori di barbabietola siano mediamente più grandi, potrebbero tradursi in uno svantaggio qualora gli agricoltori avessero il diritto di ritirarsi dal mercato alla luce di queste proposte. Non è certo auspicabile una situazione in cui coloro i quali non necessitano di sussidi per sopravvivere abbandonano il mercato. Sotto questo profilo, la riforma sta andando nella direzione sbagliata.</p>
      <p sl="cs">E’ per questo che ho votato contro entrambe le risoluzioni della relatrice, onorevole Batzeli.</p>
    </intervention>
    <intervention id="2-180" speaker_id="23695" name="Hynek Fajmon" is_mep="True" mode="spoken">
      <p sl="cs">Onorevoli deputati, quando oggi si è svolto il turno di votazioni, insieme ai colleghi del partito civico democratico ceco io ho votato contro i testi presentati dalla relatrice, onorevole Batzeli, relativi alla riforma del regime dello zucchero. Fino ad ora la riforma non ha fatto che danneggiare la Repubblica ceca: molti zuccherifici sono stati chiusi e la tecnologia e i macchinari hanno perso valore. Il mio paese vantava una tradizione secolare nella produzione e nell’esportazione dello zucchero. Adesso, a causa di una politica europea inefficace, siamo costretti ad importare lo zucchero: questo è il risultato di un processo decisionale incompetente a Bruxelles. La Repubblica ceca ha già diminuito la sua produzione di zucchero di oltre il 20%. Tocca adesso agli altri Stati membri fare altrettanto, in particolare a quelli che non hanno ancora diminuito per nulla la loro produzione. Ecco i motivi per i quali ho votato contro la riforma.</p>
    </intervention>
    <intervention id="2-181" speaker_id="28268" name="Danutė Budreikaitė" is_mep="True" mode="spoken">
      <p sl="lt">Onorevoli deputati, la ristrutturazione dell’industria dello zucchero e la riorganizzazione dei mercati nel settore dello zucchero sono necessarie. Tuttavia, è possibile che la proposta della Commissione non risolva gli attuali problemi del mercato ma ne crei anche di più in alcuni paesi.</p>
      <p sl="lt">Se un paese non è in grado di stabilire da solo un ordine di priorità quanto ai criteri per accogliere le richieste dei coltivatori tenuto conto della produttività delle aziende e del volume della produzione, è possibile che smettano di produrre barbabietola da zucchero non solo le aziende meno produttive ma anche quelle più competitive. Per quanto riguarda la Lituania, gli zuccherifici potranno trovarsi ad affrontare una situazione di penuria di zucchero grezzo con conseguenze economiche e sociali negative.</p>
      <p sl="lt">Inoltre, la Commissione non ha tenuto conto della proposta presentata dalla Lituania di ridurre le quote fino al 2010 considerando non solo se uno Stato membro riduce volontariamente le sue quote di produzione, ma anche se acquista quote supplementari.</p>
      <p sl="lt">Vorrei sollecitare la Commissione a prendere in considerazione le osservazioni presentate. Per inciso, mi sono astenuta dal votare su questo progetto.</p>
    </intervention>
    <intervention id="2-182" speaker_id="photo_generic" name="Jan Andersson, Göran Färm, Anna Hedh and Inger Segelström" is_mep="True" mode="written">
      <p sl="sv">Noi socialdemocratici svedesi abbiamo votato contro la relazione del Parlamento relativa all’organizzazione comune dei mercati nel settore dello zucchero (A6-0310/2007).</p>
      <p sl="sv">Eravamo fondamentalmente ben disposti verso una riforma del settore dello zucchero nella Comunità. Tuttavia, non pensiamo che gli emendamenti proposti dal Parlamento aggiungano alcunché di positivo alla proposta della Commissione. Pensiamo invece che presentino il rischio di provocare un aumento dei costi in un settore agricolo che è già troppo largo e questo non riceverà mai il sostegno dei socialdemocratici svedesi.</p>
      <p sl="sv">Inoltre pensiamo che le sovvenzioni all’esportazione dello zucchero debbano essere a lungo termine completamente abolite. Le sovvenzioni che continuano ad essere erogate nel settore dell’agricoltura devono essere allocate sottoforma di aiuti diretti completamente avulsi dalla produzione.</p>
    </intervention>
    <intervention id="2-183" speaker_id="2031" name="Marie-Arlette Carlotti" is_mep="True" mode="written">
      <p sl="it">Nell’ambito della riforma dell’OCM dello zucchero l’Unione europea ha inteso favorire l’adeguamento delle raffinerie alla ristrutturazione dell’industria saccarifera tramite un “aiuto transitorio” di 150 milioni di euro.</p>
      <p sl="it">Avevo avuto l’occasione di congratularmi e di sostenere quest’iniziativa che avrebbe dovuto aiutare la raffineria marsigliese Saint-Louis Sucre a far fronte alle nuove condizioni del mercato dello zucchero, pur salvaguardando i posti di lavoro.</p>
      <p sl="it">Ma avevo anche allertato le competenti autorità europee e francesi quanto all’insufficiente trasparenza nei criteri di attribuzione di tale aiuto, sotto la responsabilità degli Stati membri.</p>
      <p sl="it">Oggi la concessione di tale aiuto non è condizionata dalla continuazione dell’attività di raffinazione e dal mantenimento dei posti di lavoro. Non esiste d’altra parte nessun elemento che garantisca che questo aiuto non sia poi utilizzato come un “premio alla delocalizzazione” verso un paese al di fuori dell’UE.</p>
      <p sl="it">Questa nuova riforma sarebbe dovuta essere l’occasione per un chiarimento in merito.</p>
      <p sl="it">Non lo è stata ed io lo deploro.</p>
      <p sl="it">Oramai il fascicolo è passato sotto la competenza del Consiglio. Invito quindi il Consiglio alla più grande vigilanza, soprattutto per quanto riguarda le autorità francesi, affinché fornisca finalmente tutti i chiarimenti necessari su questa questione, che riguarda il posto di lavoro dei nostri concittadini.</p>
    </intervention>
    <intervention id="2-184" speaker_id="photo_generic" name="Hélène Goudin and Nils Lundgren" is_mep="True" mode="written">
      <p sl="sv">La Junilistan è favorevole ad una riforma radicale dei mercati dello zucchero nell’UE affinché questi siano liberalizzati il prima possibile e i paesi produttori di zucchero al di fuori dell’Unione europea abbiano l’opportunità di competere su basi eque.</p>
      <p sl="sv">Gli emendamenti proposti dalla commissione per l’agricoltura e lo sviluppo rurale del Parlamento europeo non rappresentano nulla di più che un ulteriore tentativo di rallentare quanto più possibile la riforma, in modo da poter continuare una politica commerciale protezionistica. Tali emendamenti comporterebbero inoltre una crescita del costo della ristrutturazione industriale delle raffinerie esistenti interessate dalla riforma e provocherebbero al contempo un generoso aumento degli aiuti diretti destinati agli operatori del mercato dello zucchero.</p>
      <p sl="sv">La Junilistan non potrà mai dare il suo appoggio ad una relazione che mortifica gli obiettivi delle riforme del mercato dello zucchero nell’UE, svilendo inevitabilmente tali riforme e pregiudicandone il compimento. Ci opponiamo a questi palesi tentativi di sottrarsi agli impegni assunti con paesi meno sviluppati.</p>
      <p sl="sv">Per i motivi suddetti, pertanto, votiamo contro questa relazione.</p>
    </intervention>
    <intervention id="2-185" speaker_id="4466" name="Ilda Figueiredo" is_mep="True" mode="written">
      <p sl="pt">La realtà dei fatti ha dimostrato che in questo come in altri settori persuadere i piccoli coltivatori a rinunciare a una parte di quote e ad abbandonare la produzione – come proposto per la barbabietola e la produzione saccarifera – con la finalità di rilanciare la concorrenza ha effetti negativi: accentua diseguaglianze e sperequazioni e determina un aumento della povertà provocando l’esodo dalle campagne. Pertanto ci opponiamo alle proposte della Commissione e ribadiamo la necessità di invertire la tendenza di questa politica per tener conto delle specificità degli Stati membri e del loro fabbisogno produttivo.</p>
      <p sl="pt">Sosteniamo quindi la sovranità dell’alimentazione e pertanto riteniamo inaccettabile che un paese come il Portogallo, con una produzione saccarifera estremamente limitata in grado di soddisfare a malapena la metà del fabbisogno nazionale, si veda obbligato a ridurre le sue quote per la produzione di zucchero da barbabietola. Riteniamo indispensabile invertire questa tendenza alla liberalizzazione cui abbiamo assistito nelle successive riforme della PAC e adottare misure tese a mantenere la produzione nazionale della barbabietola da zucchero, sostenendo l’agricoltura, che è essenzialmente finalizzata alla produzione alimentare, e contribuendo così a salvaguardare la produzione e i posti di lavoro dei nostri due zuccherifici.</p>
    </intervention>
    <intervention id="2-186" speaker_id="28331" name="Jaromír Kohlíček" is_mep="True" mode="written">
      <p sl="cs">L’Unione europea è spesso giustamente criticata per le sue interferenze in tutta una serie di settori industriali. Particolarmente controversa è la sua ingerenza nel settore della trasformazione alimentare. E’ vero che alcuni Stati membri sono all’origine dei loro stessi problemi. Un esempio classico è dato dallo strenuo sforzo da parte di un certo numero di paesi dell’Europa centrale e orientale di liquidare aziende cooperative anche nel caso siano prospere.</p>
      <p sl="cs">Nella Repubblica ceca vi sono state varie revisioni della legislazione che disciplina le aziende cooperative, tese appunto a raggiungere questo scopo. Molte cooperative si sono disgregate ed altre si sono trasformate in altre entità giuridiche. Al contempo la produzione è diminuita in tutta una serie di industrie, ad esempio nel settore della coltivazione della barbabietola da zucchero. Inoltre, in seguito alla privatizzazione, la trasformazione si è staccata dalla produzione. La maggior parte degli zuccherifici è stata acquistata da investitori stranieri. Tutto ciò ha fatto precipitare l’industria saccarifera della Repubblica ceca in una situazione disastrosa: i profitti finiscono nelle tasche degli stranieri, mentre le perdite vanno a scapito della popolazione della Repubblica ceca. La produzione ha fatto registrare un calo di più del 20% in un paese che ha esportato zucchero per più di 150 anni. Adesso il paese deve iniziare ad importare zucchero, cercando al contempo di fornire nuove opportunità alle aziende agricole che avevano coltivato fino ad oggi la barbabietola da zucchero. Le relazioni dell’onorevole Katerina Batzeli non offrono soluzioni per questa situazione insostenibile; cionondimeno noi abbiamo votato in loro favore perché hanno perlomeno il merito di attirare l’attenzione su una situazione insoddisfacente. Vorrei aggiungere un monito rivolto a coloro i quali ritengono che i testi di oggi rappresentino una soluzione del problema. Sono fiducioso che ritorneremo sulla questione dello zucchero e che la prossima volta riusciremo a soddisfare con più successo i bisogni dei nostri agricoltori.</p>
    </intervention>
    <intervention id="2-187" speaker_id="1403" name="David Martin" is_mep="True" mode="written">
      <p sl="en">Sono favorevole alla relazione sulla riforma del settore dello zucchero, benché dia adito a preoccupazioni in alcune delle sue parti. Non concordo con la relazione quanto all’intento di applicare il processo di ritiro delle eccedenze di zucchero alle raffinerie di canna da zucchero. Ciò è in contrasto con la proposta della Commissione di escludere la raffinazione della canna da zucchero dal processo di ritiro. Poiché tali raffinerie non rientrano nello schema di ristrutturazione, ridurre il fabbisogno tradizionale di approvvigionamento effettuando dei ritiri non contribuirebbe a ridurre le eccedenze di zucchero sul mercato dell’UE, poiché l’Unione europea dovrebbe comunque rispettare il suo impegno internazionale di importare zucchero greggio dagli Stati ACP. Tuttavia l’emendamento tende ad attenuare l’impatto di tale misura incentivando i trasformatori di barbabietola a dismettere i loro impianti.</p>
    </intervention>
    <intervention id="2-188" speaker_id="1309" name="Brian Simpson" is_mep="True" mode="written">
      <p sl="en">Voterò a favore della relazione dell’onorevole Batzeli, perché è alquanto ovvio che l’industria dello zucchero necessiti di una ristrutturazione.</p>
      <p sl="en">La mia unica preoccupazione riguarda l’emendamento n. 31 che, nel caso fosse accolto, impegnerebbe comunque la Commissione europea a mantenere il Fondo attuale fino al 2011, il che costituirebbe un aspetto negativo di questo processo di ristrutturazione.</p>
      <p sl="en">La relazione, se pur imperfetta, stila un bilancio delle necessità dei produttori e dell’ovvio bisogno di riforma di questo settore. La mia unica preoccupazione riguarda i possibili effetti di una ristrutturazione sui produttori di canna da zucchero dei paesi in via di sviluppo. A qualunque costo dobbiamo evitare una ristrutturazione che protegga i produttori di barbabietola a spese dei produttori di canna. Io mi auguro che la Commissione garantisca che ciò non accada, pur nel rispetto della lealtà nei confronti dei nostri agricoltori.</p>
    </intervention>
    <intervention id="2-189" speaker_id="4545" name="Catherine Stihler" is_mep="True" mode="written">
      <p sl="en">Quando ci si accinge a votare relazioni che, come questa sullo zucchero interessano il settore dell’agricoltura, i membri del Parlamento che hanno interessi finanziari dovrebbero dichiararlo o astenersi dal votare.</p>
    </intervention>
    <intervention id="2-191" speaker_id="28143" name="Bernadette Bourzai" is_mep="True" mode="written">
      <p sl="it">Occorre sostenere l’impegno assunto dall’Unione europea di raggiungere entro il 2020 l’obiettivo ambizioso del 20% di energie rinnovabili sul totale dell’energia complessivamente consumata in Europa. I vantaggi che l’Europa può trarre dalle energie rinnovabili sono molteplici: riduzione delle emissioni di CO2 , riduzione della dipendenza energetica europea, contributo alla creazione di posti di lavoro e impulso alla crescita.</p>
      <p sl="it">Occorre tuttavia badare a che lo sviluppo di tutte le energie rinnovabili avvenga in una prospettiva di sostenibilità e in funzione, ovviamente, delle capacità degli Stati membri. Inoltre, è necessario migliorare il risparmio energetico – modi di consumo ed efficienza energetica.</p>
      <p sl="it">Mi rincresce che la direttiva sull’elettricità prodotta a partire da fonti energetiche rinnovabili non renda obbligatoria la cogenerazione e che preveda la costruzione di centrali per la biomassa su grande scala senza cogenerazione, che non sono performanti sul piano energetico e destabilizzano il mercato del legno per l’industria e per l’energia. La mia regione, il Limousin, ne è un esempio.</p>
      <p sl="it">Sono quindi soddisfatta che il Parlamento europeo chieda che al centro della futura direttiva quadro sulle enrgie rinnovabili vi sia una proposta per i settori del riscaldamento e del raffreddamento ed ho votato a favore della relazione Thomsen.</p>
    </intervention>
    <intervention id="2-192" speaker_id="28310" name="Edite Estrela" is_mep="True" mode="written">
      <p sl="pt">Ho votato a favore della relazione Thomsen (A6-0287/2007) sulla tabella di marcia per le energie rinnovabili in Europa, poiché ritengo che investire maggiormente nelle energie rinnovabili sia fondamentale per diminuire la dipendenza energetica dell’Europa dalle importazioni, per ridurre le emissioni di CO2 e contribuire così alla lotta contro il cambiamento climatico.</p>
      <p sl="pt">La relazione sottovaluta l’importanza di un impiego sostenibile dei biocombustibili nel settore dei trasporti per ridurre la dipendenza dal petrolio e le emissioni di gas a effetto serra e per attenuare l’impatto ambientale.</p>
    </intervention>
    <intervention id="2-193" speaker_id="4466" name="Ilda Figueiredo" is_mep="True" mode="written">
      <p sl="pt">Questa relazione è molto squilibrata nonostante alcune modifiche positive rispetto alle precedenti relazioni, in quanto ammette che le fonti fossili di energia sono inesorabilmente destinate ad esaurirsi in un prossimo futuro – benché non faccia menzione degli alti prezzi del petrolio – e riconosce il danno ambientale e sociale connesso all’impiego dei tanto decantati biocombustibili.</p>
      <p sl="pt">Tuttavia, in seguito non accenna alla necessità di stabilire una diversa serie di priorità per ridurre la spesa dei consumatori, razionalizzare il consumo in vista di una sua diminuzione (e non meramente tramite l’efficienza energetica), rendere meno inquinanti i mezzi di trasporto pubblico e attuare una politica pubblica che sia veramente nell’interesse dei cittadini.</p>
      <p sl="pt">L’idea di istituire una politica energetica comune europea è un tentativo di escogitare modi per fornire un maggior sostegno ai gruppi finanziari privati che operano nel settore, prevaricando il diritto sovrano di ogni Stato membro di stabilire le proprie politiche energetiche.</p>
      <p sl="pt">La relazione omette anche di analizzare i biocombustibili gasosi, non sottolinea la necessità di promuovere la ricerca e lo sviluppo del biogas e non menziona il programma TARGET 2020. Questo perché lo scopo principale della relazione è di garantire profitti sempre più grandi, servendosi in particolare del mercato dello scambio di emissioni di gas a effetto serra.</p>
    </intervention>
    <intervention id="2-194" speaker_id="2025" name="Françoise Grossetête" is_mep="True" mode="written">
      <p sl="it">Ho votato a favore di questa relazione che incita gli Stati membri a prendere le misure necessarie per aumentare la parte delle energie rinnovabili nel loro mix energetico.</p>
      <p sl="it">Le fonti energetiche rinnovabili devono diventare la leva che ci permetterà di raggiungere il duplice obiettivo di una maggiore sicurezza nell’approvvigionamento e di una riduzione delle emissioni di gas a effetto serra.</p>
      <p sl="it">L’obiettivo dell’efficienza energetica non deve essere considerato una condizione preliminare per il raggiungimento dell’obiettivo del 20% di energia rinnovabile, bensì una conditio sine qua non .</p>
      <p sl="it">Tutto ciò contribuirà alla creazione di nuovi posti di lavoro e darà impulso alla ricerca e all’innovazione nel settore dell’energia. Penso ad esempio alla riceca per un maggiore utilizzo dei materiali ecologici nel campo della bioedilizia abitativa.</p>
      <p sl="it">Le energie rinnovabili costituiscono uno dei più saldi baluardi per la difesa dei consumatori e dell’industria di fronte al duplice impatto dell’aumento delle importazioni di energia e dei prezzi dei carburanti.</p>
      <p sl="it">Sono soddisfatta, infine, della libertà di scegliere le fonti più appropriate date le differenze del potenziale di sviluppo di alcune energie rinnovabili, inerenti alle caratteristiche geologiche, idrologiche e climatiche degli Stati membri.</p>
    </intervention>
    <intervention id="2-195" speaker_id="2338" name="Ian Hudghton" is_mep="True" mode="written">
      <p sl="en">Ho votato a favore della relazione Thomsen e credo fermamente che occorra un maggiore impegno per la promozione delle energie rinnovabili. Il mio paese, la Scozia, dispone di un immenso potenziale nel campo dell’energia rinnovabile e il governo scozzese ha recentemente manifestato l’intenzione di promuovere uno spettro quanto più ampio possibile di energie rinnovabili. Credo che la Scozia possa contribuire in modo cruciale al raggiungimento degli obiettivi europei per le energie rinnovabili.</p>
      <p sl="en">Ho votato contro l’obiettivo del 10% per i combustibili vegetali e a favore di una valutazione d’impatto approfondita prima di considerare ogni possibile obiettivo per i biocarburanti.</p>
      <p sl="en">La produzione di biocarburanti può favorire il riscaldamento climatico accelerando la distruzione delle foreste, delle torbiere, dei terreni fertili e di altri ecosistemi che sono pozzi di assorbimento del carbonio e contribuiscono alla regolazione del clima.</p>
    </intervention>
    <intervention id="2-196" speaker_id="28331" name="Jaromír Kohlíček" is_mep="True" mode="written">
      <p sl="cs">Adoro il dilettantismo. Indipendentemente dal campo d’applicazione, il dilettante con i suoi paraocchi ideologici ottiene sempre lo stesso risultato: una descrizione in bianco e nero della realtà e un epilogo estatico completamente avulso dai fatti. Inoltre, spesso il dilettante si applica alla sua performance pratica con un enorme sforzo e con “problemi inattesi”.</p>
      <p sl="cs">Assolutamente incantevoli sono in questo senso gli interventi di alcuni onorevoli colleghi su temi affascinanti quali la biomassa e i biocombustibili, che richiedono un elevato consumo di energia per il trasporto della materia prima, per la trasformazione e per la distribuzione del prodotto. Come l’esperienza dimostra, questo è un dato di fatto basilare.</p>
      <p sl="cs">Per ridurre i costi, dovremmo costruire piccoli impianti di produzione che forniscono i combustibili alternativi a livello locale. Devo ribadire che queste fonti non possono fornirci la soluzione dei nostri problemi di approvvigionamento energetico. Essi ci offrono solo un contributo relativamente modesto per migliorare la situazione attuale.</p>
      <p sl="cs">Lo stesso vale per i sistemi di raccolta dell’acqua piovana e per un certo numero di fonti rinnovabili che stanno riscuotendo un sempre maggiore successo.</p>
      <p sl="cs">Nei prossimi 10 anni le grandi città e le industrie dipenderanno da una produzione energetica su larga scala e dal gas naturale. Se vogliamo raggiungere gli obiettivi del Protocollo di Kyoto, anche i paesi con un prodotto interno lordo in rapida crescita saranno costretti a costruire centrali elettriche di grandi dimensioni. Ciò può significare solo una cosa: più centrali nucleari. Altrimenti l’Unione europea diventerà ben presto dipendente dalle importazioni di energia. La romantica reverie dei nostri dilettanti non cambierà questo dato di fatto.</p>
    </intervention>
    <intervention id="2-197" speaker_id="28416" name="Romano Maria La Russa" is_mep="True" mode="written">
      <p sl="it">Ho espresso sostegno alla relazione Thomsen che ribadisce la necessità di ricavare entro il 2020 il 20% dell'energia da fonti di energia rinnovabile. Si tratterà di una grande sfida per ogni paese europeo, che non può più essere elusa e demandata solo agli Stati membri più virtuosi e lungimiranti.</p>
      <p sl="it">Ritengo necessario che siano stabiliti obiettivi nazionali differenziati, ripartiti in modo equo in relazione al livello esistente delle energie rinnovabili, per quanto riguarda il mix energetico e il differente potenziale di sviluppo dovuto alle diverse condizioni climatiche, geologiche e territoriali degli Stati membri. Le fonti rinnovabili rappresentano il futuro. Massicci dovranno essere gli investimenti in innovazione e in tecnologie per consentire all'Europa di ovviare al problema della dipendenza energetica in tempi ragionevoli, garantendo all'utente prezzi accessibili.</p>
      <p sl="it">Ritengo, tuttavia, che dobbiamo essere realisti, evitando di cadere nell'ipocrisia. Pensare che la produzione delle energie rinnovabili da sola ci consenta di raggiungere obiettivi così ambiziosi è irrealistico, nonostante le preconcette e spesso ideologiche tesi di certa sinistra e dei Verdi vogliano farci credere il contrario.</p>
      <p sl="it">Ciò che può salvare l'Europa nel medio periodo è un mix energetico che contempli anche fonti di energia non puramente rinnovabili come il nucleare, che volente o nolente rappresenta un terzo della produzione di elettricità in Europa.</p>
      <a text="(Il testo della dichiarazione di voto è troncato in applicazione dell'articolo 163 del regolamento)"/>
    </intervention>
    <intervention id="2-198" speaker_id="28182" name="Kartika Tamara Liotard" is_mep="True" mode="written">
      <p sl="nl">Poiché il nostro partito, il partito socialista olandese, attribuisce grande importanza alle fonti di energia rinnovabili e ritiene necessaria in questo senso un’azione di portata molto più vasta, non abbiamo votato contro questa relazione. Tuttavia, essa presenta alcuni aspetti negativi. Siamo fermamente contrari all’energia nucleare come fonte sostenibile e rinnovabile di energia. Inoltre, siamo contrari all’idea di una liberalizzazione dei mercati dell’energia a livello europeo. Infine, riteniamo che l’energia solare, eolica e idroelettrica siano soluzioni migliori rispetto ai biocombustibili.</p>
    </intervention>
    <intervention id="2-199" speaker_id="28585" name="Diamanto Manolakou" is_mep="True" mode="written">
      <p sl="el">La proposta della Commissione di fissare un obiettivo del 20% di energie rinnovabili, che deve essere raggiunto da ogni Stato membro e deve essere incluso nei piani d’azione nazionali, sarebbe stata accettabile se fosse stata tesa a soddisfare i bisogni della popolazione, a ridurre la dipendenza energetica, a risparmiare energia, a preservare l’ambiente e a suffragare il fatto che l’energia è un bene pubblico e non una merce.</p>
      <p sl="el">Le linee guida dell’UE, tuttavia, mirano a garantire redditività agli investitori e a sfruttare l’energia rinnovabile per aprire la strada ai capitali privati garantendo la remuneratività delle energie rinnovabili. Benché le fonti rinnovabili siano naturali ed inesauribili e benché contribuiscano a ridurre l’uso di inquinanti, l’ambiente continua ad essere danneggiato in nome del profitto. Basti citare ad esempio l’incontrollato proliferare dei parchi eolici per il profitto privato, persino nelle aree protette nell’ambito di NATURA.</p>
      <p sl="el">Così l’ambiente diventa un pretesto ipocrita per nascondere la liberalizzazione del settore dell’energia e celarne gli effetti sugli interessi delle persone. L’energia viene trattata come se fosse una merce e non un bene comune.</p>
      <p sl="el">Per quanto riguarda i biocarburanti, è una provocazione usare i prodotti alimentari per generare energia e non per dar da mangiare ai milioni di affamati che stanno morendo di fame in tutto il mondo.</p>
    </intervention>
    <intervention id="2-200" speaker_id="28255" name="Andreas Mölzer" is_mep="True" mode="written">
      <p sl="de">Anche se la promozione delle energie rinnovabili è importante, essa non dovrebbe divenire il pretesto per un’ulteriore riduzione della sovranità degli Stati membri nell’ambito della Costituzione europea. Poiché questo aspetto non è stato considerato nella relazione in esame e poiché non sono stati forniti chiarimenti in merito, mi vedo costretto a respingere il testo.</p>
      <p sl="de">L’attenzione verso costosissime centrali nucleari ha per troppo tempo ostacolato lo sviluppo delle altre tecnologie per la produzione di energia. Il budget della ricerca nucleare è tuttora da sette a otto volte superiore ai fondi destinati alle energie rinnovabili e all’efficienza energetica. Se veramente l’Unione europea vuole essere seria con la sua tabella di marcia per le energie rinnovabili, essa deve consentire una più equa distribuzione dei fondi destinati a questo settore; tuttavia, non vi è traccia di tutto questo nella relazione sulla quale stiamo per votare.</p>
    </intervention>
    <intervention id="2-201" speaker_id="4461" name="Luís Queiró" is_mep="True" mode="written">
      <p sl="pt">L’aumento dei consumi è segno di un miglioramento generalizzato (se non sempre equilibrato) delle condizioni di vita. Le misure che mirano a combattere gli effetti negativi di un aumento dei consumi dovrebbero pertanto tener conto del fatto che la crescita non può essere alterata. Tale considerazione lascia aperta la possibilità di agire su due fronti: razionalizzare i consumi e migliorare l’efficienza (in particolare quella energetica) della produzione. Ciò significa che ciò che occorre fare dipende in gran parte dalla ricerca e dall’innovazione.</p>
      <p sl="pt">La risoluzione che è stata approvata sottolinea giustamente che “le fonti energetiche rinnovabili costituiscono un elemento chiave di un mix energetico sostenibile, contribuendo: alla riduzione dalla dipendenza dalle importazioni e alla diversificazione del mix di combustibili; alla riduzione delle emissioni di CO2 e di altro tipo; allo sviluppo di nuove tecnologie innovative; alle opportunità di occupazione e di sviluppo regionale”. Una delle conclusioni che ne derivano è che i programmi europei per la ricerca e lo sviluppo della tecnologia dovrebbero essere maggiormente impiegati per promuovere lo sviluppo delle tecnologie delle energie rinnovabili.</p>
      <p sl="pt">Riassumendo, concordo con l’impostazione della risoluzione e sono favorevole a un aumento degli investimenti in questo settore. Questo è il motivo principale per cui ho votato a favore del testo.</p>
    </intervention>
    <intervention id="2-202" speaker_id="28211" name="Lydia Schenardi" is_mep="True" mode="written">
      <p sl="it">Noi sosteniamo pienamente la promozione delle energie rinnovabili sia per i trasporti, sia per il riscaldamento delle abitazioni, sia per la generazione di energia elettrica. Come tutti i colleghi presenti in quest’Aula, noi vi vediamo un mezzo per proteggere l’ambiente, ma anche per ridurre la nostra dipendenza energetica.</p>
      <p sl="it">Tuttavia, non possiamo sostenere la relazione dell’onorevole Thomsen. Innanzi tutto perché il suo vero obiettivo non è ecologico né economico, bensì dogmatico: come enunciato nella motivazione, si tratta di sviluppare una politica energetica comune a livello europeo e questo obiettivo deve prevalere su tutto il resto. Orbene, la politica energetica, prerogativa di sovranità e d’indipendenza, deve essere di competenza esclusivamente nazionale, il che non pregiudica affatto la cooperazione e la solidarietà.</p>
      <p sl="it">Inoltre, le proposte contenute nella relazione non ci sembrano sufficienti a garantire che si tenga conto delle specificità nazionali: non solo delle caratteristiche geografiche, ma anche dei vincoli economici. Infine, il testo non parla dei mezzi per aiutare i paesi meno progrediti in questo campo a raggiungere un determinato obiettivo vincolante ed uguale per tutti.</p>
      <p sl="it">Quindi, sì alle energie rinnovabili ma non come pretesto per estendere i poteri dell’Unione europea.</p>
    </intervention>
    <intervention id="2-203" speaker_id="1309" name="Brian Simpson" is_mep="True" mode="written">
      <p sl="en">Le energie rinnovabili sono per l’Europa una questione importante, che a mio avviso non riscuote tutta l’attenzione che meriterebbe. In quest’era di crisi energetica, di surriscaldamento del pianeta e di progressivo esaurimento delle riserve dei combustibili fossili tradizionali, è giusto che il Parlamento esamini la possibilità di un miglior uso delle energie rinnovabili. Tuttavia, vorrei anche ricordare che disponiamo tuttora di grandi riserve di carbone in Europa e quindi mi chiedo – di fronte allo sviluppo di una tecnologia pulita del carbone – se non sia stato prematuro da parte nostra abbandonare il carbone come fonte di energia.</p>
      <p sl="en">Voterò a favore della relazione, ma penso che dobbiamo essere realistici per quanto riguarda gli obiettivi raggiungibili con l’energia eolica o con l’energia del moto ondoso, soprattutto alla luce del sempre più crescente fabbisogno energetico dell’UE. Penso che sia giusto chiedere alla Commissione di elaborare piani d’azione sulle energie rinnovabili, inclusa la generazione di energia eolica, solare e mareomotrice, come pure mettere a punto una strategia per i biocombustibili. Comunque, nel far ciò, dobbiamo stare attenti a non salvare il pianeta dal punto di vista dell’ambiente per poi veder morire di fame la sua popolazione. E’ per questo che la richiesta della commissione di un giusto equilibrio tra energia e alimentazione è assolutamente da condividere.</p>
    </intervention>
    <intervention id="2-204" speaker_id="28119" name="Kathy Sinnott" is_mep="True" mode="written">
      <p sl="en">Nel mio paese, l’Irlanda, il consumo di energia per uso domestico rappresenta circa il 25% del consumo totale di energia. Gran parte di questa energia viene consumata per il riscaldamento delle abitazioni. Il consumo di energia per uso domestico è molto maggiore del necessario perché chi vive in abitazioni non efficienti è costretto a consumare più energia per riscaldarsi.</p>
      <p sl="en">Spesso l’efficienza energetica delle nostre abitazioni può essere migliorata adottando misure relativamente semplici e non costose, quali per esempio l’applicazione di valvole termostatiche ai radiatori o l’uso di elettrodomestici a basso consumo. Altre possibili misure sono l’installazione di impianti di riscaldamento completamente centralizzati o di pannelli isolanti nei muri esterni o nei solai. Questi ultimi interventi possono essere più impegnativi sul momento, ma certo hanno un miglior impatto a lungo termine.</p>
      <p sl="en">Vorrei invitare i governi a promuovere i lavori di coibentazione nell’edilizia privata insieme alle altre misure che ho citato. Incentivando tali misure si può risparmiare sui costi dell’energia contribuendo a preservare l’ambiente. La riduzione dell’IVA sugli interventi di rinnovo nell’edilizia dovrebbe essere promossa dai governi. Un miglior isolamento delle nostre abitazioni diminuirebbe del 5% il consumo di energia per uso domestico.</p>
    </intervention>
    <intervention id="2-205" speaker_id="2081" name="Peter Skinner" is_mep="True" mode="written">
      <p sl="en">Voterò a favore di questa relazione e credo che i suoi obiettivi generali siano ben equilibrati sullo sfondo delle continue preoccupazioni per la sicurezza energetica. Le energie rinnovabili sono un aspetto importante per la generazione della nostra energia in futuro, ma dobbiamo comunque fare i conti con la nostra produzione attuale di energia. Se l’UE riuscirà a dare impulso alla tecnologia necessaria per farla entrare nel XXI secolo, potrà anche godere in futuro di un margine competitivo in questo settore.</p>
    </intervention>
    <intervention id="2-206" speaker_id="4751" name="Bart Staes" is_mep="True" mode="written">
      <p sl="nl">La relazione sulla tabella di marcia per le energie rinnovabili è un lavoro molto ben fatto in cui si afferma chiaramente che i prossimi anni saranno decisivi e che è necessario un quadro legislativo a sostegno della procedura di codecisione per aumentare la parte di energia rinnovabile dal 7% attuale al 20% nel 2020 rispetto al totale del mix energetico.</p>
      <p sl="nl">La relazione sottolinea giustamente l’enorme potenziale dell’energia eolica offshore : un possibile contributo del 15% del fabbisogno totale di energia dell’UE entro il 2020, che potrebbe portare alla creazione di 368 000 posti di lavoro. Per quanto riguarda lo sviluppo dei biocarburanti, sono stati posti giusti interrogativi per quanto riguarda la necessità di metodi sostenibili di produzione e di un ragionevole equilibrio tra produzione alimentare e generazione di energia. Il gruppo Verts/ALE avrebbe preferito una maggiore incisività e pertanto richiede un’analisi approfondita degli effetti dei biocarburanti sul clima, sull’ambiente, sul tessuto sociale e sulla sicurezza dell’approvvigionamento alimentare.</p>
      <p sl="nl">E’ un peccato che la relazione lasci invariato l’obiettivo del 10% per i biocarburanti. Un altro punto negativo riguarda il considerando E della relazione, in cui la lobby nucleare propone l’energia nucleare come una tecnologia “ponte”. I verdi sono in disaccordo ed hanno pertanto presentato l’emendamento n. 2. Nel complesso, la relazione è esauriente e merita il nostro appoggio.</p>
    </intervention>
  </section>
  <section id="creitem28" title="8. Correzioni e intenzioni di voto: vedasi processo verbale"/>
  <section id="creitem29" title="9. Approvazione del processo verbale della seduta precedente: vedasi processo verbale"/>
  <section id="creitem30" title="10. Attuazione della decisione del Consiglio relativa alla moratoria sulla pena di morte (discussione)">
    <intervention id="2-212" speaker_id="4544" is_mep="True" mode="spoken" role="Presidente">
      <p sl="unknown">L’ordine del giorno reca la dichiarazione del Consiglio sull’attuazione della decisione del Consiglio relativa alla moratoria sulla pena di morte.</p>
    </intervention>
    <intervention id="2-213" speaker_id="photo_generic" name="Manuel Lobo Antunes" is_mep="True" mode="spoken">
      <p sl="pt">Presidente in carica del Consiglio – Signora Presidente, è con grande piacere che sono qui oggi per parlare di una questione d’importanza fondamentale per i nostri valori comuni in Europa. La lotta contro la pena di morte è parte integrante della politica europea in materia di diritti umani ed è stata oggetto delle prime linee guida sui diritti dell’uomo dell’Unione europea. Tali linee guida, come ben sanno gli onorevoli deputati, sanciscono dal 1998 i principi fondamentali dell’approccio europeo alla questione e cristallizzano la nostra ben nota opposizione alla pena di morte.</p>
      <p sl="pt">Permettetemi di ricordare gli obiettivi dell’Unione in materia di pena di morte, come sanciti dalle linee guida. Il primo obiettivo è operare per l’abolizione universale della pena di morte in osservanza di una posizione politica approvata e fortemente sostenuta da tutti gli Stati membri dell’UE.</p>
      <p sl="pt">Il secondo obiettivo è, per i paesi in cui esiste ancora la pena di morte, lanciare un appello affinché la sua applicazione sia progressivamente limitata ed obbedisca a norme minime internazionali. E’ con grande soddisfazione che sono qui oggi in questo Emiciclo per aggiornarvi sugli ultimi sviluppi della nostra lotta per l’abolizione della pena di morte. Come sapete, abbiamo recentemente lanciato un’iniziativa per promuovere tali obiettivi europei. Mi riferisco, ovviamente, alla decisione del Consiglio del 18 giugno di quest’anno, in cui l’Unione europea si è impegnata a presentare una risoluzione contro la pena di morte alla sessantaduesima Assemblea generale delle Nazioni Unite, come parte di un’alleanza interregionale.</p>
      <p sl="pt">Gli onorevoli deputati ricorderanno che il Parlamento europeo ha richiesto tale iniziativa tramite due risoluzioni adottate nei mesi di febbraio e aprile di quest’anno. Poiché l’apertura della terza sessione dell’Assemblea generale delle Nazioni Unite si sta velocemente avvicinando, mi rendo conto del vostro interesse di sapere in che modo il Consiglio si stia preparando per tale occasione. Vi dirò di più su tali preparativi del Consiglio tra qualche istante.</p>
      <p sl="pt">Prima, però, vorrei tracciare una breve retrospettiva per quanto riguarda l’ultimo decennio, o quasi, da quando sono state adottate le linee guida sulla pena di morte. Devo sottolineare che abbiamo fatto molto dal 1998 ad oggi. Abbiamo elaborato un ampio spettro di strumenti nella nostra campagna contro la pena di morte, dall’azione politica tramite provvedimenti d’istruzione, dichiarazioni e contatti di diplomazia multilaterale al sostegno finanziario attraverso l’iniziativa europea per la democrazia e i diritti dell’uomo, che è uno strumento creato essenzialmente grazie agli sforzi del Parlamento europeo.</p>
      <p sl="pt">Ad esempio, nel periodo tra il 1° luglio 2006 ed il 30 giugno 2007, l’Unione europea ha avviato provvedimenti d’istruzione sulla pena di morte in 28 paesi, dal Bahrein allo Zambia; abbiamo aperto provvedimenti d’istruzione su casi individuali in vari paesi, dallo Yemen all’Iran; inoltre, l’Unione europea ha emesso frequenti dichiarazioni su questa materia tra le quali, a titolo d’esempio, una che è stata a suo tempo alquanto mediatizzata: nell’agosto di quest’anno, l’Unione europea ha emesso una dichiarazione sulla quattrocentesima esecuzione in Texas. Vorrei anche sottolineare che la pena di morte fa anche parte dell’ordine del giorno dei dialoghi e delle consultazioni sui diritti dell’uomo che manteniamo con i paesi terzi e che noi non esitiamo a sollevare la questione con nessuno di tali paesi. La nostra fiducia nel multilateralismo effettivo si concretizza anche in un’instancabile azione contro la pena di morte in seno alle Nazioni Unite e ad altre istanze internazionali.</p>
      <p sl="pt">Ogni anno, dal 1997 al 2005, l’Unione europea ha presentato una risoluzione sulla pena di morte dinnanzi alla Commissione per i diritti dell’uomo delle Nazioni Unite e, rilanciando l’azione nel 2006, l’UE ha presentato una dichiarazione sulla pena di morte all’Assemblea generale delle Nazioni Unite, inizialmente firmata da 85 paesi ed in seguito sottoscritta da altri 10. La Presidenza dell’Unione ha ribadito tale dichiarazione del dicembre 2006 durante la seduta di apertura della quarta sessione del Consiglio dei diritti dell’uomo nel marzo del 2007.</p>
      <p sl="pt">Nonostante le preoccupazioni che l’applicazione della pena di morte continua a suscitare, assistiamo con soddisfazione a una generale tendenza verso l’abolizione della pena di morte o verso l’applicazione di una moratoria sulla pena di morte. Più della metà dei paesi del mondo hanno già abolito, di fatto o di diritto, la pena di morte: 133 paesi secondo Amnesty International . Voglio credere che l’Unione europea, incluso ovviamente il Parlamento, abbia svolto un ruolo, se pur modesto, per contribuire a tale tendenza verso l’abolizione della pena di morte tramite un’azione sistematica e decisa negli anni. Questa breve lista delle azioni dell’Unione contro la pena di morte testimonia del nostro impegno per questa causa e consentitemi di sottolineare che abbiamo sempre riconosciuto che il Parlamento europeo è stato un alleato leale nello svolgimento del nostro lavoro. Con questo mi ricollego al punto centrale della nostra discussione e cioè la risoluzione per l’Assemblea generale delle Nazioni Unite, che invoca una moratoria e l’abolizione della pena di morte.</p>
      <p sl="pt">Questa iniziativa conferma che l’Unione europea è in prima linea per quanto riguarda l’abolizione della pena di morte nel mondo e che essa continuerà ad opporsi alla sua applicazione in qualunque caso ed in ogni circostanza, giacché ritiene che si tratti di una punizione crudele e disumana. V’è molto da guadagnare grazie a questa iniziativa, ma v’è anche molto da perdere se non dovessimo avere successo. Non dobbiamo dimenticare che questo è il nostro terzo tentativo (e ripeto, terzo tentativo) di ottenere una risoluzione sulla pena di morte in seno all’Assemblea generale delle Nazioni Unite, dopo due precedenti fallimenti nel 1994 e nel 1999.</p>
      <p sl="pt">Ciò che è in gioco è niente di più e niente di meno che la nostra credibilità come leader mondiali degli sforzi per l’abolizione della pena di morte. E’ per questo che il Consiglio ha ritenuto opportuno essere ben preparati e disporre del tempo sufficiente per formare un’alleanza interregionale. Ciò non sarebbe stato possibile al tempo della sessantunesima Assemblea generale, come alcuni di voi avrebbero preferito. Non erano solo gli esperti del Consiglio a essere di quell’avviso. Alcune ONG in prima linea nella lotta contro la pena di morte, come la coalizione contro la pena di morte, ci hanno chiesto di non essere troppo precipitosi nel presentare una risoluzione e di aspettare il tempo necessario per elaborarla adeguatamente e garantirne il successo. E’ stato esattamente questo l’iter che abbiamo seguito. La decisione del Consiglio del 18 giugno di presentare una risoluzione alla sessantaduesima sessione dell’Assemblea generale delle Nazioni Unite ha segnato l’inizio di una nuova fase nell’ambito multilaterale.</p>
      <p sl="pt">Il Consiglio, la Presidenza e gli Stati membri hanno svolto ciascuno il proprio ruolo per mettere in pratica la decisione del Consiglio. Anche prima delle ferie estive, il gruppo PESC sui diritti umani aveva deciso la linea da seguire – e cioè che gli Stati membri si sarebbero dovuti accordare su un progetto di testo per trovare in un secondo tempo altri coautori di altre regioni del mondo. Ciò è stato fatto ed alla fine di agosto si è tenuta una prima riunione a New York con tutti i coautori, che ha portato nel giro di due settimane ad un accordo sull’enunciato del testo. Stiamo avviando adesso una campagna di lobby per associare copatrocinatori al nostro progetto di risoluzione. Mentre io parlo qui tra voi, le nostre ambasciate in tutto il mondo stanno sondando la possibilità di trovare sostenitori per la nostra iniziativa. Stiamo facendo tutto il possibile per ottenere il massimo sostegno e far sì che la nostra risoluzione abbia successo.</p>
      <p sl="pt">Con questo spirito, onorevoli deputati, chiedo la vostra fiducia ed il vostro appoggio per condurre a buon fine questo processo. Certamente, nessuno di voi ignora quanto possano essere difficili i negoziati politici. Comprenderete, pertanto, che la Presidenza abbia bisogno di un certo grado di flessibilità e di un certo spazio di manovra per gestire e definire un calendario adeguato ad un’iniziativa di tale complessità, perché si tratta di un’iniziativa interregionale ed anche i coautori devono rivedere il testo e la strategia della risoluzione e perché dobbiamo avere contatti rapidi con un gran numero di possibili copatrocinatori in modo che l’iniziativa acquisti maggior peso.</p>
      <p sl="pt">Ci siamo imbarcati in una campagna che rappresenta anche una grande sfida, ma sono convinto che se agiremo di concerto trasformeremo tale iniziativa in un successo.</p>
    </intervention>
    <intervention id="2-214" speaker_id="28276" name="Laima Liucija Andrikienė" is_mep="True" mode="spoken">
      <p sl="lt">a nome del PPE-DE Group. – Signora Presidente, signor Commissario, signor Segretario di Stato, onorevoli deputati, oggi in questo Parlamento torniamo sulla questione di una moratoria sulla pena capitale. Abbiamo già affrontato la questione in due precedenti occasioni lo scorso anno, adottando due risoluzioni sull’attuazione di una moratoria universale sulla pena di morte (il 1° febbraio e il 26 aprile).</p>
      <p sl="lt">Dobbiamo però lamentare che in entrambi i casi il Parlamento si è rivolto al Consiglio invitandolo a presentare le risoluzioni all’Assemblea generale delle Nazioni Unite, ma il Consiglio non lo ha fatto. Il Consiglio avrebbe potuto farlo prima dell’inizio della sessantaduesima sessione dell’Assemblea generale e sarebbe stato possibile adottare le risoluzioni prima della fine di quest’anno.</p>
      <p sl="lt">La pena di morte è una punizione crudele e disumana che viola uno dei principali diritti dell’uomo, il diritto alla vita, e noi non possiamo assolutamente tollerare che ogni anno migliaia di persone siano costrette a subire la pena di morte in Iran, in Cina o in altri paesi del mondo. L’attuazione di una moratoria universale sulla pena di morte in vista di una sua totale abolizione resta pertanto uno dei nostri principali obiettivi politici e chiediamo in proposito non solo il consenso dei nostri gruppi parlamentari, ma anche quello di tutti gli Stati membri dell’UE.</p>
      <p sl="lt">Sono certa che adottando questa risoluzione il Parlamento europeo potrà mostrare la sua straordinaria solidarietà e coesione, nonostante le differenze di opinione in merito, per esempio, alla dichiarazione del 10 febbraio di proclamare la giornata europea contro la pena di morte.</p>
      <p sl="lt">Il parlamento europeo ha un’occasione d’oro per dimostrare coesione e solidarietà al Consiglio, specialmente trattandosi di una decisione su una questione politica di indubbio valore aggiunto. La politica senza valori è solo politica politicante e populismo di bassa lega, mentre la vita umana è un valore per tutti noi indipendentemente dalle differenze geografiche o culturali.</p>
      <p sl="lt">Incito vivamente gli onorevoli colleghi di tutti i gruppi a dare il loro appoggio a questa importante risoluzione.</p>
      <a text="(Applausi)"/>
    </intervention>
    <intervention id="2-215" speaker_id="1911" name="Martin Schulz" is_mep="True" mode="spoken">
      <p sl="de">a nome del gruppo PSE . – Signora Presidente, il Segretario di Stato Lobo Antunes ha dimostrato in modo convincente l’impegno del Consiglio. Non ho nulla da aggiungere a quanto dichiarato dal Ministro. Il nostro gruppo sostiene nel modo più assoluto i vostri sforzi affinché sia chiaro che l’Unione europea non intende limitarsi a dare il suo pieno appoggio ad una moratoria sulla pena di morte, ma mira ad una sua totale abolizione in tutto il mondo.</p>
      <p sl="de">Come ha detto la collega che mi ha preceduto, il Parlamento europeo lo ha già affermato due volte quest’anno: questo Parlamento è in prima linea nella lotta contro la pena di morte. Per noi socialisti democratici europei la pena di morte è il punto più basso dell’etica umana. Io vengo da un paese in cui la dignità dell’uomo è sancita dal primo articolo della costituzione. E’ dovere di ciascun governo preservare e tutelare tale dignità. Questo è il messaggio insito nella costituzione del mio paese. Sulla base di tale messaggio l’Unione europea ha elaborato una Carta dei diritti fondamentali, il cui messaggio primo è il seguente: la dignità dell’uomo è il più importante principio ispiratore dell’Unione europea.</p>
      <p sl="de">In parole povere, la pena di morte è l’esatto opposto della dignità umana. E’ lo svilimento dell’essere umano, ridotto al punto più basso della sua esistenza. E’ dovere di ciascuna coscienza democratica proibirla. Stiamo lottando affinché la moratoria sia sostenuta dall’Unione europea. Perché, quindi, non v’è consenso in seno al Consiglio?</p>
      <p sl="de">Vi è uno Stato membro nel Consiglio che sta boicottando l’adozione di una risoluzione congiunta da parte dell’Unione europea. Non esiterò a farne pubblicamente il nome in questa sede: si tratta del governo polacco, che non vuole che prendiamo questa decisione fondamentale. Tale governo intende correlare la questione della pena di morte con altre questioni secondo il seguente assunto: se anche gli altri saranno disposti a correlare la loro opinione sulla pena di morte con quella sull’aborto e sull’eutanasia, allora anche noi saremo pronti a discutere della pena di morte. L’argomento è assolutamente pretestuoso! Perché? Ve lo dirò con grande piacere. Vorrei leggervi una citazione tratta da un’intervista radiofonica del 28 luglio di quest’anno. Cito: “Personalmente sono, ero e rimango un convinto sostenitore della pena di morte. Attualmente non è possibile un ritorno a questo tipo di pena, tuttavia conto sul fatto che in Europa prevalga un clima più favorevole in futuro”. Lech Kaczyński, Presidente della Repubblica di Polonia.</p>
      <p sl="de">E’ questo il motivo per cui non v’è ancora stata nessuna risoluzione del Consiglio europeo sulla moratoria. Il Presidente polacco è un sostenitore della pena di morte e spera che vi sia un clima migliore in Europa per reintrodurla. Pertanto dichiaro che questo Parlamento esiste per garantire che il clima in Europa rimanga contrario alla pena di morte. Questo è il punto cruciale.</p>
      <a text="(Applausi)"/>
      <p sl="de">Fintantoché noi socialisti europei avremo una qualche influenza, lotteremo per questo. Vorrei comunque rivolgere una domanda al Consiglio. Ministro Lobo Antunes, non rivolto a lei personalmente, ma ai Capi di Stato e di governo degli altri 26 paesi: per quanto tempo ancora gli altri 26 Capi di Stato e di governo sopporteranno questa situazione e rimarranno in silenzio di fronte al fatto che un sostenitore della pena di morte, che afferma pubblicamente di essere tale, può paralizzare il Consiglio europeo su questa materia? Anche a questo ci serve una risposta.</p>
      <a text="(Applausi)"/>
    </intervention>
    <intervention id="2-216" speaker_id="1002" name="Marco Pannella" is_mep="True" mode="spoken">
      <p sl="it">a nome del gruppo ALDE . – Signora Presidente, onorevoli colleghi, le dichiarazioni che dalla Presidenza vengono da un anno a questo Parlamento – se fossimo un parlamento come per esempio il parlamento britannico o il parlamento statunitense – suonerebbero come un'offesa oltre che alla verità, al Parlamento.</p>
      <p sl="it">No, Signor Presidente del Consiglio in esercizio, io penso che lei sia male informato da quell'apparato e quella struttura che è dietro di lei in questo momento e che ha condotto dal 1994 un'azione indegna ed incomprensibile, di cui sono responsabili le Presidenze semestrali che si succedono l'una dopo l'altra, riescono a farsene responsabili!</p>
      <p sl="it">Nel 1994 stavamo per vincere! Abbiamo perso per 8 voti, perché 20 paesi europei d'accordo fra di loro, oggi aderenti all'Unione europea, si astennero. La moratoria universale poteva essere proclamata nel mondo, senza la vergogna che non dobbiamo rimuovere! 20 astensioni europee, nel '94, con un Consiglio assolutamente e ipocritamente complice!</p>
      <p sl="it">Lei, signor Presidente in esercizio, ha avuto anche la spudoratezza di dire nel 1999 - secondo tutti gli ambasciatori europei avevamo vinto perché c'era una stragrande maggioranza assoluta - la mattina del voto, da Bruxelles è giunto un telegramma dicendo di ritirare. Inspiegabile! Nel 2003, il ministro degli Esteri italiano, alla Presidenza del Consiglio, ha dichiarato che per la mancanza di accordo dell'Unione europea, l'Italia non portava avanti quella risoluzione sulla quale avevamo di nuovo la maggioranza. E adesso la cosa è più scandalosa!</p>
      <p sl="it">Ma lei, signor Presidente, si rende conto? In quale paese potremo raccontare una balla di questo genere? Lei dice che 173 su 192 Stati membri hanno abolito di fatto e di diritto la pena di morte. E tutta questa vostra immensa fatica! Voi dovevate presentare già nella 61a Assemblea, quella precedente, dovevate presentare all'inizio di questa, cioè ieri, e già oggi le notizie che abbiamo da New York sono di altri rinvii.</p>
      <p sl="it">Poi lei ha anche detto un'altra piccola o grave falsità: è vero che 95 paesi hanno sottoscritto una dichiarazione, e che avevamo già come governo italiano, il 28 dicembre, 85 firmatari e quelli che avete fatto voi l'abbiamo fatto insieme sono solo 11. Quindi se voi volete perdere andate avanti, ma è uno sconcio, noi faremo …</p>
      <a text="(La Presidente toglie la parola all'oratore)"/>
    </intervention>
    <intervention id="2-217" speaker_id="28358" name="Konrad Szymański" is_mep="True" mode="spoken">
      <p sl="pl">a nome del gruppo UEN . – Signora Presidente, la ricerca dell’umanitarismo nell’amministrazione della giustizia è una delle importanti missioni dell’Europa. Occorre quindi ergersi pubblicamente contro la spettacolarizzazione delle pubbliche esecuzioni in cui i resti della persona che ha subito l’esecuzione diventano un malsano oggetto di eccitazione per le masse. Dobbiamo fare tutto il possibile per porre fine alle esecuzioni politiche perpetrate dalle autorità cinesi o iraniane.</p>
      <p sl="pl">Tuttavia, non possiamo concordare su una visione ristretta dell’intero problema. In particolare, non possiamo concordare su una terminazione della discussione su questo tema. Non possiamo concordare con il genere di censura proposto dall’onorevole Schulz nel suo intervento. Non dipende da lui per quanto tempo ancora Lech Kaczyński resterà Presidente della Polonia, indipendentemente dal fatto che lo desideri o meno. Dipende dai polacchi, che hanno i loro dubbi. E non sono solo i polacchi ad avere dubbi sulla moratoria universale o sulla propaganda e le campagne sociali portate avanti dalla Commissione.</p>
      <p sl="pl">Ho una domanda da rivolgervi: è effettivamente possibile che dalla loro confortevole poltrona di Parigi o di Lisbona dei governanti lancino un appello per la sospensione della pena di morte in regioni dilaniate dalla crudeltà e dalla violenza? Non è ipocrita chiedere che la pena di morte sia abolita oggi in Iraq o in Afghanistan mentre non si fa niente per ristabilire la sicurezza e la giustizia in questi paesi?</p>
      <p sl="pl">Non sono del parere che l’abolizione della pena di morte in altre parti del mondo fornisca una soluzione alla violenza e alla brutalità. Comunque, la Polonia ha abolito la pena di morte nel 1988, quasi da venti anni ormai. Abbiamo fatto ciò di fronte alla nostra opinione pubblica. Abbiamo fatto ciò nel nome dell’unità dell’Europa. E’ nostra intenzione continuare a sostenere tale decisione oggi.</p>
      <p sl="pl">Può essere, in effetti, che la nostra parte del mondo si possa permettere alternative alla pena di morte. Intendiamo mostrare la nostra solidarietà cooperando su questa materia anche in sede ONU, ma non possiamo accettare il tipo di critica proposto dall’onorevole Schulz sulla pena di morte.</p>
      <p sl="pl">Il progetto di risoluzione fa un inutile riferimento alla questione della giornata europea contro la pena di morte. Permettetemi di ricordarvi che la pena di morte non è il solo argomento sul quale ci scontriamo a questioni di vita o di morte per quanto riguarda la politica e il diritto. Se vogliamo sviluppare un dialogo sull’umanitarismo in Europa, non possiamo limitarci alla pena di morte, sulla quale in fondo abbiamo un’opinione comune. Non possiamo esimerci, se necessario, da una discussione sull’aborto, che è così strenuamente difeso in Europa e nel mondo da questo Parlamento e dal club dell’onorevole Schulz. Non possiamo esimerci da una discussione sull’eutanasia, sulle garanzie a difesa della dignità dell’uomo o sul fiorente sviluppo della biomedicina. Se uno dei giorni del calendario europeo deve essere dedicato alla riflessione sull’aspetto umanitario del lavoro del legislatore – e anche del nostro – non possiamo chiudere gli occhi di fronte a tutto questo a meno di non cadere nell’ipocrisia.</p>
    </intervention>
    <intervention id="2-218" speaker_id="4254" name="Monica Frassoni" is_mep="True" mode="spoken">
      <p sl="it">a nome del gruppo Verts/ALE . – Signor Presidente, onorevoli colleghi, io vorrei continuare nella linea che è stata adesso definita dall'on. Pannella e prego la Presidenza di dare qualche risposta, se possibile!</p>
      <p sl="it">Io vorrei sapere per quale ragione la Presidenza ha ritirato la domanda o la proposta di istituire una giornata europea sulla pena di morte. Non c'è scritto da nessuna parte che questa è una decisione che deve essere presa all'unanimità. Se lei mi sa citare un articolo dove questo è previsto, le sarei grata – comunque essendo questa cooperazione politica, io sono del tutto convinta che se lei avesse voluto, avrebbe potuto forzare un voto ed avere una maggioranza schiacciante, meno uno. Credo che questo sarebbe stato un grande giorno per l'Europa! Quindi, occasione mancata!</p>
      <p sl="it">Secondo, anch'io ho molte perplessità, signor Presidente, sulla ricostruzione che lei ha fatto della storia triste delle presentazioni e dei ritiri vari delle risoluzioni di moratoria. Vorrei che lei mi rispondesse ad una domanda precisa: visto che voi, come Presidenza portoghese, avete deciso di condurre praticamente da soli, escludendo altri paesi tra i quali il mio – ma questo non è un problema in questa sede – dai negoziati delle Nazioni Unite, vorrei sapere quando presentate la risoluzione? Perché ancora questo non è chiaro e se la presentate troppo tardi non servirà assolutamente a niente.</p>
      <p sl="it">In terzo luogo, lei ha detto due cose che mi hanno un po' preoccupato. Ero su nella mia stanza perché ho avuto qualche problema, ma l'ho ascoltata in originale nella sua meravigliosa lingua. Lei ha detto che bisogna avere flessibilità e bisogna lasciare spazio di manovra, cosa che mi ha preoccupato moltissimo. Cosa vuol dire? Anche perché lei ha parlato del cosiddetto fronte che vuole l'abolizione e non crede molto nella moratoria. Cosa ancora più preoccupante, perché proprio grazie all'utilizzo di questa falsa dicotomia noi abbiamo finora perso. Quindi, io vorrei che lei ci desse qualche risposta concreta e spero che queste risposte verranno.</p>
    </intervention>
    <intervention id="2-219" speaker_id="4453" name="Luisa Morgantini" is_mep="True" mode="spoken">
      <p sl="it">a nome del gruppo GUE/NGL . – Signor Presidente, onorevoli colleghi, ero persa ad ascoltare Frassoni, di cui condivido completamente le domande e anche la passione, ma condivido anche ciò che Pannella ha detto.</p>
      <p sl="it">E lasciatemi dire che io oggi sono veramente triste, sentire l'intervento di Szymański mi ha veramente angosciata. Pensare che l'Europa – per la quale noi abbiamo combattuto, lottato, creduto – ha queste remore, queste posizioni, è davvero una tristezza per tutti noi. Ma io oggi sono anche triste perché è morto a Gaza un grande uomo, uno storico personaggio palestinese, è morto di cancro, non si è potuto curare, Gaza è sotto assedio, sarebbe morto probabilmente lo stesso, perché era molto vecchio. Era un uomo che ha creduto profondamente nella pace, nella democrazia, in una democrazia e in una Palestina secolare senza violenza. Si chiamava Haider Abdel Shafi e lo voglio onorare qui, perché vi sono tante pene di morte nel mondo, contro le quali noi dobbiamo combattere.</p>
      <p sl="it">Ma anch'io condivido quello che dicevano gli altri parlamentari. La sessione si è aperta e mi auguro che il giorno 28, quando la Presidenza portoghese e il governo italiano faranno l'incontro con tutti, decidano davvero che venga depositata la risoluzione in favore della moratoria universale contro la pena di morte.</p>
      <p sl="it">E' vero, negli ultimi 14 anni la risoluzione è stata compromessa da errori e ritardi, se non veri e propri comportamenti ostruzionistici. Questa volta ce la possiamo e ce la dobbiamo fare. L'Italia insieme all'Europa costruirà una rete di alleanze in tutti i continenti. La stragrande maggioranza della comunità internazionale è a favore di questa risoluzione, mentre gli Stati sostenitori della pena capitale si sono ridotti. E certamente la dicotomia fra moratoria e abolizione della pena di morte non deve essere usata.</p>
      <p sl="it">Siamo per l'abolizione della pena di morte, ma oggi è la moratoria quella che può aggregare e far vincere! Sappiamo che è difficile, sappiamo che non è scontato e lo vediamo con le posizioni anche interne, non soltanto della Polonia, ma tra i cittadini nel mondo, leader politici in Europa che chiamano alla pena di morte. Però, se la nostra prospettiva delle relazioni internazionali è fondata sull'etica dei valori, in cui la vita umana e la giustizia e i diritti valgono, noi dobbiamo vincere! Quindi le prossime settimane saranno decisive e davvero, la moratoria è una tappa fondamentale del rifiuto della comunità internazionale di questa pratica barbara che sostituisce la vendetta alla giustizia. Dobbiamo farcela davvero e dobbiamo isolare le voci che invece dicono no!</p>
    </intervention>
    <intervention id="2-220" speaker_id="966" name="Jean-Claude Martinez" is_mep="True" mode="spoken">
      <p sl="fr">a nome del gruppo ITS. – Signora Presidente, membri del Consiglio, nel 1977 sotto la presidenza Carter furono lanciate nello spazio due sonde, Voyager 1 e Voyager 2 , che apparentemente sono lontane dal nostro argomento. Il fisico Carl Sagan, oggi deceduto, aveva messo in queste sonde un messaggio del Presidente Waldheim, il disegno di un uomo e di una donna, le principali formule matematiche da noi conosciute sulla Terra, un disco con il rumore del vento, di un trattore, dei primi balbettii di un bambino, dei brani di Mozart, di Beethoven e di Chuck Berry. L'anno scorso queste due sonde hanno lasciato il sistema solare, la cosiddetta eliosfera, e si sono spostate a 42 000 anni-luce di distanza in corrispondenza della prossima stella, cioè a 200 000 kilometri moltiplicati per 3 600, moltiplicati per 24, moltiplicati per 365 e moltiplicati per 42 000.</p>
      <p sl="fr">In trent’anni queste due sonde non hanno mai inviato alcun segnale, né è stato captato alcun segnale. Per il momento la sola vita conosciuta è sulla Terra. In una dimensione di questo tipo è evidente che il codice penale del Texas o quello della Cina, che prevedono di mettere fine a un bene così eccezionalmente raro come la vita, siano un’aberrazione madornale. Al punto che la proposta portoghese di una conferenza sulla vita e sulla dignità umana è a misura del popolo delle caravelle. Poiché essere contrari alla pena di morte è solo un aspetto della sfida e della teleologia politica.</p>
      <p sl="fr">La finalità di ogni politica non può che essere il rigoglio multiforme della vita. Essere contrari alla pena di morte va certo bene, ma è solo un aspetto, come d’altronde l’eutanasia, di un problema politico centrale: a cosa serve la politica? A creare ovunque le condizioni economiche, sociali, materiali per il pieno sviluppo di questo bene misterioso che è la vita. Se no, la politica maltusiana del no future , dei patti di ferro, dei razionamenti, dei divieti, degli estirpamenti, dei premi Erode, delle macellazioni, dei macellai britannici? Ecco in cosa consistono il vero argomento e la vera dimensione della pena di morte: nella scelta politica tra il no future e la vita.</p>
    </intervention>
    <intervention id="2-221" speaker_id="28196" name="Irena Belohorská" is_mep="True" mode="spoken">
      <p sl="sk">Sono assolutamente favorevole all’iniziativa di istituire una giornata europea contro la pena di morte, anche se non vi è stata una decisione all’unanimità da parte dei 27 Stati membri.</p>
      <p sl="sk">Accolgo con soddisfazione la recente introduzione di questo divieto in alcuni paesi africani, in parte su pressione dell’Unione europea. La pena di morte è stata abolita in Ruanda e nel Gabon, ad esempio. Anche questi paesi hanno capito che non c’è posto per la pena di morte in una società democratica. Io ritengo che sia necessario far pressione anche su altri paesi, come l’America e la Cina, per mettere quest’azione nel dimenticatoio della storia. D’altro canto, occorre anche concentrare l’attenzione su alcuni paesi europei che hanno immancabilmente omesso di ratificare i protocolli che vietano di ricorrere alla pena di morte.</p>
      <p sl="sk">Il protocollo n. 6 della Convenzione europea dei diritti dell’uomo, che vieta incondizionatamente la pena di morte in tempo di pace, è stato ratificato da tutti i 27 Stati membri. Il protocollo n. 13, invece, che vieta la pena di morte in ogni circostanza, è stato firmato da tutti i 27 Stati membri, ma non è ancora stato ratificato da 5 paesi, segnatamente Francia, Italia, Polonia, Spagna e Lettonia. Pertanto, anche se la critica principale relativamente all’istituzione di una giornata europea contro la pena di morte è stata rivolta alla Polonia, concordo pienamente con gli onorevoli Schulz, Frassoni e Morgantini sul fatto che il dito andrebbe puntato anche contro questi ultimi paesi.</p>
      <p sl="sk">Vorrei far notare che non è assolutamente provato che la pena di morte abbia un effetto deterrente sulla violenza e criminalità. Il suo carattere irreversibile significa che l’errore giudiziario, inevitabile in ogni sistema giudiziario, non può essere corretto.</p>
    </intervention>
    <intervention id="2-222" speaker_id="28401" name="Maria da Assunção Esteves" is_mep="True" mode="spoken">
      <p sl="pt">Vorrei citare una frase di Victor Hugo, che disse che il sangue si lava con le lacrime e non col sangue. Quando l’Europa ha sancito i suoi valori ed ha decretato che l’abolizione della pena di morte fosse una condizione per essere ammessi a farne parte, essa ha stabilito un codice di principi che la caratterizzano come patria dell’illuminismo e come luogo in cui il diritto non esiste senza il fondamento etico della sublime dignità dell’uomo.</p>
      <p sl="pt">La lotta contro la pena di morte è la lotta della civiltà contro la barbarie. La lotta contro una morte ufficiale, organizzata, calcolata e a sangue freddo. Una morte per legge e non a norma di legge, perché la pena di morte va al di là di ogni legge che si possa definire tale. Una morte dovuta ad una norma brutale e illegale. La lotta contro la pena di morte è una questione di giustizia universale perché tocca l’essenza dell’umanità dell’uomo e determina la nostra relazione con il mondo. E’ per questo che l’Europa non può ignorare il fatto che paesi come la Cina, l’Iran, il Pakistan, l’Iraq, il Sudan e gli Stati Uniti condividano tutti il barbaro meccanismo della pena di morte.</p>
      <p sl="pt">L’Europa non ha il diritto di farsi complice silenziosa di tutto ciò. Né può continuare a tacere in merito alle sue dinamiche interne. L’Europa deve ricordare alla Polonia che la lotta contro la pena di morte è sancita a priori tra i principi di giustizia che costituiscono la conditio sine qua non dell’essere europei. Quanto alla giornata europea contro la pena di morte, sarebbe opportuno chiedere, e chiedo alla Presidenza portoghese, quali siano i casi in cui un paese ha il diritto di prendere decisioni contrarie ai valori di consenso sanciti dall’articolo 6 del Trattato dell’Unione europea. Vorrei anche chiedere alla Presidenza portoghese se l’unanimità possa essere usata per aree di consenso che riguardano le regole sulle quali si fonda l’Unione. L’unanimità si applica solo alle questioni che ci dividono, oppure al consenso fondamentale su cui si basa l’Europa?</p>
      <p sl="pt">Sono queste le domande che rivolgo alla Presidenza e le mie riflessioni sulla giornata europea contro la pena di morte.</p>
    </intervention>
    <intervention id="2-223" speaker_id="1065" name="Pasqualina Napoletano" is_mep="True" mode="spoken">
      <p sl="it">Signor Presidente, onorevoli colleghi, è la terza volta che quest'anno il Parlamento europeo torna sul tema della moratoria. Noi pensiamo sia possibile raggiungere questo obiettivo entro l'anno, per questo chiediamo pressantemente alla Presidenza portoghese di depositare già nelle prossime ore il testo presso la commissione competente delle Nazioni Unite. Chiediamo di farlo in stretta collaborazione con l'Italia, paese iniziatore della campagna, associando non solo i paesi dell'Unione, ma anche tutti quelli che hanno dimostrato disponibilità ad essere cosponsor e coautori.</p>
      <p sl="it">Vorrei poi ancora una volta chiarire che l'obiettivo della moratoria non contrasta con quello più generale dell'abolizione e tuttavia è la moratoria che noi oggi vogliamo ottenere, anche come primo passo concreto verso l'abolizione. Tutto ciò non può essere usato per intorbidare le acque! Mi unisco infine ai colleghi increduli per il fatto che un paese europeo importante come la Polonia si sia dissociato dal dichiarare il 10 ottobre giornata europea contro la pena capitale e che a seguito di ciò questa giornata sia stata sospesa.</p>
      <p sl="it">Signor Presidente del Parlamento, signor Presidente del Consiglio, vi chiediamo di non rinunciare a questo obiettivo. Non disperdete per favore quel po' di anima che siamo riusciti a mettere in un'Europa ancora troppo segnata dall'economicismo, dal mercantilismo e dal monetarismo.</p>
    </intervention>
    <intervention id="2-224" speaker_id="4385" name="Hélène Flautre" is_mep="True" mode="spoken">
      <p sl="fr">Signora Presidente, il numero dei paesi abolizionisti o che applicano una moratoria aumenta ogni anno. Le certezze vacillano anche negli Stati retenzionisti come gli Stati Uniti e si organizzano coalizioni nei paesi musulmani.</p>
      <p sl="fr">Eppure, non passa giorno che non si debba cercare di evitare un’esecuzione capitale. L’omosessualità è ancora passibile di pena di morte in molti paesi e l’attuale contesto europeo ci ricorda purtroppo che questa lotta resta ancora estremamente difficile.</p>
      <p sl="fr">Per quanto riguarda la moratoria e l’Assemblea generale delle Nazioni Unite, signor Presidente in carica del Consiglio, il Parlamento lo chiede per la terza volta consecutiva quest’anno e nella maniera più solenne: bisogna fare il tutto per tutto per ottenere il prima possibile, entro la fine dell’anno, una risoluzione dell’Assemblea generale delle Nazioni Unite in vista di una moratoria come strategia per giungere all’abolizione. Credo che tutti noi qui diciamo la stessa cosa: spetta a voi fare la prima mossa e mobilitarvi.</p>
      <p sl="fr">Per quanto riguarda la giornata europea contro la pena di morte, come spiegare che non sia stata spesa una sola parola sulla situazione che caratterizza oggi l’Europa? Come pensare che un paese possa strumentalizzare una sfida come questa per fini di politica interna, facendo ostruzionismo al progetto europeo, all’articolo 2 della Carta dei diritti fondamentali e facendo ostruzionismo a quelli che da sempre sono stati gli obiettivi comuni della sua politica estera? Le Istituzioni europee e lei, come Presidente in carica del Consiglio, non potete tollerare questa situazione!</p>
      <p sl="fr">Il 10 ottobre si celebrerà la giornata mondiale contro la pena di morte. Quanto a noi, Parlamento europeo, saremo riuniti in tornata a Bruxelles. E’ essenziale che il Parlamento celebri questo evento con la più grande solennità e determinazione possibili.</p>
    </intervention>
    <intervention id="2-225" speaker_id="4258" name="Piia-Noora Kauppi" is_mep="True" mode="spoken">
      <p sl="en">Signora Presidente, è con grande piacere che ho appreso dell’iniziativa della Commissione di istituire una giornata europea contro la pena di morte il 10 ottobre e le do il mio pieno appoggio invitando gli onorevoli colleghi a fare altrettanto. E’ stato uno choc per me capire che non tutti i paesi europei fossero favorevoli a quest’iniziativa. La posizione della Polonia mette a repentaglio la credibilità dell’UE come promotrice dell’abolizione e sinceramente spero che la Polonia voglia riconsiderare la propria posizione.</p>
      <p sl="en">La pena di morte è una punizione crudele e disumana. Va contro la dignità dell’uomo e non è assolutamente provato che serva da deterrente contro altri crimini. Fortunatamente, la tendenza mondiale va oggi verso l’abolizione. L’Europa tutta, eccezion fatta per la Bielorussia, lo ha capito e sempre più paesi di tutti i continenti si stanno aggiungendo alla lista degli abolizionisti.</p>
      <p sl="en">Sono anch’io del parere che dovremmo continuare a far pressione sui nostri colleghi americani affinché aboliscano la pena di morte una volta per tutte. Una moratoria sulle esecuzioni è il primo passo verso l’abolizione. L’UE deve continuare ad insistere affinché tutti gli Stati dove ancora vige la pena di morte applichino una moratoria. Una risoluzione dell’Assemblea generale delle Nazioni Unite contro la pena di morte dovrebbe svolgere un ruolo determinante in tal senso.</p>
      <p sl="en">Tuttavia, dobbiamo evitare che le cose vadano a finire come nel 1999 quando il mio paese, la Finlandia, cercò di fare adottare all’Assemblea generale delle Nazioni Unite una risoluzione contro la pena di morte. Tale risoluzione fu talmente annacquata che avrebbe potuto fare più male che bene alla causa. Adesso che l’Italia ha riportato la questione all’ordine del giorno, auspico che l’Europa tutta sostenga tale proposta e che l’Assemblea generale delle Nazioni Unite adotti una risoluzione in merito.</p>
    </intervention>
    <intervention id="2-226" speaker_id="28392" name="Józef Pinior" is_mep="True" mode="spoken">
      <p sl="pl">Signora Presidente, signor Commissario, signor Ministro, sono costretto ad iniziare il mio intervento con una riflessione personale. Ascoltando poco fa in quest’Aula l’intervento dell’onorevole Konrad Szymański, in rappresentanza della destra polacca, mi sono ricordato di un episodio durante l’intervento del Presidente Ahmadinejad presso la Columbia University di New York. Onorevole Szymański, il suo governo di legge e giustizia, la destra polacca, ha messo il mio paese, la mia patria, in compagnia di paesi come l’Iran e la Bielorussia. Ieri il Presidente Ahmadinejad ha citato con orgoglio l’esempio dell’America come paese che applica ancora la pena di morte.</p>
      <p sl="pl">L’opinione pubblica polacca è indignata del fatto che il governo di Varsavia sia riuscito a bloccare la proclamazione della giornata europea contro la pena di morte. Dopo tutto, si tratta di una questione che ha unito l’Unione europea, che unisce l’opinione pubblica europea, che unisce i partiti politici europei e crea un consenso democratico liberale a prescindere dalle divisioni ideologiche esistenti in Europa. Credo che le prossime elezioni in Polonia facciano emergere una società polacca convinta che l’Unione europea sia capace di portare avanti un’azione unitaria nell’ambito delle Nazioni Unite con un’iniziativa contro la pena di morte.</p>
    </intervention>
    <intervention id="2-227" speaker_id="28306" name="Ana Maria Gomes" is_mep="True" mode="spoken">
      <p sl="pt">Il mio paese, il Portogallo, è stato un antesignano dell’abolizione della pena di morte nel 1867 ed è quindi con la più grande soddisfazione che plaudo all’iniziativa della Presidenza portoghese di istituire una giornata europea contro la pena di morte, in linea con tutte le azioni promosse dal Portogallo a livello internazionale, sia in ambito europeo sia in quello delle Nazioni Unite, per abolire la pena di morte e per protestare contro i governi che perpetrano questa pratica disumana, in particolare la Cina, gli Stati Uniti e l’Iran.</p>
      <p sl="pt">Trovo assolutamente sconvolgente che il governo polacco abbia tentato di bloccare quest’iniziativa avvalendosi di argomenti così opportunistici e contraddittori. Il popolo polacco deve sapere che il governo Kaczynski non solo sta rendendo un cattivo servizio all’Unione europea e ai suoi valori fondamentali, ma sta anche rendendo un pessimo servizio al buon nome e al prestigio della Polonia. Ne va dei valori essenziali che distinguono la civiltà dalla barbarie. La Presidenza portoghese non può essere fermata, non deve lasciarsi intimidire dall’opposizione del governo polacco. Deve mantenere la proposta, farla rapidamente votare in seno al Consiglio “Affari generali e relazioni esterne”, lasciare il governo polacco nel suo isolamento e andare avanti con la celebrazione della giornata europea contro la pena di morte il 10 ottobre.</p>
    </intervention>
    <intervention id="2-228" speaker_id="23717" name="Genowefa Grabowska" is_mep="True" mode="spoken">
      <p sl="pl">Signora Presidente, mi dissocio dalle dichiarazioni del collega, onorevole Konrad Szymański, e mi associo a quelle dell’onorevole Pinior. La Polonia ha firmato il sesto protocollo per l’abolizione della pena di morte e si è assunta l’impegno di eliminare questa forma di punizione dal nostro paese. Il 17 e 18 giugno dello scorso anno a Lussemburgo, i ministri degli Esteri europei, tutti i ministri degli Esteri europei, incluso il ministro degli Esteri polacco, si sono accordati per presentare un progetto di risoluzione congiunta contro la pena di morte.</p>
      <p sl="pl">Cosa è accaduto dopo il 17 giugno da determinare in settembre questo cambiamento di posizione da parte della Polonia? Deve trattarsi, ovviamente, della situazione interna e, sempre ovviamente, deve trattarsi delle elezioni. Ma possiamo effettivamente dire che la Polonia abbia cambiato posizione? No, non è la Polonia ma il governo polacco. I polacchi non sono barbari e non accettano la pena di morte. I polacchi si sono opposti alla pena di morte in molte occasioni. Ed io devo dire, specialmente all’onorevole Szymański, che i sondaggi d’opinione indicano che il 57% dei polacchi non vuole la pena di morte. La prego di ricordarsene quando rappresenta la Polonia e cerchi di trasmettere ciò che veramente pensa la società polacca.</p>
    </intervention>
    <intervention id="2-229" speaker_id="photo_generic" name="Manuel Lobo Antunes" is_mep="True" mode="spoken">
      <p sl="pt">Presidente in carica del Consiglio. – Molte grazie, signora Presidente, onorevoli deputati, per le vostre riflessioni, i vostri commenti e le vostre domande.</p>
      <p sl="pt">E’ stata una discussione facile per il Consiglio, come mi aspettavo che fosse. Facile perché il Consiglio e il Parlamento europeo sono d’accordo su ciò che è fondamentale per loro, cioè ottenere alla prossima sessione dell’Assemblea generale delle Nazioni Unite una risoluzione su una moratoria e l’abolizione della pena di morte ed è con ovvia soddisfazione che rilevo una posizione unitaria sugli obiettivi centrali della nostra discussione e sul lavoro che faremo insieme per realizzarli.</p>
      <p sl="pt">Come ricordato da una deputata portoghese, anch’io sono molto fiero di prender parte a questa discussione come rappresentante del Portogallo, perché il nostro paese è stato il primo in Europa a abolire la pena di morte. Si tratta di un tema, di una questione, di un problema verso il quale i portoghesi sono particolarmente sensibili e sono orgoglioso di poterlo dire qui e di avere l’opportunità di guidare gli sforzi del Consiglio presso le Nazioni Unite in vista di raggiungere gli obiettivi che ci siamo prefissati.</p>
      <p sl="pt">Non voglio parlare del passato. Certo dobbiamo trarre la lezione dal passato ed io sono qui perché dobbiamo ovviamente evitare di ripetere gli errori che abbiamo eventualmente commesso in passato e che ci hanno impedito di raggiungere gli obiettivi che ci eravamo prefissi. Il passato è passato, concentriamoci sul futuro. Concentriamoci con determinazione, con risoluzione e con la convinzione che il nostro compito, politicamente parlando, non sia facile ma sia tuttavia possibile. Quando parliamo di flessibilità, parliamo di fiducia nel lavoro della Presidenza. Ciò che vogliamo e sollecitiamo – e siamo certi che il Parlamento europeo ci accorderà, perché si rende conto che la questione è politicamente complessa ed a volte persino difficile – è naturalmente la fiducia del Parlamento nei confronti della Presidenza e del suo lavoro, perché ciò ci permetterà di raggiungere con successo il nostro obiettivo.</p>
      <p sl="pt">Presenteremo il progetto di risoluzione all’inizio di ottobre, tra l’inizio e la metà di ottobre. Questa è la nostra intenzione e posso dirvi che tutte le démarches e i contatti che abbiamo effettuato ci danno abbastanza fiducia. Speriamo che tale fiducia cresca col passare del tempo perché la nostra è una giusta causa. Per finire, vorrei anche dirvi che l’Unione europea ha già dei coautori pronti a firmare con noi il progetto di risoluzione e devo dire che sono particolarmente orgoglioso che tra questi vi siano paesi di lingua portoghese che rappresentano l’Africa e l’America latina, paesi che come noi, come il Portogallo, sottoscrivono il rispetto per il valore totale della vita.</p>
      <p sl="pt">Siamo fiduciosi, lo ripeto, che con il vostro appoggio e la vostra fiducia la Presidenza portoghese riesca a realizzare questo obiettivo in seno alla sessantaduesima sessione dell’Assemblea generale delle Nazioni Unite e a far approvare una risoluzione nei termini in cui il Parlamento europeo e il Consiglio desiderano che sia approvata.</p>
    </intervention>
    <intervention id="2-230" speaker_id="1911" name="Martin Schulz" is_mep="True" mode="spoken">
      <p sl="de">Signora Presidente, vorrei fare un commento personale in base all’articolo 145. Il deputato polacco che ha parlato a nome del gruppo UEN ha completamente frainteso il mio intervento e vorrei quindi fare alcuni chiarimenti.</p>
      <p sl="de">Io ho chiesto al Consiglio per quanto tempo avrebbe continuato a sopportare l’atteggiamento del Presidente polacco Kaczyński ed ho citato lo stesso Kaczyński, che desidera fortemente che vi sia un’atmosfera più favorevole alla reintroduzione della pena di morte in Europa. La domanda che ho rivolto al Consiglio era pertanto la seguente: per quanto tempo ancora il Consiglio continuerà a sopportare questo? Per quanto tempo ancora gli altri 26 governi continueranno a tacere su tutto ciò? In quello che ho detto non ho assolutamente inteso decidere (come potrei?) per quanto tempo ancora Kaczyński continui ad essere il Presidente della Polonia. Eleggere il proprio governo e il proprio Presidente è assolutamente un diritto sovrano del popolo polacco. Tuttavia, io imploro il popolo polacco di essere così saggio da rimandare a casa questo governo prima possibile!</p>
    </intervention>
    <intervention id="2-231" speaker_id="4544" is_mep="True" mode="spoken" role="Presidente">
      <p sl="unknown">Grazie del chiarimento.</p>
    </intervention>
    <intervention id="2-232" speaker_id="4254" name="Monica Frassoni" is_mep="True" mode="spoken">
      <p sl="pt">Ho posto una domanda molto specifica. Vorrei sapere a quale articolo si riferisse la Presidenza quando ha affermato che fosse richiesta l’unanimità per questo tipo di questioni, come per esempio per la decisione sulla giornata contro la pena di morte e perché non insistesse per un voto in Consiglio. Vorrei sapere perché il Presidente non ha detto nulla su questo punto di cui hanno parlato tutti gli oratori.</p>
    </intervention>
    <intervention id="2-233" speaker_id="photo_generic" name="Manuel Lobo Antunes" is_mep="True" mode="spoken">
      <p sl="pt">Presidente in carica del Consiglio. – E’ l’interpretazione del Consiglio che decisioni di questo tipo richiedano l’unanimità.</p>
    </intervention>
    <intervention id="2-234" speaker_id="4544" is_mep="True" mode="spoken" role="Presidente">
      <p sl="unknown">Sono state presentate cinque proposte di risoluzione ai sensi dell’articolo 103, paragrafo 2, del Regolamento.</p>
      <p sl="unknown">La discussione è chiusa.</p>
      <p sl="unknown">La votazione si svolgerà giovedì 27 settembre 2007.</p>
    </intervention>
  </section>
  <section id="creitem31" title="11. Negoziati relativi a un accordo di associazione interregionale con il Mercosur e nuovo partenariato strategico bilaterale con il Brasile (discussione)">
    <intervention id="2-236" speaker_id="4544" is_mep="True" mode="spoken" role="Presidente">
      <p sl="unknown">L’ordine del giorno reca le dichiarazioni del Consiglio e della Commissione su i negoziati relativi a un accordo di associazione interregionale con il Mercosur e il nuovo partenariato strategico bilaterale con il Brasile.</p>
    </intervention>
    <intervention id="2-237" speaker_id="photo_generic" name="Manuel Lobo Antunes" is_mep="True" mode="spoken">
      <p sl="pt">Presidente in carica del Consiglio. – Comprendiamo che l’accordo di associazione tra l’Unione europea e il Mercosur debba essere esauriente in tutti i suoi aspetti politici, economici e di cooperazione e debba mirare non solo a promuovere il commercio e gli investimenti, ma anche a rafforzare in modo decisivo le relazioni strategiche tra l’Unione europea e tale regione. Questo accordo creerà la più grande area di libero scambio tra due blocchi regionali, quasi 700 milioni di abitanti, favorendo l’integrazione economica e sociale, facilitando gli investimenti e determinando una significativa crescita economica di entrambe le regioni.</p>
      <p sl="pt">E’ vero che i negoziati sull’agenda di sviluppo di Doha hanno influenzato il processo negoziale. Tuttavia, non possiamo considerare l’accordo di associazione da un punto di vista esclusivamente economico, ma dobbiamo anche sottolineare l’importanza della sua dimensione politica.</p>
      <p sl="pt">Per compiere il salto di qualità che tutti vogliamo nelle relazioni tra l’Unione europea e il Mercosur, è fondamentale tener conto dell’equilibrio tra le varie componenti politiche ed economiche. Dobbiamo comunque constatare che dopo sette anni di negoziati ci troviamo in una situazione di impasse . Tale situazione risulta dalle discrepanze o dalle differenze tra le offerte presentate.</p>
      <p sl="pt">Da un lato l’offerta dell’Unione europea copriva tutti i settori e dall’altro l’offerta del Mercosur ometteva settori molto importanti per l’Unione. La Presidenza portoghese è in attesa che l’impegno politico dimostrato dal Mercosur si traduca in un’offerta migliorata, sì che la Commissione possa riprendere i negoziati per poter rapidamente concludere un accordo che sia giusto ed equilibrato per entrambe le parti.</p>
      <p sl="pt">Il partenariato strategico tra l’Unione europea e il Brasile, deciso al Vertice di Lisbona il 4 luglio, deve essere considerato non solo un mezzo per rinsaldare le relazioni con il Brasile ma anche un modo per favorire le relazioni strategiche biregionali tra l’Unione europea e l’America latina e in particolare i negoziati tra l’UE e il Mercosur.</p>
      <p sl="pt">La dichiarazione congiunta scaturita dal Vertice con il Brasile dimostra inequivocabilmente l’impegno di concludere i negoziati sull’accordo di associazione tra l’UE e il Mercosur.</p>
      <p sl="pt">Per quanto riguarda specificatamente il Brasile e tenendo presente la crescente rilevanza strategica che tale paese sta assumendo sulla scena internazionale, il partenariato concluso nell’ambito del lavoro della Presidenza portoghese ha segnato un nuovo inizio nelle relazioni tra l’Unione europea e il Brasile, sulla falsariga di quanto sta accadendo attualmente tra la Russia, l’India e la Cina. Il partenariato si svilupperà in base ad un piano d’azione che prevede il rafforzamento del dialogo e della cooperazione nelle aree di interesse reciproco presentate nella comunicazione della Commissione al Consiglio sul partenariato strategico tra l’UE e il Brasile, che naturalmente include l’agenda del Mercosur.</p>
    </intervention>
    <intervention id="2-238" speaker_id="photo_generic" name="Ján Figeľ" is_mep="True" mode="spoken">
      <p sl="en">Membro della Commissione . − Signora Presidente, sono grato dell’opportunità che mi è data di intervenire su questo argomento di grande rilevanza. Come è stato giustamente sottolineato, la decisione di instaurare un partenariato strategico con il Brasile risale alla prima comunicazione della Commissione sul Brasile, nella quale abbiamo proposto un modo per far avanzare le nostre relazioni con il Brasile, e il Vertice UE-Brasile ha poi confermato e cementato tali nuove relazioni.</p>
      <p sl="en">Perché relazioni più strette con il Brasile? Il partenariato strategico UE-Brasile è una reazione naturale a alcune realtà geopolitiche. Oggi il Brasile sta diventando un attore sempre più importante sulla scena internazionale per questioni di rilevanza globale, quali il cambiamento climatico, la lotta alla povertà, la pace, la sicurezza e il multilateralismo. La sua voce è rispettata nel mondo in via di sviluppo, come dimostrano la presidenza brasiliana del G20 in seno all’OMC e il fatto che il paese sia un promotore attivo del dialogo sud-sud.</p>
      <p sl="en">Il Brasile ha instaurato nuovi partenariati con tutti gli attori più importanti: la Cina, la Russia e gli Stati Uniti. L’Unione europea ha molto da guadagnare da un partenariato più stretto con il Brasile per fare progressi su questioni globali di interesse comune.</p>
      <p sl="en">Il partenariato strategico offre il contesto più adatto, come dimostrato dall’esperienza con tutti gli altri membri del gruppo BRIC. Quali effetti avrà tale partenariato sull’America latina e più precisamente sulla regione del Mercosur? La promozione dell’integrazione regionale è una delle pietre angolari del partenariato. Tutto ciò è chiaramente detto nella comunicazione della Commissione ed anche il Brasile lo sa. Il Presidente Lula lo ha chiarito in modo molto deciso nel corso del primo Vertice UE-Brasile.</p>
      <p sl="en">Non potrò mai sottolineare abbastanza l’importanza del Mercosur per l’Unione europea. Oltre a condividere valori culturali e politici come la democrazia, i diritti dell’uomo e la giustizia sociale, queste due regioni economicamente complementari devono ancora esplorare un enorme potenziale economico tra loro. L’UE è il primo partner commerciale e finanziario del Mercosur. Ogni anno beni e servizi per un valore di 50 miliardi di euro attraversano l’oceano. Inoltre, il valore aggregato degli investimenti dell’UE nei paesi del Mercosur è stato pari a 100 miliardi di euro nel 2005.</p>
      <p sl="en">Inoltre, ciò che più importa è che noi crediamo veramente nelle potenzialità di un Mercosur economicamente e politicamente integrato. La recente creazione del Fondo strutturale di convergenza e del Parlamento del Mercosur sono segnali estremamente incoraggianti. L’UE è una ferma sostenitrice di questo processo d’integrazione, non solo a parole ma anche nei fatti.</p>
      <p sl="en">L’Unione europea è stata e continuerà ad essere quasi esclusivamente il primo paese donatore per l’integrazione del Mercosur. Nel corso degli ultimi cinque anni sono stati stanziati 50 milioni di euro e la Prospettiva finanziaria 2007-2013 ha previsto una somma analoga per contribuire alla creazione delle istituzioni del Mercosur, rafforzare la società civile e promuovere l’integrazione economica.</p>
      <p sl="en">La conclusione dell’accordo di associazione UE-Marcosur rappresenterebbe un enorme passo avanti per il processo d’integrazione della regione. E’ per questo che l’Unione europea resta ferma nel suo impegno di portare a termine i negoziati, che è ansiosa di far avanzare non appena vi sarà una maggiore chiarezza nel ciclo di Doha per lo sviluppo.</p>
      <p sl="en">Il partenariato strategico con il Brasile è una decisione a favore del Brasile e a favore del Mercosur. I due livelli di relazioni – nazionale e regionale – saranno complementari e si sosterranno reciprocamente. In nessun modo il partenariato sostituisce i negoziati biregionali tra l’UE e il Mercosur.</p>
      <p sl="en">Siamo pienamente d’accordo con il Brasile che il Mercosur è e resterà la sola piattaforma per le nostre relazioni economiche e commerciali bilaterali. Sono convinto che impegnandoci con il Brasile, che è il paese più grande del Mercosur, possiamo apportare un reale valore aggiunto al processo d’integrazione regionale. L’esperienza condivisa in un’agenda congiunta con l’UE incoraggerà il Brasile a sostenere maggiormente gli sforzi del Mercosur per costruire un mercato comune e un’unione politica.</p>
    </intervention>
    <intervention id="2-240" speaker_id="2000" name="Daniel Varela Suanzes-Carpegna" is_mep="True" mode="spoken">
      <p sl="es">a nome del PPE-DE. – Signor Presidente, signor Presidente in carica del Consiglio, signor Commissario, onorevoli deputati, vorrei innanzi tutto ringraziare la Presidenza portoghese e il rappresentante della Commissione per i loro commenti necessari e pertinenti alla luce del testo della chiara domanda formulata dalla commissione per il commercio internazionale.</p>
      <p sl="es">Il Brasile, come tutti sappiamo, è un paese meraviglioso con un enorme potenziale che si trova a un punto cruciale del suo sviluppo politico ed economico. Le nostre relazioni reciproche sono ben salde e possiamo e dobbiamo rafforzarle ulteriormente. Gli speciali legami del Brasile con il Portogallo e del Portogallo con il Brasile sono inoltre ben noti, riconosciuti e rispettati da tutti.</p>
      <p sl="pt">Comprendiamo bene la posizione dei nostri buoni e cari amici portoghesi, i loro interessi e le loro preoccupazioni, perché li condividiamo con loro.</p>
      <p sl="es">Tuttavia, l’Unione europea, la Commissione, il Consiglio e il Parlamento si sono sempre espressi a favore di un consolidamento dell’integrazione regionale del Mercosur, negoziando con il blocco e sostenendo il consolidamento regionale quanto più possibile.</p>
      <p sl="es">Come è stato detto in questa sede, il Brasile ha indubbiamente un ruolo fondamentale da svolgere. Se la comunicazione della Commissione e le relazioni strategiche proposte con il Brasile vanno in questa direzione, tanto meglio. Ciò appoggerebbe in pratica la posizione del Parlamento europeo, che si è espresso in questa discussione e con la votazione sulla relazione della quale ho avuto l’onore di essere relatore sui negoziati con il Mercosur, che è stata adottata un anno fa ed alla quale mi riferisco.</p>
      <p sl="es">Pertanto, data la confusione derivata da questa comunicazione, il Parlamento ha sentito la necessità di far chiarezza su questo punto e di essere informato.</p>
      <p sl="es">Siamo anche noi consci del fatto che le aspettative di concludere un accordo ambizioso tra l’Unione europea e il Mercosur non possano essere eterne e che, se il Mercosur da parte sua non porterà avanti l’integrazione e se i negoziati tra l’UE e il Mercosur andranno a rilento con o senza accordo di Doha, occorra prendere comunque una decisione e ancora una volta la cosa più importante dovrebbe essere l’efficacia: un accordo bilaterale con il Brasile.</p>
      <p sl="es">Ma a meno che ciò non accada, signor Presidente, onorevoli deputati, l’obiettivo è quello di raggiungere un accordo con il Mercosur. In definitiva, sì al Brasile ma senza pregiudicare i negoziati con l’intero Mercosur.</p>
    </intervention>
    <intervention id="2-243" speaker_id="1898" name="Erika Mann" is_mep="True" mode="spoken">
      <p sl="de">a nome del gruppo PSE . – Signor Presidente, signor Commissario, signor Presidente in carica del Consiglio, noi della commissione INTA abbiamo sollecitato questa discussione perché siamo molto preoccupati per il fatto che stiamo concludendo sempre più accordi di vario tipo che hanno un impatto su tutto il nostro lavoro nel settore dell’economia estera e che, logicamente, hanno sempre anche un risvolto di politica estera. Abbiamo accordi bilaterali di libero scambio, accordi regionali di libero scambio, accordi di partenariato e accordi strategici e ci preoccupiamo di come questi possano essere coordinati per avere un approccio europeo coerente in grado di rispondere alle sfide della globalizzazione della politica estera e delle relazioni economiche estere.</p>
      <p sl="de">Signor Commissario, lei ha giustamente detto che il Brasile è un paese importante per noi. Sono anche grata al Presidente in carica del Consiglio di essere qui con noi e, ovviamente, condividiamo tutti il suo pensiero. Il Brasile non è soltanto un paese importante, ma per molti versi è anche un paese fantastico. La domanda è semplice: come possiamo ragionevolmente combinare questo accordo strategico con l’idea di concludere allo stesso tempo un accordo regionale con il Mercosur, che sta attraversando attualmente una fase negoziale estremamente difficile? Non è assolutamente vero che i negoziati stiano andando avanti a gonfie vele. Sono molto complicati.</p>
      <p sl="de">Parallelamente a tutto questo, vogliamo concludere un accordo multilaterale nel ciclo di Doha. Non sembra assolutamente probabile che tale accordo riesca ad andare in porto con grande successo, ammesso che riesca a andare in porto. Allora, come volete realizzare parallelamente tutto questo? Questa è la nostra domanda.</p>
      <p sl="de">Naturalmente, si tratta anche di un accordo strategico. Qual è la natura di un accordo strategico? Un accordo strategico ha un contenuto molto vasto, se ci pensiamo bene. Sul Brasile sono state fatte moltissime dichiarazioni d’intenti, tutte molto sensate. Di nuovo, nel nostro gruppo siamo molto compiaciuti che siano state incluse, ma come intendete collegare tali dichiarazioni con gli accordi di libero scambio sottoscritti con gli altri membri, per esempio in America latina? O ancora, quale ritorno intendete dare a livello di comunicazione in modo che vi sia una strategia europea uniforme nella nostra politica commerciale e che anche tutti i partner possano capirla?</p>
    </intervention>
    <intervention id="2-244" speaker_id="28411" name="Ignasi Guardans Cambó" is_mep="True" mode="spoken">
      <p sl="es">a nome del gruppo ALDE. – Signor Presidente, signor Presidente in carica del Consiglio, signor Commissario, il Mercosur è una realtà che deve molto all’Unione europea. Indubbiamente il Mercosur è essenzialmente frutto della libera e sovrana decisione dei suoi membri, dei suoi quattro membri a pieno titolo che presto saranno cinque se, come speriamo, non vi saranno ostacoli alla ratifica della candidatura del Venezuela.</p>
      <p sl="es">E’ ovvio pertanto che il Mercosur sia frutto della volontà dei suoi membri. Tuttavia, è anche ovvio che sin dalle sue origini nel 1985, con la dichiarazione di Foz de Iguazú e con il trattato di Asunción del 1991, l’Unione europea è stata molto vicina a quella che allora era solo una promessa e che oggi è divenuta una vera e propria realtà. L’Unione europea è stata molto vicina al Mercosur, sostenendo, condividendo, e difendendo la sua esistenza ed i suoi obiettivi, perché sapeva che le relazioni regionali tra una realtà regionale e l’altra offrivano molti benefici sia a loro che a noi.</p>
      <p sl="es">Per questo motivo il Parlamento europeo ha sempre voluto dare il massimo impulso all’accordo di associazione tra l’UE e il Mercosur. Un accordo che possa reggere, che sia ambizioso e anche equilibrato. Un accordo che, parallelamente alla dimensione strettamente commerciale, abbia anche un risvolto politico ed istituzionale e che possa promuovere in modo sostenibile lo sviluppo economico e sociale.</p>
      <p sl="es">Questi sono valori che il Parlamento europeo ha sempre difeso durante tutto il corso delle sue relazioni con il Mercosur. E’ per questo che i membri di questo Parlamento che si occupano di questioni commerciali in seno alla commissione per il commercio internazionale sono rimasti sorpresi, come si è visto in diversi interventi, all’annuncio di un accordo strategico bilaterale con il Brasile.</p>
      <p sl="es">L’ambito regionale ci è sempre sembrato il modo migliore per raggiungere tali obiettivi e il caposaldo su cui basare le nostre relazioni. E’ ovvio che il crescente ruolo del Brasile meriti non solo rispetto ma anche sincero compiacimento. Il Presidente Lula ed il suo governo stanno consolidando un ruolo di leadership per il paese, che contribuisce ampiamente alla stabilità della zona e al progresso di milioni di persone. Dobbiamo tutti riconoscere, se consideriamo i numeri, quanto sia grande il peso del Brasile per le nostre relazioni commerciali in questa cara parte del mondo e quanto più grande possa diventare in futuro.</p>
      <p sl="es">Tuttavia, una relazione strategica specifica tra l’UE e il Brasile, come annunciato il 30 maggio, corre il rischio di pregiudicare le relazioni regionali tra l’Unione e il Mercosur.</p>
      <p sl="es">Abbiamo ascoltato le parole del Segretario di Stato e del Commissario, che hanno cercato di rassicurarci a tal proposito e prendiamo nota delle loro spiegazioni. Tuttavia, chiediamo che nel corso dei negoziati il Parlamento continui ad essere informato, perché capiamo tutti in teoria che un accordo strategico specifico con il Brasile sia possibile, però non accetteremo e non sosterremo nulla che possa indebolire le nostre relazioni regionali.</p>
    </intervention>
    <intervention id="2-245" speaker_id="28114" name="Liam Aylward" is_mep="True" mode="spoken">
      <p sl="en">a nome del gruppo UEN . – Signor Presidente, la questione del manzo brasiliano continua ad essere su tutte le prime pagine dei giornali perché si tratta di un problema che riguarda sia gli allevatori che i consumatori europei. Come rappresentante del governo irlandese in questo Parlamento, ho avuto un incontro con l’Ambasciatore brasiliano presso l’Unione europea nel maggio di quest’anno e successivamente alla fine di agosto per palesargli le mie preoccupazioni riguardo alle esportazioni di manzo brasiliano nell’UE. Tra queste vi sono in particolare la rimozione illegale delle etichette, il contrabbando di capi di bestiame proveniente da zone affette da afta epizootica e il controllo adeguato del bestiame.</p>
      <p sl="en">L’UE ha giustamente adottato una politica di regionalizzazione in base alla quale, qualora si verifichi un’epidemia di afta in un paese, solo la zona affetta viene interessata da un divieto di esportazione per la carne di manzo. Questa politica ha funzionato correttamente in Irlanda nel 2001 e nel Regno Unito quest’estate grazie all’immediata applicazione di strette norme di tracciabilità. Tale livello di tracciabilità non esiste in Brasile e questo è inaccettabile dal punto di vista dell’UE. All’interno dell’UE gli allevatori devono rispettare norme severe imposte dalla Commissione. Invito quindi la Commissione a far sì che le stesse norme e gli stessi regolamenti siano applicati in Brasile, come lo sono attualmente in Europa, per garantire regole del gioco uguali per tutti. Sono felice che il Commissario Fischer Boel si rechi in visita in Brasile il mese prossimo e spero che al suo ritorno sia in grado di fornire una risposta alle legittime preoccupazioni degli allevatori e dei consumatori europei.</p>
    </intervention>
    <intervention id="2-246" speaker_id="4384" name="Alain Lipietz" is_mep="True" mode="spoken">
      <p sl="fr">a nome del gruppo Verts/ALE. – Signori Presidentei, signor Commissario, credo che non dobbiamo tergiversare. Il problema non è il rispetto che dobbiamo a questo grande paese che è il Brasile. Il problema è quello della svolta attualmente verificatasi nelle relazioni internazionali.</p>
      <p sl="fr">Il Commissario Mandelson e, a quanto pare, la Direzione generale del commercio hanno abbandonato l’idea del multilateralismo ed hanno adottato la prassi americana del bilateralismo. Ciò che rappresentava ancora il marchio di fabbrica della posizione europea negli scambi internazionali era che volevamo al meno il biregionalismo, cioè discutere da regione a regione. Ora ci viene detto di discutere con il Brasile come si discute con l’India. Come se dovessimo in qualche modo compensare questo souvenir dell’imperialismo britannico con un souvenir dell’imperialismo portoghese o spagnolo! Ma scusate, l’India è due volte e mezzo l’Europa compresa la Turchia. L’India è tre volte l’America latina tutta intera.</p>
      <p sl="fr">Il nostro obiettivo è contribuire a un mondo multipolare. Ciò vuol dire che dobbiamo prima di tutto contribuire all’unificazione del Mercosur e del Mercosur e della CAN e poi all’unificazione di tutta la comunità sudamericana delle nazioni.</p>
      <p sl="fr">In quest’ambito, non abbiamo nulla in contrario a nessun tipo di discussione, che sia con la Bolivia o con il Brasile, ma bisogna sempre tener presente che il nostro dovere è cercare di unire e non di dividere. Dobbiamo mettere il Mercosur davanti al Brasile nella scala delle nostre priorità e quando discuteremo con il Brasile dovremo riflettere alle conseguenze che ciò può comportare, anche nelle nostre discussioni con l’ANASE in materia di zucchero.</p>
    </intervention>
    <intervention id="2-247" speaker_id="4303" name="Helmuth Markov" is_mep="True" mode="spoken">
      <p sl="de">a nome del gruppo GUE/NGL . – Signor Presidente, signor Presidente in carica del Consiglio, signor Commissario, anche se i negoziati con il Mercosur avanzano lentamente, l’UE dovrebbe inviare un chiaro segnale al governo brasiliano e agli altri nostri partner che non concluderà nessun accordo bilaterale con singoli governi che ostacolano il processo di integrazione nelle rispettive regioni: non con il Brasile, che è membro del Mercosur e potenzialmente in futuro anche dell’Unasur, non con la Colombia o il Perù, che sono membri della Comunità andina delle nazioni e anche membri potenziali dell’Unasur.</p>
      <p sl="de">Le difficoltà dei negoziati con il Mercosur non sono un’inezia. Il futuro dell’agricoltura, non già solo quello dell’industria agro-alimentare e di quella dei servizi del settore, industrializzazione, trasferimenti di tecnologia, accesso ai medicinali, sono tutte questioni alle quali occorre che troviamo una risposta insieme ai nostri partner latino-americani, ammesso che vogliamo una vera e propria collaborazione con questa regione. Il nostro scopo dovrebbe essere un processo di cooperazione nel quale gli interessi dei cittadini siano centrali. Cooperare non significa semplicemente dividersi quote di mercato e accesso all’acqua e all’energia o distribuire brevetti sulla proprietà intellettuale.</p>
      <p sl="de">Il mio gruppo ha accolto con viva soddisfazione il fatto che il Brasile, come la Tailandia, abbia adottato misure significative, nonostante le obiezioni dell’industria farmaceutica, per migliorare l’accesso ai farmaci. Tali misure dovrebbero essere sostenute dalla Commissione e dal Consiglio. Siamo anche soddisfatti che il Brasile si sia dichiarato sin da ora disponibile a discutere del problema della distruzione delle foreste pluviali in Amazzonia, poiché ciò è essenziale per la stabilizzazione del clima.</p>
      <p sl="de">Anche se è avvenuta più lentamente negli ultimi due anni, tale distruzione non si è tuttavia arrestata. Le pressioni esercitate sia dall’Unione europea sia dagli Stati Uniti e da altri attori per l’accesso ai biocarburanti, in particolare l’etanolo, invece di portare a un miglior controllo dei comportamenti dei consumatori, rappresenta un ulteriore pericolo per le foreste e la sicurezza alimentare.</p>
      <p sl="de">Di tanto in tanto le autorità brasiliane dichiarano pubblicamente che il paese deve espandere la propria industria agro-alimentare per migliorare la propria situazione finanziaria a fronte dei problemi del debito pubblico. Come sapete, nuovi governi della regione stanno cercando nuove vie per risolvere il problema. Bolivia, Ecuador, Nicaragua, Venezuela, Paraguay e Argentina hanno unito le loro forze per fondare una Banca del sud e rendersi indipendenti dalla Banca mondiale e dal FMI. Anche questa è una buona notizia, anche se noi, come Unione europea, siamo azionisti delle altre banche e soffriamo pertanto della perdita di allocazioni di credito. Ma allora dobbiamo abbandonare la nostra tipica condizionalità.</p>
      <p sl="de">L’Unione europea non dovrebbe restare a guardare passivamente, ma dovrebbe attivarsi per sviluppare ed estendere questi approcci che sono assolutamente in linea con i nostri obiettivi di cooperazione e di tutela dell’ambiente.</p>
    </intervention>
    <intervention id="2-248" speaker_id="4507" name="Bastiaan Belder" is_mep="True" mode="spoken">
      <p sl="nl">a nome del gruppo IND/DEM . – Signor Presidente, il fatto che il nuovo partenariato strategico bilaterale con il Brasile sia stato realizzato sotto la Presidenza portoghese la dice lunga. Mi rendo conto che ogni Stato membro ha l’opportunità di lasciare il proprio marchio sulla politica dell’Unione durante la sua presidenza. Tuttavia vorrei aggiungere che gli Stati membri dovrebbero servirsi di quest’opportunità solo a condizione di prendere in considerazione la continuità dell’attuale agenda politica dell’UE.</p>
      <p sl="nl">E’ proprio per questo che condivido le preoccupazioni emerse in merito alla questione che stiamo discutendo qui. L’Unione europea si è posta l’obiettivo di concludere un accordo di associazione interregionale con il Mercosur ormai da tempo. Questo obiettivo è ostacolato dal partenariato strategico bilaterale con il Brasile.</p>
      <p sl="nl">In primo luogo, gli altri paesi del Mercosur si sentono presi in giro dall’Unione europea. Invece di un accordo interregionale, l’Unione preferisce evidentemente un accordo bilaterale. Vorrei pertanto chiedere alla Commissione quali iniziative intenda prendere per fugare tali preoccupazioni in paesi quali l’Argentina, l’Uruguay e il Paraguay. Le relazioni commerciali con questi paesi sono altrettanto importanti per l’Unione.</p>
      <p sl="nl">Un secondo motivo di preoccupazione riguardo al Mercosur risiede per me nella stabilità e nella linea politica di tale collaborazione. Negli ultimi anni si è visto chiaramente che il Brasile desidera con sempre più forza proporsi a livello globale come il leader naturale del continente. Ciò si manifesta non solo con il suo ruolo assertivo in seno all’OMC, ma anche per esempio con il desiderio di ottenere un seggio nel Consiglio di sicurezza.</p>
      <p sl="nl">Pertanto, il Brasile ha uno scarso interesse a svolgere un ruolo nel continente. Dopo tutto il Mercosur consuma appena il 10% delle esportazioni del Brasile. Il paese sembra pertanto meno preparato a investire in altri paesi del Mercosur. Con il suo ingresso nell’arena globale il Brasile sta indicando che ritiene di essere diventato troppo grande per un ruolo limitato alla regione.</p>
      <p sl="nl">L’altro lato della medaglia di questa politica brasiliana è la minaccia della stabilità e della linea politica del Mercosur. In seguito al ritiro del Brasile, il Venezuela sta cercando di assumere il ruolo di guida del Mercosur e dell’intero continente. Chávez sta tentando di valorizzare il suo ruolo all’interno della regione con l’aiuto dei soldi del petrolio e con la retorica anti occidentale. Il Venezuela mette in atto una politica economica protezionistica, orientata all’interno, nella quale i principali settori economici sono minacciati dalla rinazionalizzazione. Nel frattempo non c’è più spazio per il libero scambio e per l’apertura di nuovi mercati. Presumo che il Consiglio e la Commissione siano consci delle conseguenze che tali sviluppi possano comportare per i paesi dell’America latina, ma anche per gli interessi economici e commerciali dell’Unione in quest’area.</p>
      <p sl="nl">Invito la Commissione e il Consiglio a servirsi dell’accordo di partenariato bilaterale, che esiste con il Brasile, per invertire la tendenza che ho appena descritto. L’Unione deve sollecitare il Brasile a usare il nuovo peso politico del partenariato bilaterale con l’UE per dar vita ad una nuova leadership politica nell’ambito del Mercosur e del continente. Tutto ciò deve servire a impedire che politiche isolazionistiche di paesi come il Venezuela e la Bolivia si estendano ad altri paesi del continente.</p>
      <p sl="nl">Per finire signor Presidente, vorrei fare qualche commento quanto alla sostanza del partenariato. Sono del parere che il partenariato dell’UE con il Brasile non debba limitarsi sostanzialmente ad argomenti quali il bioetanolo, ma debba anche far decollare il ciclo di Doha. Dopo tutto il ruolo del Brasile è essenzialmente consistito fino ad oggi nel ricercare il raggiungimento del successo individuale per quanto riguarda l’agricoltura, laddove il paese non è assolutamente preparato a compromessi per quanto riguarda i NAMA e i servizi.</p>
    </intervention>
    <intervention id="2-249" speaker_id="28275" name="Małgorzata Handzlik" is_mep="True" mode="spoken">
      <p sl="pl">Signor Presidente, è mia convinzione che i negoziati tra l’Unione europea e il Mercosur debbano essere una priorità per il nostro lavoro nei prossimi mesi. Nonostante i molti problemi che stiamo attualmente incontrando, la cooperazione multilaterale nel contesto di questa regione è di gran lunga più vantaggiosa, poiché ci permette di cooperare con tutti i paesi che fanno parte del Mercosur e allo stesso tempo ci consente di rafforzare i nostri legami indipendentemente dalla posizione economica di ciascuno di essi nella regione.</p>
      <p sl="pl">Una felice conclusione dei negoziati tra l’Unione erueopea e il Mercosur potrà portare alla creazione della più grande zona di libero scambio del mondo, che a sua volta si tradurrà in un aumento significativo del volume degli scambi ed in un rafforzamento della posizione di entrambi i partner , l’Unione europea da una parte e i paesi del Mercosur dall’altra, nel’ambito dell’economia mondiale. E’ evidente che i primi beneficiari di questo accordo saranno le piccole e medie imprese, sia in Europa sia in America latina, e sappiamo tutti che piccole e medie imprese in crescita e sempre più forti significano nuovi posti di lavoro, migliore qualità dei servizi e benessere sociale.</p>
      <p sl="pl">Penso che il partenariato con il Brasile, che è il nostro partner più importante nella regione, sia estremamente importante e che debba quindi essere sviluppato, se pur sotto l’egida della cooperazione con il Mercosur. Ciò significa che in un primo tempo dobbiamo realizzare un’associazione nell’ambito del Mercosur e solo in un secondo tempo, partendo da tale base, potremo concludere accordi di cooperazione bilaterali con i singoli paesi dell’America latina. Concludere un accordo di cooperazione con un solo paese della regione può pregiudicare l’intesa precedentemente raggiunta e diventare un fattore frenante per i negoziati sull’accordo di associazione con il Mercosur.</p>
      <p sl="pl">E’ per questo che ritengo – e vorrei ben sottolinearlo ancora una volta – che la conclusione di un accordo ambizioso con il Mercosur che sia vantaggioso per tutti, per l’Unione europea e per gli Stati dell’America latina membri del Mercosur, dovrebbe essere una priorità per tutti noi e il Brasile, come paese più potente della regione, dovrebbe essere il motore di tale processo negoziale.</p>
    </intervention>
    <intervention id="2-250" speaker_id="28310" name="Edite Estrela" is_mep="True" mode="spoken">
      <p sl="pt">Signor Presidente, signor Segretario di Stato, signor Commissario, onorevoli deputati, il partenariato strategico UE-Brasile non è una minaccia per l’equilibrio regionale né per le relazioni economiche e commerciali tra l’UE e gli altri suoi partner dell’America latina. Al contrario, favorisce tali relazioni, come scritto nella dichiarazione congiunta redatta in occasione del Vertice UE-Brasile del 4 luglio.</p>
      <p sl="pt">La questione odierna ha il merito di alimentare una discussione sulle relazioni UE-America latina e UE-Brasile, che sono in entrambi i casi estremamente importanti. Come è già stato detto qui, a mio parere il partenariato UE-Brasile viene a colmare una lacuna. Non era accettabile che il partenariato strategico dell’Unione europea con i paesi BRIC lasciasse fuori proprio la “B” del Brasile. Bene ha fatto, quindi, la Presidenza portoghese a promuovere il Vertice UE-Brasile, in linea con quanto fatto nel 2000 quando si tenne il primo Vertice UE-India che non arrecò nessun danno alle relazioni con gli altri paesi di quella regione.</p>
      <p sl="pt">Quindi lo ripeto, esistono oggi condizioni migliori affinché l’Europa possa dare un nuovo impulso alle relazioni con il Mercosur e ai negoziati di Doha. Intensificare il dialogo UE-Brasile è assolutamente ragionevole perché permetterà una più stretta cooperazione in ambiti cruciali quali la sicurezza energetica e lo sviluppo sostenibile, la biodiversità, il cambiamento climatico, la lotta contro la povertà e l’emarginazione, la promozione della democrazia e dei diritti dell’uomo e così via. Il peso demografico del Brasile, il suo sviluppo economico e la sua stabilità politica ne fanno, inevitabilmente, il protagonista sulla scena internazionale.</p>
      <p sl="pt">L’Europa ha tutto da guadagnare nel considerare il Brasile un partner strategico. Come ha già detto qui il Segretario di Stato, le relazioni tra l’Unione europea e il Brasile non possono essere analizzate esclusivamente dal punto di vista economico. Tale visione è troppo limitata e non tiene conto dei legami storici, delle affinità culturali e linguistiche, della cooperazione tra le università e dei molti interessi comuni nei campi più svariati.</p>
    </intervention>
    <intervention id="2-251" speaker_id="4241" name="Johan Van Hecke" is_mep="True" mode="spoken">
      <p sl="nl">Signor Presidente, onorevoli deputati, i sudamericani credono ancora in un accordo interregionale tra l’UE e il Mercosur? Ecco la domanda che, credo, dobbiamo porci. La strategia commerciale dei paesi del Mercosur segue due direzioni diverse: da una parte permette al Mercosur di svilupparsi ulteriormente, ma dall’altra, come nel caso del Brasile, conclude quanti più accordi bilaterali possibili per garantire una posizione sul mercato ai singoli paesi, se necessario anche a spese degli altri membri del Mercosur. Ricorda a volte la combinazione tra un tango argentino e una samba brasiliana. Tuttavia, ammesso che sia l’UE che il Mercosur continuino a credere nella validità di una collaborazione su ampia scala, rimane comunque la speranza, al di là delle pressioni del Presidente americano Bush, di creare un’area di libero scambio tra le due Americhe. Con 34 paesi, l’entusiasmo dei membri del Mercosur non è grandissimo. Essi sono stati delusi dalla mancanza di sostegno da parte degli Stati Uniti durante la pesante crisi economica recentemente verificatasi. L’Europa è già attualmente il partner commerciale più importante del Mercosur, tuttavia vi è ancora un grosso potenziale di crescita tra i due blocchi commerciali. Pertanto, se riuscissimo a fare qualcosa per risolvere il reciproco disaccordo tra i paesi del Mercosur, per esempio tramite una collaborazione in negoziati commerciali multilaterali come quelli dell’OMC nei quali l’UE e il Mercosur hanno frequentemente interessi comuni, ebbene forse potremmo nuovamente riavvicinarci alla conclusione di un accordo interregionale.</p>
    </intervention>
    <intervention id="2-252" speaker_id="22861" name="Seán Ó Neachtain" is_mep="True" mode="spoken">
      <p sl="ga">Signor Presidente, c’è un’osservazione che voglio fare sul commercio tra l’Europa e il Brasile, che riguarda la normativa vigente in Europa in materia di carni e le norme severe che ci siamo dati per il commercio di queste ultime. Nonostante ciò, accettiamo carni importate dal Brasile, dove non viene applicata nessuna norma di questo tipo. Penso che sia giunto il momento che la Commissione si occupi di questa faccenda e si ponga delle domande. Perché v’è una così grande differenza tra le norme stringenti osservate qui in Europa e quelle concesse in Brasile per quanto riguarda la tracciabilità delle carni, l’etichettatura e l’afta epizootica? E’ ora che la Commissione sollevi tali questioni, giacché la grande discrepanza in termini di normativa è estremamente inquietante per i consumatori. Il commercio è una cosa, la salute per la vita è tutt’altra.</p>
    </intervention>
    <intervention id="2-253" speaker_id="2002" name="José Ignacio Salafranca Sánchez-Neyra" is_mep="True" mode="spoken">
      <p sl="es">Signor Presidente, signor Presidente in carica del Consiglio, signor Commissario, io ritengo che sia evidente che il Brasile, per le sue dimensioni, la sua popolazione, le sue risorse naturali e soprattutto il suo ruolo sulla scena internazionale – penso al ruolo che sta svolgendo nella riforma del sistema delle Nazioni Unite, al ruolo che sta svolgendo per quanto riguarda l’intera questione del cambiamento climatico e del dibattito sulle risorse energetiche – giustifichi appieno la comunicazione presentata dalla Commissione, nel senso che si possa trarre vantaggio da un partenariato strategico tra l’Unione europea e quel grande paese che è il Brasile.</p>
      <p sl="es">E questo partenariato strategico, a mio avviso, deve essere articolato su tre livelli: una prospettiva globale, una prospettiva regionale e una prospettiva bilaterale.</p>
      <p sl="es">Tuttavia, una cosa è dare al Brasile il trattamento che merita da quel grande paese che è, altra cosa è che l’Unione europea non continui ad impegnarsi per giungere alla conclusione dell’accordo tra l’Unione europea e il Mercosur. Io non credo che questa fosse l’intenzione della Commissione nella sua comunicazione; io credo che da tale comunicazione possiamo chiaramente desumere che le due ipotesi siano perfettamente compatibili: da una parte la dimensione strategica con il Brasile, dall’altra il sostegno deciso al processo d’integrazione, di cui l’Unione è l’esempio più completo e ovvio.</p>
      <p sl="es">Un’altra cosa è che l’accordo di associazione tra l’Unione europea e il Mercosur non sta andando avanti nei termini che tutti avremmo voluto ed è un accordo che è stato ormai ritardato da troppo tempo. La domanda è legittima: quanto aspetterà ancora l’Unione europea prima di concludere questo accordo?</p>
      <p sl="es">Penso che dobbiamo sostenere il processo d’integrazione e che sia solo in questa prospettiva e in questa dimensione che potremo capire i vantaggi dell’unione e dell’integrazione.</p>
    </intervention>
    <intervention id="2-254" speaker_id="1403" name="David Martin" is_mep="True" mode="spoken">
      <p sl="en">Signor Presidente, le priorità di questo Parlamento nei negoziati commerciali sono chiare. Primo, vogliamo che il ciclo multilaterale abbia successo. Secondo, vogliamo che gli accordi biregionali abbiano successo e, come soluzione di riserva – ma solo come soluzione di riserva – cerchiamo di migliorare gli accordi bilaterali.</p>
      <p sl="en">Devo confessare che, quando sono venuto a sapere della priorità assegnata all’accordo di partenariato strategico con il Brasile, ho avuto l’impressione che stessimo premiando un paese che è stato uno dei nostri partner più difficili nei negoziati multilaterali del ciclo di Doha. Ho avuto anche l’impressione che stesse sabotando il Mercosur, benché senza il Brasile non vi sia più il Mercosur. Tuttavia, avendo ascoltato il Consiglio questa mattina e avendo parlato con i colleghi portoghesi, sono convinto che vi sia una possibilità che buon un accordo di partenariato strategico con il Brasile possa facilitare le cose all’interno del ciclo di Doha, se riusciamo a sviluppare un’intesa reciproca e a trovare un interlocutore di spicco per i negoziati di Doha.</p>
      <p sl="en">Concludere un accordo con il Mercosur può diventare più facile se riusciamo a risolvere alcune delle nostre sfide economiche più complesse e naturalmente un buon accordo con il Brasile dimostrerebbe loro che sosteniamo la loro priorità interna della lotta alla povertà e all’emarginazione. Quindi, non sono pienamente convinto, ma sono abbastanza convinto che un accordo tra l’UE e il Brasile sia adesso un obiettivo più opportuno di quanto non lo fosse qualche settimana fa.</p>
    </intervention>
    <intervention id="2-255" speaker_id="28208" name="Nathalie Griesbeck" is_mep="True" mode="spoken">
      <p sl="fr">Signor Presidente, signor Commissario, onorevoli colleghi, in un contesto geopolitico mondiale che subisce attualmente trasformazioni sempre più profonde, il nostro Parlamento ha ripetutamente espresso la sua ferma determinazione a un rafforzamento del partenariato tra i nostri due continenti.</p>
      <p sl="fr">Il Mercosur deve, a mio avviso, costituire questa nuova entità e può consentirci di trovare insieme risposte che siano al contempo ambiziose, equilibrate e di natura politica, alle questioni dell’approvvigionamento energetico, della riduzione dell’effetto serra o ancora della qualità dei prodotti della nostra agricoltura.</p>
      <p sl="fr">Orbene, questa integrazione regionale dell’America del sud non può essere promossa né può essere eficace se noi preferiamo aprire dei negoziati commerciali con un solo membro del Mercosur invece di instaurare un partenariato con l’insieme della nuova entità.</p>
      <p sl="fr">Per parte mia, insisto affinché l’integrazione regionale, che è a mio avviso un vettore di stabilità e di prosperità per questa parte del mondo come pure per noi stessi, sia sostenuta e accompagnata e ritengo che sia un peccato che i paesi membri del Mercosur si allontanino da questo grande progetto per la mancanza di una volontà politica da parte nostra, lasciandosi sfuggire una grande opportunità per i nostri due continenti, quello latino-americano e quello europeo.</p>
      <p sl="fr">Questo ci distinguerebbe nettamente dalla volontà americana di realizzare una vasta zona di libero scambio economico che abbracci tutto il continente americano.</p>
    </intervention>
    <intervention id="2-256" speaker_id="4461" name="Luís Queiró" is_mep="True" mode="spoken">
      <p sl="pt">Quando ci si domanda quale contributo possa apportare un partenariato strategico tra l’Unione europea e il Brasile allo sviluppo delle relazioni tra l’UE e il Mercosur in vista, tra l’altro, della conclusione del tanto desiderato e tanto ritardato accordo, penso che si possa dare un’unica risposta: un contributo di primaria importanza.</p>
      <p sl="pt">Allo stesso tempo, bisogna dire che un partenariato strategico tra l’UE e il Brasile sarà sempre giustificato e in questo senso l’unica pecca è tutto il tempo che è andato perduto. Il Brasile è stato l’unico dei quattro paesi BRIC – Brasile, Russia, India e Cina – con il quale l’UE non aveva avuto riunioni di alto livello prima del Vertice del 4 luglio. Questo fatto è tanto più anomalo se si considera che il Brasile è la principale potenza regionale dell’America del sud. E’ una democrazia, con le imperfezioni che tutte le nuove democrazie tendono ad avere, che condivide con noi la stessa scala di valori. E’ un alleato tradizionale e affidabile ed un partner economico di primaria importanza, sia a livello regionale sia in termini di economia globale.</p>
      <p sl="pt">Per tutte queste ragioni un partenariato strategico con il Brasile è giustificato, perché questo paese è un partner strategico dell’Unione europea di pieno diritto. Tuttavia, vi sono anche altre ragioni che giustificano un rafforzamento delle relazioni e lo sviluppo di un partenariato strategico con il Brasile. Come enunciato nella comunicazione della Commissione, queste relazioni possono e devono essere una forza trainante per lo sviluppo del dialogo con il Mercosur. I due partenariati non sono opposti l’uno all’altro, ma sono complementari. Queste relazioni possono e devono essere anche un fattore positivo nella ricerca di soluzioni nell’ambito dell’Organizzazione mondiale del commercio. Parallelamente, infine, queste relazioni possono e devono essere un segnale che l’Unione europea riconosce la particolare importanza di questo paese nelle relazioni internazionali ed è disposta a darne atto nel contesto della discussione sulla riforma dell’ONU.</p>
      <p sl="pt">Signor Presidente, è sempre più necessario che l’Unione europea agisca come partner economico su scala globale e un partenariato strategico con il Brasile è un segnale che vogliamo seguire questa strada. Ed è questa che dobbiamo percorrere se vogliamo ottenere un accordo con il Mercosur. Escludere il Brasile da relazioni bilaterali privilegiate sarebbe ingiusto e soprattutto costituirebbe un gravissimo errore politico.</p>
    </intervention>
    <intervention id="2-257" speaker_id="36281" name="Silvia-Adriana Ţicău" is_mep="True" mode="spoken">
      <p sl="ro">Signor Presidente, vorrei sottolineare l’importanza di questo documento e, come rappresentante della delegazione UE-Mercosur, vorrei ricordare l’importanza della regione. E’ una regione vasta, con una popolazione numerosa e con grandi potenzialità per il futuro, che va aiutata a nella sua crescita economica.</p>
      <p sl="ro">E’ una regione ricca di risorse naturali, tant’è che l’Unione europea assorbe il 25% delle esportazioni del Mercosur. E’ importante contribuire allo sviluppo economico e industriale di questa regione; il suo ruolo nella questione del cambiamento climatico sarà estremamente rilevante ed è per questo che dobbiamo sostenere l’integrazione regionale.</p>
      <p sl="ro">Per quanto riguarda la strategia 2007-2013, un quinto del budget stanziato per le relazioni con il Mercosur andrà a finanziare l’istruzione e lo sviluppo della società dell’informazione e questo è estremamente importante, se si considera che in Brasile il tasso di analfabetismo sfiora il 90%. Inoltre ritengo che il Brasile svolga un ruolo importante anche perché rappresenta da solo quasi la metà della popolazione del Mercosur. Lo ripeto, i cambiamenti climatici sono estremamente importanti e questa regione svolge un ruolo importante.</p>
    </intervention>
    <intervention id="2-258" speaker_id="28572" name="Georgios Papastamkos" is_mep="True" mode="spoken">
      <p sl="el">Signor Presidente, non v’è dubbio che il Brasile svolga un ruolo commercialmente significativo sul piano mondiale. Un rafforzamento dei legami economici tra l’UE e il Brasile è’ pertanto auspicabile.</p>
      <p sl="el">L’UE è il primo partner commerciale del Brasile, mentre il Brasile figura solo al dodicesimo posto nell’elenco dei partner commerciali dell’UE. Il partenariato strategico tra l’UE e il Brasile non dovrebbe a mio avviso provocare divisioni nell’approccio en bloc verso la regione del Mercosur.</p>
      <p sl="el">Tuttavia, questo partenariato può svolgere un ruolo complementare in due sfere: a livello dei negoziati multilaterali in seno all’Organizzazione mondiale del commercio (OMC) e a livello della zona di libero scambio tra l’UE e il Mercosur. Questa zona diverrà la più grande area di cooperazione interregionale, mettendo in luce il mancato avanzamento sia dei negoziati multilaterali sia di quelli interregionali. L’avanzamento di entrambe queste aree negoziali è in larga misura interconnesso.</p>
      <p sl="el">La zona di libero scambio tra l’UE e il Mercosur, come il ciclo di Doha nell’ambito dell’OMC, si è arenata per questioni relative al commercio di prodotti agricoli. Sotto questo profilo il ruolo del Brasile è particolarmente importante: data la sua influenza sulla stabilità economica e sull’integrazione della regione nel suo complesso, il Brasile dovrebbe contribuire creativamente alla conclusione di un accordo ambizioso ed equilibrato tra l’UE e il Mercosur.</p>
      <p sl="el">A livello dell’OMC il Brasile non può pretendere che solo i mercati dei prodotti agricoli degli Stati membri sviluppati vengano ulteriormente liberalizzati. Signor Commissario, signor Presidente in carica del Consiglio, come le altre economie emergenti anche il Brasile deve assumersi la sua parte di responsabilità negli attuali negoziati del ciclo di Doha tramite un serio impegno per la liberalizzazione di mercati particolarmente protezionisti e il rispetto delle norme e delle prassi dell’OMC.</p>
    </intervention>
    <intervention id="2-259" speaker_id="28392" name="Józef Pinior" is_mep="True" mode="spoken">
      <p sl="pl">Signor Presidente, signor Commissario, signor Ministro, per cominciare vorrei esprimere il mio convincimento che la Presidenza portoghese stia seguendo una strategia corretta per quanto riguarda la conclusione di un partenariato strategico tra l’Unione europea e il Brasile. Penso che l’Unione europea dovrebbe iniziare a finalizzare questo partenariato prima possibile. Il ruolo del Brasile nel nostro mondo moderno globalizzato è chiaro, economico e culturale, come quello che svolge nell’ambito delle Nazioni Unite.</p>
      <p sl="pl">Un partenariato strategico tra l’Unione europea e il Brasile consentirà di rinvigorire le relazioni reciproche e fornirà un contributo all’attuale ordine politico, economico e culturale su scala mondiale. Lo ripeto, fornirà un contributo al miglioramento dell’armonia politica a livello globale.</p>
      <p sl="pl">Non penso che questo partenariato strategico possa costituire nessun tipo d’intralcio allo sviluppo di un partenariato strategico con il Mercosur. Il partenariato con il Mercosur richiede un partenariato strategico con il Brasile.</p>
    </intervention>
    <intervention id="2-260" speaker_id="4450" name="Vasco Graça Moura" is_mep="True" mode="spoken">
      <p sl="pt">Il programma della Presidenza portoghese prevedeva sin dall’inizio un incontro al vertice con il Brasile. E’ poi divenuto chiaro che le parti avrebbero proposto di porre le fondamenta di un partenariato strategico. Pertanto non ha senso adesso esprimere sorpresa o preoccupazione per l’indifferenza verso il Mercosur e per l’indebito o prematuro favoreggiamento del Brasile.</p>
      <p sl="pt">La dimensione che rappresenta il mercato commerciale brasiliano per gli esportatori europei non deve essere sottovalutata. L’Unione europea non può perdere l’opportunità di instaurare un partenariato strategico con il Brasile. La realtà dei fatti dimostra che le rispettive relazioni dell’Unione europea con il Mercosur e il Brasile sono ormai condannate a procedere a velocità diverse. Non è l’ideale, tuttavia non è dimostrato che il fatto che le une procedano più velocemente delle altre danneggi queste ultime. Al contrario, potrebbe anche essere un forte incentivo per velocizzarle.</p>
      <p sl="pt">Il Brasile oggi è una potenza mondiale emergente, l’unica tra i paesi membri del Mercosur, e rappresenta l’85% del mercato del Mercosur. E’ una democrazia rappresentativa. E’ uno dei principali partner commerciali dell’Unione europea, i suoi 200 milioni di abitanti parlano una delle lingue europee più diffuse nel mondo, il portoghese, ed i suoi valori di civiltà e di cultura hanno uno stretto legame con quelli dell’Europa. Senza pregiudizio per i vantaggi che un reale avanzamento delle relazioni con il Mercosur comporterebbe per l’UE, io credo che non esista né sia mai esistito nessun argomento di peso che giustifichi un ritardo nell’avanzamento e nell’approfondimento delle nostre relazioni con il Brasile. Né sta all’Unione europea supervisionare le vicissitudini interne tra i membri del Mercosur.</p>
      <p sl="pt">Pensarla diversamente e rimandare a tempo indeterminato il raggiungimento di obiettivi veramente importanti per l’Europa significa, con tutto il rispetto, indulgere in uno “whishful thinking ” incompatibile con la situazione attuale, agendo come se si fossero avverati i nostri piani e i nostri desideri, che invece non si sono avverati e non quando si avvereranno.</p>
    </intervention>
    <intervention id="2-261" speaker_id="4445" name="Sérgio Sousa Pinto" is_mep="True" mode="spoken">
      <p sl="pt">L’esperienza dell’integrazione regionale con il Mercosur è stata essenzialmente un successo a livello sia economico che politico. Il contributo del Mercosur al consolidamento democratico della regione e all’aumento del volume degli scambi all’interno del blocco sono fatti incontestabili.</p>
      <p sl="pt">E’ vero che attualmente i negoziati tra l’UE e il Mercosur si trovano in un’impasse dovuta all’attesa che il ciclo di Doha faccia emergere un consenso e un impegno che possano fungere da nuovo punto di partenza per i nostri negoziati commerciali bilaterali. Pur non volendo sembrare troppo pessimista, corriamo il rischio che il ciclo di Doha si traduca in una mera perdita di tempo prezioso. L’UE dovrebbe contribuire al buon esito dell’integrazione regionale sud americana profondendo tutte le sue energie per il successo dei negoziati tra i due blocchi.</p>
      <p sl="pt">Le nostre relazioni devono essere molto più ampie di un semplice accordo di libero scambio. Stiamo discutendo di un accordo globale che va ben oltre le cifre e le quantità di merci scambiate. L’accordo di associazione include la cooperazione e il dialogo politico, che sono i capisaldi delle nostre relazioni future.</p>
      <p sl="pt">Nessuno dubita più oggi del fatto che l’Unione europea abbia bisogno dell’America latina e del suo grande strumento, il Mercosur, per raggiungere il suo obiettivo di costruire un ordine internazionale multilaterale più equilibrato.</p>
      <p sl="pt">La dichiarazione congiunta del Presidente della Commissione europea e del Presidente in carica del Mercosur, il Presidente dell’Uruguay Tabaré Vásquez, all’indomani della riunione del 19 settembre, che prometteva entro la fine dell’anno una pubblica dichiarazione congiunta da parte dei due blocchi sul problema dell’ambiente e del cambiamento climatico è un esempio importante di una tale collaborazione politica. Il Mercosur rappresenta una grande promessa per l’integrazione economica e per il rafforzamento politico dell’America del sud sul piano internazionale, ma ciò non significa che possiamo ignorare o pretendere di non vedere dinnanzi a noi l’ineludibile presenza politica del Brasile che, di fatto, è la potenza leader dell’America del sud. Il Brasile è l’anima e la forza motrice del Mercosur. Con i suoi 190 milioni di abitanti e con un’economia che rappresenta il 75% circa del PIL di tutto il Mercosur, il Brasile è l’unico dei paesi BRIC con il quale l’Unione europea non aveva ancora tenuto un incontro al vertice.</p>
      <p sl="pt">Onorevoli deputati, è assurdo pensare che l’Unione europea possa dare lezioni al Brasile quanto all’importanza del Mercosur o che si possa ergere a paladina del Mercosur di fronte al Brasile. Questo è assolutamente ridicolo. Allo steso modo, il Brasile è l’unico paese membro del Mercosur che aspira a un seggio nel Consiglio di sicurezza delle Nazioni Unite, che lo merita e che darà voce a tutta l’America latina in quell’augusto consesso.</p>
    </intervention>
    <intervention id="2-262" speaker_id="4521" name="Charles Tannock" is_mep="True" mode="spoken">
      <p sl="en">Signor Presidente, in passato sono stato un convinto sostenitore del processo d’integrazione regionale avviato dall’UE in America latina tramite il sostegno preferenziale a blocchi regionali multilaterali quali il Mercosur. Tuttavia, nonostante la vicinanza culturale dei paesi che lo costituiscono (Argentina, Brasile, Paraguay e Uruguay), politicamente il Mercosur rimane troppo debole rispetto agli interessi nazionali, impedendo così la realizzazione di un mercato unico regionale sulla falsariga di quello europeo – anche se questo dovrebbe essere il nostro obiettivo a lungo termine.</p>
      <p sl="en">Il funzionamento del Mercosur si è deteriorato in seguito alla recente decisione del Venezuela di entrare a farne parte, con la retorica anti libero mercato di Chávez che ha portato ad un protezionismo ancora più spinto da parte del Mercosur le cui trattative con l’UE ristagnano ormai da tempo. Pertanto, mi compiaccio del fatto che l’UE si stia facendo promotrice di un partenariato strategico bilaterale – come deciso in luglio – con il Brasile, che è un gigante economico ma il cui volume degli scambi rappresenta una piccola quota in confronto ad altri paesi in via di sviluppo, proprio perché il Brasile non è riuscito a firmare accordi bilaterali di libero scambio vantaggiosi, contando troppo sul Mercosur.</p>
      <p sl="en">Diversamente dal Messico, che ha già un patto con l’UE ed è l’altro attore di spicco dell’America latina oggi, la generosità dei petrodollari di Chávez verso l’Argentina ha obbligato il Presidente del Brasile Lula a ignorare le questioni del Mercosur ed ha permesso al Presidente dell’Argentina Kirchner di portare avanti il suo indirizzo protezionistico.</p>
      <p sl="en">Anche l’Ecuador populista sta facendo rumore attualmente e si è unito al Mercosur invece di aderire all’alternativa bolivariana per le Americhe (ALBA), che è un’iniziativa commerciale anti americana sotto l’influenza del Venezuela.</p>
      <p sl="en">Un recente screzio tra l’Argentina e l’Uruguay dimostra chiaramente la mancanza di efficacia del Mercosur nel comporre le divergenze dei suoi partner riguardo alla costruzione di una fabbrica di cellulosa, la società finnico-europea Botnia, sulle rive del Rio Uruguay. Il Presidente Kirchner non è riuscito a bloccare il progetto e allo steso tempo si è posto come antagonista al vicino Uruguay, nonché partner del Mercosur, rifiutandosi di permettere che le istituzioni sopranazionali del Mercosur arbitrassero questa disputa. Invece, cosa ha fatto? Ha chiesto al Re di Spagna di arbitrare la questione.</p>
    </intervention>
    <intervention id="2-263" speaker_id="28122" name="David Casa" is_mep="True" mode="spoken">
      <p sl="mt">Signor Presidente, abbiamo di fronte a noi oggi un accordo che riafferma e consolida l’importante ruolo dell’Unione europea nella sfera politica globale – un ruolo al quale dovremmo attribuire grande rilevanza perché fa parte del successo di questa unione di Stati. Questo accordo enfatizza il rafforzamento delle relazioni non solo con i nostri paesi vicini ma anche con paesi di altri continenti, in particolare con paesi che, come quelli dell’America latina e dell’America centrale, contano migliaia di milioni di persone di origine europea. E’ interesse di entrambe le parti che queste relazioni continuino ad essere rafforzate tramite il dialogo e lo scambio delle idee. Tuttavia, dobbiamo assicurare la salvaguardia della democrazia nei paesi che beneficiano della nostra assistenza. Dovremmo inoltre assicurare che questa assistenza, diretta o indiretta, sia indirizzata a ridurre la povertà, favorire l’uguaglianza e last but not least a ridurre lo squilibrio tra queste due regioni del mondo. Ciò dovrebbe esser fatto sempre nel rispetto della trasparenza e della responsabilità. Anche il rispetto della libertà di espressione e dei diritti fondamentali dovrebbero essere elementi prioritari in tutti i negoziati. Mentre l’Unione europea dovrebbe fornire assistenza ad ogni paese in particolari periodi, ma richiede un aiuto speciale, noi dobbiamo garantire che ciò avvenga nell’ambito di un quadro strutturato in modo che nessuno resti indietro e la ricchezza sia distribuita equamente. Come membri di questo Parlamento dobbiamo promuovere quanto più possibile le relazioni tra l’Unione europea e il Mercosur e dobbiamo decidere come rinforzare gli eventuali punti deboli, sì da garantire al meglio l’efficacia e il successo di queste relazioni. Con la sempre maggiore importanza che stanno assumendo le nuove sfide, come i cambiamenti climatici, dovremmo considerare queste relazioni come l’inizio di un partenariato strategico che porterà una dimensione ambientale e uno sviluppo sostenibile che produrranno ricchezza reciproca.</p>
    </intervention>
    <intervention id="2-264" speaker_id="photo_generic" name="Manuel Lobo Antunes" is_mep="True" mode="spoken">
      <p sl="pt">Presidente in carica del Consiglio. – Signor Presidente, signor Commissario, onorevoli deputati, vi sono molto grato del vostro contributo.</p>
      <p sl="pt">Ho già avuto l’opportunità in precedenti occasioni di spiegare, giustificare e informare il Parlamento europeo circa il primo Vertice UE-Brasile, i suoi risultati e i suoi obiettivi. Inoltre, l’importanza di questo partenariato strategico con il Brasile è stata ampiamente sottolineata da molti membri di questo Parlamento oggi ed io non posso non rilevare con soddisfazione che i deputati che in un primo tempo si erano mostrati dubbiosi o più esitanti circa le intenzioni dell’iniziativa portoghese, sembrano adesso più favorevoli, di fatto, verso la scelta strategica che il Portogallo, in quanto paese cui spetta la Presidenza, ma anche l’Unione europea nel suo insieme hanno operato rispetto al Brasile.</p>
      <p sl="pt">Naturalmente stiamo parlando ed abbiamo parlato qui dell’importanza del Brasile dal punto di vista economico e politico, come pure per quanto riguarda l’ambiente e l’energia, che sono realtà fondamentali del mondo che ci circonda e che non possiamo ignorare. Sarebbe strano, come è stato fatto notare, se l’Unione europea intrattenesse relazioni strategiche, partenariati strategici con la Russia, l’India e la Cina ma non con il Brasile. Riteniamo di aver colmato questa lacuna e che tra qualche anno ognuno plauderà a questa iniziativa della Presidenza portoghese. Tuttavia, abbiamo sempre detto chiaramente che questo partenariato strategico, che riteniamo l’Unione europea debba instaurare con il Brasile, non avrebbe in nessun modo escluso o limitato altre relazioni che pure auspichiamo estendere sul piano economico e politico con il Mercosur.</p>
      <p sl="pt">Devo dire, onorevoli deputati, che sono abbastanza tranquillo su questo perché il Portogallo è sempre stato uno dei paesi dell’UE che hanno combattuto per un più stretto e profondo rapporto di solidarietà con i paesi del Mercosur sotto ogni punto di vista. Pertanto non abbiamo esitazioni e non desideriamo che si venga qui a creare l’impressione che un partenariato con il Brasile escluda o possa escludere uno stretto partenariato con i paesi del Mercosur.</p>
      <p sl="pt">Una tale visione, che sarebbe di esclusione invece che di complementarietà, non ci sembra di nessun aiuto e soprattutto non sembra corrispondere alla realtà, anzi il contrario. Inoltre, come è stato qui ricordato, è proprio la dichiarazione finale del Vertice UE-Brasile a dire espressamente ed in modo assolutamente inequivocabile che l’Unione europea e il Brasile lavoreranno insieme affinché l’accordo di associazione UE-Mercosur diventi finalmente una realtà.</p>
      <p sl="pt">Siamo tutti a conoscenza delle vicissitudini che l’accordo di associazione UE-Mercosur ha attraversato. Ci troviamo veramente in un’impasse dovuta in gran parte, lo sappiamo, a questioni commerciali tra l’Unione europea e il Mercosur. Nel frattempo si è aperto il ciclo di Doha e ciò che si è verificato in quella sede ha ovviamente influenzato la dimensione commerciale dei negoziati UE-Mercosur.</p>
      <p sl="pt">Voglio comunque chiarire che non appena la Presidenza portoghese stimerà che siano soddisfatte le condizioni minime per rilanciare tali discussioni e tali relazioni, non vi saranno esitazioni; e vi assicuriamo che, se non dovesse essere possibile sotto la Presidenza portoghese, in tal caso il Portogallo come Stato membro – come è sempre stata la sua funzione e il suo obiettivo – non mancherà di richiamare l’attenzione dei suoi partner sulla reale necessità di rilanciare i negoziati relativi all’accordo di associazione con il Mercosur in tutte le sue dimensioni.</p>
      <p sl="pt">Per concludere, devo dirvi che stiamo considerando di tenere, se possibile durante la Presidenza portoghese, una riunione tripartita di alto livello con i paesi del Mercosur. Stiamo studiando questa possibilità – che, come vi dico, è una possibilità per l’agenda della Presidenza portoghese che, come sapete, è molto piena e molto complessa – ma faremo comunque tutto il possibile per rilanciare, anche a livello politico, questa discussione con i paesi del Mercosur.</p>
    </intervention>
    <intervention id="2-265" speaker_id="photo_generic" name="Ján Figeľ" is_mep="True" mode="spoken">
      <p sl="en">Membro della Commissione . − Signor Presidente, sono anch’io molto soddisfatto dell’atmosfera, di come si sia svolta la discussione e dell’apertura dimostrata sulla questione. Penso che dobbiamo essere ricettivi verso le realtà del tempo e fortunatamente possiamo contare oggi su un numero molto più ampio di partner importanti per la cooperazione multilaterale rispetto a 10 o 20 anni fa. La realtà è che il Brasile è il solo paese mancante nel gruppo dei BRIC, uno dei cinque regolarmente invitati alle riunioni del G8 e un paese che rappresenta un livello di investimenti per l’UE pari al livello cumulativo degli investimenti dei paesi dell’UE in Russia, Cina e India. Quindi è un partner davvero importante.</p>
      <p sl="en">E’ anche più importante aggiungere che il partenariato strategico è complementare alle più vaste priorità generali, inclusa la cooperazione con l’America latina e il Mercosur: uno degli ambiti strategici comuni del partenariato è proprio la promozione dell’integrazione regionale e l’accordo di associazione UE-Mercosur.</p>
      <p sl="en">Si è molto parlato del contenuto e sono state espresse alcune preoccupazioni. Noi ce ne siamo occupati. Per esempio, per quanto riguarda la sicurezza alimentare nei primi sei mesi di quest’anno è stato attuato un programma intensivo di controlli, specialmente per le carni di manzo, i prodotti ittici e il pollame. Abbiamo constatato un significativo miglioramento della sicurezza alimentare e molte carenze sono state in gran parte rettificate, ma ovviamente il lavoro deve continuare, come alcuni di voi hanno detto, anche a livello politico. Il Commissario si recherà in visita in Brasile il mese prossimo per discutere della questione, che è molto importante e riguarda una più stretta cooperazione.</p>
      <p sl="en">E’ una causa comune, un interesse comune per tutti noi che il ciclo di Doha si concluda con successo. Stiamo facendo il possibile su tutti i fronti per raggiungere questo fine e speriamo di poterlo fare entro l’anno.</p>
      <p sl="en">Vorrei fare una piccola osservazione in merito a ciò che potrebbe essere fatto per promuovere la cooperazione con gli altri paesi. C’è un ambito, per esempio, che vorrei citare in quanto fornisce un buon esempio. Il Brasile è il primo paese dell’America latina a cooperare nel nostro programma di ricerca e tramite quest’esperienza e questo ponte io penso che possiamo fare gradualmente di più negli altri paesi. Quindi non è contro gli altri; è una delle principali economie e uno dei primi partner della regione e la cooperazione si sta complessivamente intensificando. E’ molto complementare alle nostre ambizioni portare una maggiore integrazione nel continente latino americano.</p>
      <p sl="en">Come richiesto, la Commissione vi terrà debitamente informati sull’andamento del processo. Attualmente siamo in attesa della risposta brasiliana alla nostra comunicazione. In base a tale risposta, cercheremo reciprocamente di elaborare una proposta per un piano d’azione e successivamente cercheremo di approvare e attuare tale piano d’azione.</p>
      <p sl="en">Last but not least , vorrei esprimere la mia gratitudine alla Presidenza per il suo impegno e per il suo contributo estremamente positivo per quanto riguarda non solo il primo Vertice storico, ma anche lo sviluppo della cooperazione tra l’UE e il Brasile e tra l’UE e il Mercosur nel suo insieme.</p>
    </intervention>
    <intervention id="2-266" speaker_id="1838" is_mep="True" mode="spoken" role="Presidente">
      <p sl="unknown">Grazie molte, signor Commissario.</p>
      <p sl="unknown">La discussione è chiusa.</p>
    </intervention>
  </section>
  <section id="creitem32" title="12. Libro Verde sul trasporto urbano (discussione)">
    <intervention id="2-268" speaker_id="1838" is_mep="True" mode="spoken" role="Presidente">
      <p sl="unknown">L'ordine del giorno reca la comunicazione della Commissione relativa al Libro verde sul trasporto urbano.</p>
    </intervention>
    <intervention id="2-269" speaker_id="photo_generic" name="Jacques Barrot" is_mep="True" mode="spoken">
      <p sl="fr">Vicepresidente della Commissione. – Signor Presidente, ho presentato or ora in Collegio queste proposte sulla mobilità urbana e sono lieto di presentarle in anteprima al Parlamento europeo.</p>
      <p sl="fr">Le Nazioni Unite stanno preparando la Conferenza internazionale sul riscaldamento climatico che si terrà a Bali nel dicembre prossimo. Ieri si è tenuta a New York una riunione preparatoria dei capi di Stato e di governo, nel corso della quale l’Unione europea ha rivelato la sua proposta estremamente ambiziosa: dimezzare le emissioni di gas a effetto serra entro il 2050.</p>
      <p sl="fr">Il trasporto urbano è uno dei settori verso i quali bisogna indirizzare i nostri sforzi. L’inquinamento dovuto al trasporto urbano pubblico e privato di merci e di persone rappresenta il 40% delle emissioni di CO2 e il 70% delle altre emissioni inquinanti prodotte dai veicoli.</p>
      <p sl="fr">Il Libro verde che vi presento oggi è frutto di una prima tornata di consultazioni intensive, iniziatasi nel mese di gennaio e conclusasi in giugno: consultazioni delle istituzioni, dei rappresentanti cittadini, degli stakeholders , dei cittadini. Da queste consultazioni è emersa una forte volontà da parte di tutti gli attori di inserire la questione della mobilità urbana nell’agenda europea. Le autorità locali e municipali europee non dovrebbero essere abbandonate a se stesse per gestire questa delicata situazione.</p>
      <p sl="fr">Non è nelle mie intenzioni imporre soluzioni centrali, inadatte alle circostanze locali. Il ruolo dell’Unione consiste piuttosto, in partenariato con tutte le parti interessate, nell’individuare gli ostacoli alla mobilità urbana ed i mezzi per rimuoverli. L’Unione europea deve attirare l’attenzione su questo punto e, se possibile, svolgere un ruolo di primo piano nella questione.</p>
      <p sl="fr">In quali termini occorre ripensare la mobilità urbana? Per quanto mi riguarda, io considero cinque obiettivi fondamentali. In primo luogo, signor Presidente, onorevoli deputati, una città con un traffico più scorrevole. Dovunque in Europa l’aumento della circolazione nel centro delle città porta a un congestionamento perenne. Si stima che gli ingorghi provochino una perdita dell’1% del prodotto interno lordo dell’Unione europea. L’esperienza insegna che non esiste una soluzione unica per decongestionare le nostre città. Soluzioni varie in sostituzione dell’auto privata, come i trasporti collettivi oppure andare a piedi o in bicicletta, devono essere rese più attraenti e più sicure. Il car-sharing e il carpooling , l’istituzione di un sistema più efficiente di trasporto delle merci possono contribuire a rendere più scorrevole il traffico nelle città.</p>
      <p sl="fr">In secondo luogo, città meno inquinate grazie al miglioramento dell’efficienza energetica, grazie all’impiego di carburanti alternativi. Le restrizioni alla circolazione nei centri città, la creazione di zone verdi, dei sistemi di pedaggio urbano possono far parte della soluzione, ma occorre ovviamente che le infrastrutture dei trasporti collettivi siano sviluppate e migliorate.</p>
      <p sl="fr">La città deve anche essere una città intelligente. Le città europee fanno fronte attualmente ad un aumento incessante della domanda in materia di trasporto di merci e di persone. I sistemi di trasporto intelligente e i dispositivi di controllo della circolazione, con la navigazione satellitare, ci offrono possibilità immense per migliorare la mobilità ammesso che sappiamo trarne profitto. La razionalizzazione delle consegne nelle città potrà beneficiare delle informazioni fornite dai sistemi di navigazione satellitare, oggi il GPS, domani Galileo.</p>
      <p sl="fr">In quarto luogo, la città deve essere più accessibile. Accessibilità prima di tutto per le persone disabili, per le persone a mobilità ridotta, per le famiglie con bambini piccoli. Ognuno deve poter accedere alle nostre città. E’ importante che la pianificazione urbanistica sia efficace e attentamente studiata. E, naturalmente, esiste anche il problema dell’accesso dei cittadini che abitano in periferia, il che implica delle buone connessioni tra il trasporto suburbano e quello urbano. Si tratta di promuovere un trasporto collettivo di qualità e, perché no, una carta dei diritti dei passeggeri urbani.</p>
      <p sl="fr">Infine, in quinto luogo, occorre una città più sicura. Ricordo che i due terzi degli incidenti della strada si verificano all’interno del perimetro urbano. Un terzo dei decessi, un decesso su tre, avviene in zona urbana. Se vogliamo salvare delle vite umane, bisogna prendere provvedimenti tesi a rendere più sicuri i comportamenti, i veicoli, le infrastrutture. Dovremo valutare se non sia opportuno, nella preparazione dei futuri automobilisti, promuovere la dimensione ecologica della guida. E poi, in linea di massima, occorre che garantiamo un miglior rispetto del codice della strada in Europa.</p>
      <p sl="fr">Signor Presidente, onorevoli deputati, questo Libro verde ci consentirà di aprire, fino al 15 marzo 2008, un’ampia tornata di consultazioni presso i governi, le imprese, i cittadini sottoponendo loro 25 domande aperte, chiaramente formulate nel documento.</p>
      <p sl="fr">E nell’autunno 2008, dopo aver partecipato a questa discussione, ho intenzione di presentare un piano d’azione, che proponga misure concrete tracciando una visione chiara dei compiti e delle responsabilità, come pure un calendario d’azione, che tenga ugualmente conto dell’imperativo della sussidiarietà.</p>
      <p sl="fr">Ben inteso, in tutto questo processo di consultazioni, il Parlamento europeo, in particolare la commissione per i trasporti, deve svolgere un ruolo fondamentale. Da un punto di vista generale, credo che ci rendiamo tutti ben conto, attraverso questo gran dibattito sulla mobilità urbana, che ne va veramente della vita quotidiana dei nostri concittadini e che, se la cittadinanza europea ha un senso, questo deve anche andare verso una mobilità urbana più sicura e più conforme alle esigenze ambientali.</p>
      <p sl="fr">Ringrazio, quindi, signor Presidente, onorevoli deputati, per tutti i contributi preziosi che potranno apportare i nostri parlamentari e sono pronto sin da ora ad ascoltare le varie osservazioni che può suscitare la mia presentazione, certo un po’ breve, ma credo sufficientemente esplicita, di questo testo. Preciso che il testo sarà ovviamente messo a disposizione di tutti i membri del Parlamento. E’ appena stato in un certo senso adottato dal Collegio ed io ho dato tutte le disposizioni necessarie perché possiate prenderne visione al più presto.</p>
    </intervention>
    <intervention id="2-270" speaker_id="1838" is_mep="True" mode="spoken" role="Presidente">
      <p sl="unknown">Grazie, signor Commissario.</p>
      <p sl="unknown">Raramente una discussione è stata come questa in presa diretta con l’attualità, giacché lei è appena uscito dalla riunione, e la ringrazio di avermi fatto immediatamente consegnare una copia di questo Libro verde.</p>
      <p sl="unknown">Conoscete le regole, onorevoli deputati: applicheremo il metodo catch the eye .</p>
    </intervention>
    <intervention id="2-271" speaker_id="1" name="Georg Jarzembowski" is_mep="True" mode="spoken">
      <p sl="de">Signor Presidente, signor Vicepresidente, onorevoli deputati, molte grazie a nome del mio gruppo! E’ un’idea fantastica – promuovere la mobilità ed evitare al contempo disastri e inquinamento ambientale. Ma lei ha sottolineato che vuole osservare il principio della sussidiarietà. Leggendo il testo, si incontrano molte proposte pratiche su pedaggi urbani per esempio ed altro. Come intende assicurare che le sue buone proposte e la discussione che si terrà e che si protrarrà per tutto l’anno non ci portino a dire alle città e alle regioni cosa fare, ma solo ad incentivare l’adozione delle migliori prassi? Siamo d’accordo che sia necessario fare qualcosa per le città e per instaurare le migliori prassi. Conosciamo le statistiche degli incidenti. In molte città grandi e piccole vi è un alto tasso di incidenti, ma non in altre. Ciò dipende da come vengono gestite le cose a livello locale.</p>
      <p sl="de">Come intende quindi gestire lo sviluppo di idee collettive senza che le città e le regioni abbiano l’impressione di essere patrocinate dall’Europa?</p>
    </intervention>
    <intervention id="2-272" speaker_id="25718" name="Saïd El Khadraoui" is_mep="True" mode="spoken">
      <p sl="nl">Signor Presidente, signor Commissario, sappiamo di essere solo all’inizio di un intero processo e pertanto sono ansioso di conoscere le risposte dei vari attori e le azioni concrete che state pianificando per l’anno prossimo. Ho l’impressione, tuttavia, che sia estremamente importante inserire la questione nell’agenda politica, per dimostrare che questa è una priorità per la Commissione e per l’Unione europea tutta al fine di realizzare una mobilità sostenibile e di rispettare i nostri accordi in materia di controllo del clima. Penso che uno degli elementi più importanti sia mettere a punto uno strumento tramite il quale i buoni esempi che già esistono in molte città possano essere condivisi in modo da poter imparare a partire da questi. Ogni città è diversa e ogni problema è diverso, eppure io credo che tutto si possa risolvere nella messa a punto di un meccanismo efficace e mi chiedo quale sia la sua opinione in proposito. Come possiamo condividere tutte le buone idee che sono alla base dell’associazionismo nelle piccole e grandi città in modo da poterne trarre un insegnamento?</p>
    </intervention>
    <intervention id="2-273" speaker_id="28205" name="Jean Marie Beaupuy" is_mep="True" mode="spoken">
      <p sl="fr">Signor Presidente, sono particolarmente soddisfatto, signor Commissario, dei cinque obiettivi che sono stati definiti ma, come lei ha detto, al di là delle consultazioni fino al mese di marzo, ci saranno le misure concrete.</p>
      <p sl="fr">Se mi consente, signor Commissario, vorrei ripeterle che con i membri del nostro gruppo abbiamo sottolineato la necessità di tener conto dell’approccio integrato non solo per gli agglomerati ma anche, come lei ha ricordato poco fa, per le zone periferiche.</p>
      <p sl="fr">Nell’ambito di questo approccio integrato, sapendo che l’Unione europea versa dei fondi regionali (FEDER, FSE, FEADER, che riguarda le zone rurali e quelle periurbane), ci sembra che sarebbe opportuno che potesse considerare, con i suoi omologhi della Commissione, questi diversi aspetti affinché l’approccio integrato possa veramente essere attuato dalle municipalità, dagli agglomerati. Quindi, le lancio sin da oggi un nuovo appello affinché si tenga conto dell’approccio integrato nella questione del trasporto urbano.</p>
    </intervention>
    <intervention id="2-274" speaker_id="photo_generic" name="Jacques Barrot" is_mep="True" mode="spoken">
      <p sl="fr">Vicepresidente della Commissione. – Onorevole Jarzembowski, si tratta di proposte. Non sono complete. Noi abbiamo evidenziato in un riquadro, alla fine di ogni serie di questioni, quello che dovrebbe essere il ruolo dell’Unione europea. Quindi, non pregiudico l’esito della discussione. La questione è aperta e occorre effettivamente dimostrare che vi sia un vero e proprio valore aggiunto europeo. Comunque non pretenderemo esercitare non so quale tipo di tutela sulle città europee.</p>
      <p sl="fr">Onorevole El Khadraoui, lei ha colto l’essenziale, credo: noi intendiamo farne una priorità politica. Credo che lei abbia detto quello che io auspico. Che i rappresentanti politici possano, appoggiandosi gli uni agli altri, attraverso le buone prassi, attraverso le migliori esperienze, che possano veramente in qualche modo convincere i loro compatrioti ad impegnarsi in queste politiche urbane più audaci e più ambientali.</p>
      <p sl="fr">Jean-Marie Beaupuy ha perfettamente completato quanto da lei detto, ricordando che si può avere successo solo con un approccio integrato, che implica che anche gli urbanisti sono chiamati a concepire la città, e segnatamente la periferia, in un certo modo, in funzione dei bisogni di mobilità futuri: la città non deve svilupparsi a caso! Ringrazio Jean-Marie Beaupuy in modo particolare, insieme al suo gruppo sulla mobilità urbana che ci fornirà sicuramente un contributo prezioso.</p>
    </intervention>
    <intervention id="2-275" speaker_id="28288" name="Jan Olbrycht" is_mep="True" mode="spoken">
      <p sl="pl">Signor Presidente, innanzi tutto la ringrazio per l’interesse rivolto alla questione del trasporto urbano. Si tratta di una questione estremamente seria e difficile, specialmente perché l’UE si interessa della politica urbana.</p>
      <p sl="pl">L’aver sollevato la questione a livello della Commissione europea in relazione alle città dimostra che ci troviamo di fronte ad un’interpretazione insolitamente interessante del principio della sussidiarietà. Sono estremamente favorevole all’azione della Commissione in questo ambito. Sostenendo l’azione della Commissione in questo ambito, vorrei chiedere al Commissario, anche se forse la domanda è un po’ prematura, comunque, come dobbiamo interpretare l’accordo secondo cui la Commissione attuerà il principio di partenariato in questa materia, in altre parole, quali sono i possibili strumenti di partenariato? Stiamo parlando di uno scambio di esperienze? Stiamo parlando di un partner che in un certo senso non si limiti a proporre ma che in effetti imponga?</p>
      <p sl="pl">Sullo sfondo di quanto detto dall’onorevole Jarzembowski vorrei anche chiedere che in appoggio alla commissione per lo sviluppo regionale vi fosse una cooperazione rafforzata con la commissione per i trasporti e il turismo in merito a questa materia.</p>
    </intervention>
    <intervention id="2-276" speaker_id="1859" name="Ulrich Stockmann" is_mep="True" mode="spoken">
      <p sl="de">Signor Presidente, signor Commissario, grazie molte per il suo intervento e per il Libro verde i cui dettagli non ci sono ancora ben noti. E’ vero che sempre più persone vivono oggi in città e in agglomerati urbani, ma esistono anche problemi specifici associati al restringimento delle città che non dovrebbero essere completamente lasciati da parte. La mia prima domanda è: rientrano anch’essi nel nostro campo visivo? Nei centri città abbiamo un sovraccarico primariamente associato al trasporto privato individuale, che provoca un alto tasso di emissioni, particolato, rumore e anche problemi di sicurezza.</p>
      <p sl="de">In secondo luogo, se adesso vogliamo potenziare il trasporto pubblico (e una rete intelligente svolge in questo senso un ruolo cruciale) mi chiedo ovviamente se saremo del tutto capaci di utilizzare il capitale dei Fondi strutturali per questo scopo.</p>
      <p sl="de">In terzo luogo, in merito alle tante proposte individuali per la logistica del trasporto delle merci e così via, mi chiedo: abbiamo anche un forum dove scambiarci le buone prassi e dove tale scambio possa avvenire in modo organizzato?</p>
    </intervention>
    <intervention id="2-277" speaker_id="28238" name="Michael Cramer" is_mep="True" mode="spoken">
      <p sl="de">Signor Presidente, signor Commissario, grazie della relazione. Lei scrive che intende promuovere soluzioni alternative all’automobile, in particolare autobus, treno, bicicletta e spostamenti a piedi. Tuttavia, lei sa anche che il 95% dei cofinanziamenti UE, chiesti dalle città, viene esclusivamente assorbito dal trasporto stradale. Pertanto, se lei sta considerando l’ipotesi di destinare in futuro al meno il 50% di tali fondi a queste soluzioni alternative, la mia città, Berlino, ritiene per esempio che il denaro dell’UE non debba essere speso per il trasporto pubblico locale. Penso che ciò sia una follia! Se non cambiate il sistema di finanziamento non avrete mai successo. Pertanto, come intendete garantire che le alternative UE possano essere prese in considerazione in futuro?</p>
    </intervention>
    <intervention id="2-278" speaker_id="photo_generic" name="Jacques Barrot" is_mep="True" mode="spoken">
      <p sl="fr">Vicepresidente della Commissione. – Onorevole Olbrycht, il partenariato può esprimersi attraverso lo scambio delle buone prassi, può esprimersi anche, su richiesta delle città, attraverso un certo numero di guidelines concernenti, per esempio, l’utilizzo delle infrastrutture centrali della città, o ancora il partenariato può esprimersi, ad esempio, attraverso un’informazione un po’ armonizzata: da una città all’altra, talvolta, da uno Stato all’altro, vi sono segnali che indicano l’autostrada con un certo colore, che può essere diverso in un’altra città o in un altro Stato membro. Vi sono quindi forme di armonizzazione possibili da immaginare. Allora, io credo ovviamente che questo partenariato tenga perfettamente conto delle intenzioni delle regioni e che si possano trovare le sinergie necessarie a reperire i mezzi.</p>
      <p sl="fr">Onorevole Stockmann, i Fondi strutturali sono disponibili per alcune azioni sperimentali. A titolo del mio bilancio della rete transeuropea e più in generale del bilancio della DG TREN, abbiamo i mezzi per accompagnare le esperienze, segnatamente attraverso l’iniziativa Civitas , che lei conosce. E’ vero che dovremo chiarire un po’ meglio l’impiego dei Fondi strutturali, il che mi porta a dire che l’osservazione dell’Onorevole Cramer è giustificata e che in certi casi dovremo essere più attenti a far buon uso dei Fondi strutturali.</p>
      <p sl="fr">E’ vero che l’Unione europea non ha fissato nessuna percentuale per l’utilizzo dei fondi: sono le città e le regioni che scelgono. Precisamente, quindi, credo che attraverso questo Libro verde e attraverso la discussione cercheremo di convincere le città e le regioni a fare un uso più mirato dei fondi. Penso che l’esempio da lei fatto sia molto interessante.</p>
    </intervention>
    <intervention id="2-279" speaker_id="28251" name="Jörg Leichtfried" is_mep="True" mode="spoken">
      <p sl="de">Signor Presidente, signor Vicepresidente, sono pienamente d’accordo con alcune delle osservazioni da lei espresse. Lei ha sottolineato il potenziamento del trasporto pubblico, il miglioramento della sicurezza della strada e gli aspetti ambientali dell’apprendimento della guida e della navigazione satellitare. Tutto ciò comporta alcuni problemi: è molto costoso. L’onorevole Cramer ha già dimostrato una forma di azione concertata. Io vorrei proporne un’altra, che non è ancora stata menzionata. Abbiamo già in mano la cura miracolosa. Abbiamo a disposizione l’internazionalizzazione dei costi esterni. Ci risulta che questo metodo di calcolo sia definito e che possa essere complessivamente utilizzato per coprire e sovvenzionare alcuni aspetti del trasporto urbano che non potrebbero essere altrimenti finanziati.</p>
      <p sl="de">Due domande a questo proposito: entro quanto possiamo realisticamente aspettarci che sia presentato un modello preliminare da poter successivamente espandere e allargare? Può anche prevedere di utilizzare questo denaro per progetti analoghi?</p>
    </intervention>
    <intervention id="2-280" speaker_id="4306" name="Gilles Savary" is_mep="True" mode="spoken">
      <p sl="fr">Signor Presidente, anch’io come l’onorevole Georg Jarzembowski tengo molto alla libera amministrazione degli enti locali e penso che non sia possibile – a meno di non commettere un grave errore – imporre nessuna politica dei trasporti a nessuna amministrazione locale indipendente ed eletta a suffragio universale.</p>
      <p sl="fr">Ciò detto, mi sembra che il valore aggiunto della Comunità sia indiscutibile per quanto riguarda la lotta contro l’effetto serra. Si tratta di sostanze nocive, particolarmente concentrate sul piano territoriale, prodotte dai mezzi di trasporto, che come sappiamo sono i principali responsabili dell’emissione di tali sostanze nocive e dei gas a effetto serra. Quindi credo che non sia una stravaganza che l’Unione europea s’interessi alla questione, anche per motivi di patrimonio.</p>
      <p sl="fr">Ciò che penso, invece, è che l’Unione non possa attuare una politica coercitiva in questo campo. Allora ci potrebbe essere, signor Commissario, una politica incentivante e a volte mi piace pensare che tale politica potrebbe avere un grande successo se vi fosse, per esempio, un programma comunitario URBAN anche per i trasporti, cioè un programma che inciti le amministrazioni locali ad impegnarsi verso la mobilità sostenibile in base a un capitolato ben preciso. Non so se sia possibile prevederlo.</p>
    </intervention>
    <intervention id="2-281" speaker_id="28292" name="Inés Ayala Sender" is_mep="True" mode="spoken">
      <p sl="es">Signor Presidente, vorrei congratularmi con il Commissario per il coraggio politico che ha dimostrato nell’affrontare questa questione e vorrei suggerire che la sussidiarietà è un’opportunità. In seno alla commissione per le petizioni riceviamo costantemente petizioni da parte di cittadini che a livello locale richiedono l’aiuto e la protezione dell’Unione europea, proprio per risolvere problemi che non possono più essere risolti a livello locale e che vanno affrontati da un punto di vista globale, come quelli che riguardano l’ambiente e la sicurezza.</p>
      <p sl="es">Vorrei chiedere al Commissario se i sistemi intelligenti prendono in considerazione l’informazione dei cittadini, che potrebbe fortemente diminuire lo stress da disinformazione. Inoltre, se saranno presi in considerazione i problemi di sicurezza della strada del pendolarismo lavorativo quotidiano, che è uno degli aspetti più problematici. Inoltre, quali sarebbero le idee riguardo a questa razionalizzazione della distribuzione delle merci che spesso causa problemi di congestionamento del traffico.</p>
    </intervention>
    <intervention id="2-282" speaker_id="36281" name="Silvia-Adriana Ţicău" is_mep="True" mode="spoken">
      <p sl="ro">Signor Presidente, signor Commissario, lo sviluppo dell’Unione europea è basato sulla mobilità e sulla libera circolazione delle persone e delle merci. L’80% dei cittadini europei vive in città di media grandezza e il 40% in grandi città. Il 60% di loro ritiene che vi siano problemi di congestione e di inquinamento a livello urbano e più del 70% si aspetta che l’Europa faccia qualcosa. Io credo che il Libro verde sul trasporto pubblico contribuisca a risolvere, debba risolvere, il problema di quel 40% di cittadini che non hanno la macchina e vivono in città, specialmente per quanto riguarda l’integrazione dei disabili nella vita economica e sociale.</p>
      <p sl="ro">La pianificazione urbanistica è estremamente importante e anch’io richiedo che si faccia ricorso ad alcuni fondi – Fondi strutturali, Fondi regionali, JESSICA – per sviluppare il trasporto urbano. Sostengo l’utilizzo del progetto e sono favorevole a un’espansione dell’iniziativa Civitas e Civitas+ e soprattutto ad incoraggiare i nuovi Stati membri a beneficiare di questi fondi per sviluppare il trasporto urbano.</p>
    </intervention>
    <intervention id="2-283" speaker_id="28157" name="Brigitte Douay" is_mep="True" mode="spoken">
      <p sl="fr">Signor Commissario, lei apre un capitolo ambizioso che ci riguarda tutti.</p>
      <p sl="fr">Auspico sinceramente che in questa discussione sui trasporti non si dimentichi il ruolo importante che essi svolgono per la coesione territoriale. Lei ha parlato dell’accessibilità delle città grazie ai trasporti urbani. Auspico veramente che nell’affrontare questa grande questione non ci dimentichiamo delle zone rurali e, come lei ha ricordato, degli incentivi a favore delle amministrazioni locali per il trasporto nelle zone rurali, che spesso è dimenticato.</p>
    </intervention>
    <intervention id="2-284" speaker_id="photo_generic" name="Jacques Barrot" is_mep="True" mode="spoken">
      <p sl="fr">Vicepresidente della Commissione. – Signor Presidente, ringrazio gli onorevoli parlamentari che hanno già voluto contribuire con le loro reazioni estremamente interessanti.</p>
      <p sl="fr">Onorevole Leichtfried, effettivamente esiste il problema dell’eurobollo, che è allo studio, in uno studio previsto per il 2008 nell’ambito della direttiva eurobollo. La data è prevista dalla direttiva e i lavori sono in corso. Penso che ci si debba interrogare sui pedaggi urbani, ma anche su l’assegnazione del loro ricavato. Credo che questo sia molto importante appunto perché ciò permetterebbe forse, se avessimo un quadro giuridico, di facilitare l’azione dei sindaci per poter utilizzare questo strumento in alcuni casi, badando comunque all’assegnazione delle risorse così accumulate.</p>
      <p sl="fr">L’ultima domanda del nostro questionario risponde un po’ a ciò che indicava l’onorevole Savary. La leggo: “Quale sarebbe, a lungo termine, il valore aggiunto di un contributo finanziario mirato dell’UE a favore di un trasporto urbano pulito e a basso consumo energetico?”. E’ una domanda che riecheggia quanto dettoci dall’onorevole Savary: non potrebbe esservi eventualmente un programma comunitario in futuro? E’ troppo presto per dirlo, ma è assolutamente importante porsi la domanda. E ringrazio l’onorevole Savary per aver detto che effettivamente esiste un certo valore aggiunto comunitario in una politica così importante per il nostro avvenire.</p>
      <p sl="fr">Onorevole Ayala Sender, l’informazione dei cittadini è certamente una componente fondamentale di una mobilità intelligente e sappiamo che in questo senso la navigazione satellitare, unita ai progressi delle nuove tecnologie informatiche e della comunicazione, deve veramente far sì che, ad esempio, una fermata dell’autobus possa essere un punto d’informazione per il passeggero. V’è molto da fare in questo campo ed occorre assolutamente mettere a disposizione delle città le tecnologie più performanti. E poi, lei ha evocato la razionalizzazione della distribuzione delle merci all’interno delle città: anche qui occorre compiere uno sforzo immane.</p>
      <p sl="fr">Onorevole Ţicău, la ringrazio di aver insistito sui problemi d’accesso dei cittadini che soffrono di una disabilità e anche semplicemente delle persone a mobilità ridotta. Penso che si tratti di un altro elemento di spicco di questo fascicolo. Noi dobbiamo dare un contenuto a questa cittadinanza europea ed io vedo assolutamente di buon occhio il fatto che questo sfoci in una vera e propria carta dei diritti e degli obblighi del passeggero, favorevole a queste categorie.</p>
      <p sl="fr">L’onorevole Douay ha avuto ragione di ricordarci che ovviamente la mobilità non può non essere concepita in un insieme. Vi sono coloro che abitano in città, vi sono coloro che vanno in città per lavoro e quindi, anche in questo caso, occorre un approccio più integrato. Ma, onorevole Douay, voglio concludere rivolgendomi a tutti i parlamentari e a lei stessa. Abbiamo tracciato, se vuole, uno schizzo abbastanza aperto perché non volevamo racchiudere le risposte già in un certo numero di norme troppo ristrette. Le domande sono volutamente aperte. Eppure, misuro anche tutto lo sforzo che sarà necessario per definire un piano d’azione coerente ed efficace, altrimenti non vi sarà alcun valore aggiunto europeo.</p>
      <p sl="fr">Signor Presidente, onorevoli parlamentari, vi ringrazio e spero che la nostra appassionante discussione sulla mobilità urbana possa continuare nei mesi a venire.</p>
    </intervention>
  </section>
  <section id="creitem33" title="13. Tempo delle interrogazioni (interrogazioni alla Commissione)">
    <intervention id="2-287" speaker_id="4544" is_mep="True" mode="spoken" role="Presidente">
      <p sl="unknown">L’ordine del giorno reca il Tempo delle interrogazioni (B6-0316/2007).</p>
      <p sl="unknown">Saranno prese in esame le interrogazioni rivolte alla Commissione.</p>
    </intervention>
    <intervention id="2-289" speaker_id="4544" is_mep="True" mode="spoken" role="Presidente">
      <p sl="unknown">Annuncio l’</p>
      <p sl="unknown">interrogazione n. 32 dell’onorevole Richard Corbett (H-0607/07)</p>
      <p sl="unknown">Oggetto: Rispettare la specificità dello sport</p>
      <p sl="unknown">La Commissione conviene che l'iniziativa UEFA "home grown players", giocatori allenati in squadra, incoraggerà la solidarietà sportiva e salvaguarderà il calcio europeo? Quali passi ha in programma la Commissione per rispettare la specificità dello sport nell'inquadrare proposte legislative e nell'interpretare la legislazione UE esistente?</p>
    </intervention>
    <intervention id="2-290" speaker_id="photo_generic" name="Ján Figeľ" is_mep="True" mode="spoken">
      <p sl="en">Membro della Commissione . − Signora Presidente, sono lieto di poter contribuire rispondendo a questa interrogazione sulla specificità dello sport . Sarebbe veramente opportuno discutere la questione anche in modo più approfondito – non adesso, ma più avanti – poiché l’11 luglio di quest’anno la Commissione ha adottato un Libro bianco sullo sport . Esso ha rappresentato un importante contributo ed ha sottolineato l’importanza di promuovere la formazione di giovani sportivi di talento nelle condizioni adeguate, che rappresenta un elemento fondamentale per uno sviluppo sostenibile dello sport a tutti i livelli. Si è quindi trattato di un contributo istituzionale e molto programmatico per la cooperazione in questo campo.</p>
      <p sl="en">Cito dal testo: “Le regole che impongono alle squadre una quota di giocatori formati sul posto possono ritenersi compatibili con le disposizioni del trattato sulla libera circolazione delle persone se non causano una discriminazione diretta basata sulla nazionalità e se gli eventuali effetti discriminatori indiretti possono essere giustificati come proporzionati a un obiettivo legittimo perseguito, ad esempio potenziare e tutelare la formazione e lo sviluppo dei giovani giocatori di talento”. Penso che questo sia un chiarimento importante per inquadrare la questione.</p>
      <p sl="en">La Commissione sta attualmente valutando la compatibilità con la legislazione europea dell’iniziativa UEFA “home-grown players ”, giocatori allenati in squadra, in vista di raggiungere un giusto compromesso tra la necessità di rispettare, da una parte, la legislazione comunitaria e l’autonomia delle organizzazioni sportive e, dall’altra, gli interessi del calcio europeo.</p>
      <p sl="en">Ciò avviene alla luce della dichiarazione in allegato al Trattato di Amsterdam, la cosiddetta dichiarazione di Nizza del Consiglio europeo del 2000, e del Libro bianco sullo sport , che, come azione numero 9 del piano d’azione Pierre de Coubertin, prevede specificatamente di completare l’analisi di “regole che impongono alle squadre una quota di giocatori formati sul posto”. Attualmente questa completa analisi comparativa sulle accademie calcistiche negli Stati membri e sui giocatori allenati in squadra non è disponibile.</p>
      <p sl="en">Nel 2006 la Commissione ha avviato uno studio sulle accademie sportive negli Stati membri, includendovi la questione dei giocatori allenati in squadra. I risultati di tale studio dovrebbero fornire validi spunti per l’analisi suddetta.</p>
      <p sl="en">Per quanto riguarda la seconda parte dell’interrogazione – che è articolata in due frasi sulla specificità dello sport – il capitolo 4 del Libro bianco sviluppa il concetto di specificità dello sport limitatamente alle attuali competenze dell’UE. Come descritto più dettagliatamente nel nostro documento di lavoro interno, vi sono decisioni adottate dalla Corte di giustizia e dalla Commissione che dimostrano che la specificità dello sport è stata riconosciuta e presa in considerazione in passato. La Commissione concorda che nello sport europeo vi siano valori e tradizioni che debbano essere promossi e continuerà a riconoscere la specificità di questo settore nel rispetto della legislazione dell’UE. Tuttavia, un approccio individuale, caso per caso, resta la base per un controllo da parte della Commissione dell’applicazione della legislazione comunitaria, in particolare per quanto riguarda la concorrenza e le regole del mercato interno. Ciò è in linea con le vigenti disposizioni del Trattato.</p>
      <p sl="en">Per una maggiore chiarezza giuridico-legale e per una migliore governance dello sport europeo, il sopraccitato documento di lavoro interno con i suoi due allegati fornisce una spiegazione approfondita della questione della specificità. Esso tratta dello sport , delle norme sulla concorrenza e sullo sport e della libertà del mercato interno e fa per la prima volta un inventario della giurisprudenza della Corte di giustizia delle Comunità europee e delle decisioni della Commissione in materia di sport.</p>
      <p sl="en">Voglio sottolineare che il nostro documento afferma per la prima volta la specificità dello sport con più forza di quanto non sia mai avvenuto nel recente passato dell’UE. Ciò rappresenta uno dei massimi contributi – non solo per questa risposta, ma anche per la promozione dello sport nell’Unione europea.</p>
    </intervention>
    <intervention id="2-291" speaker_id="2309" name="Richard Corbett" is_mep="True" mode="spoken">
      <p sl="en">La regola della UEFA che impone alle squadre una certa proporzione di giocatori formati sul posto e allenati in squadra è concepita per garantire che la squadre non facciano affidamento solo sulla loro forza finanziaria sul mercato delle trasferte, ma debbano investire nella formazione a livello locale nelle loro comunità. E’ uno schema vitale. Eppure nel suo Libro bianco la Commissione non ha preso posizione su questo punto dicendo che è uno schema accettabile in base al Trattato e adesso, signor Commissario, lei dice che potrebbe se … – e state ancora investigando. Posso chiedere alla Commissione perché ci vuole così tanto? Quando sarà in grado la Commissione di avallare questo schema necessario?</p>
    </intervention>
    <intervention id="2-292" speaker_id="photo_generic" name="Ján Figeľ" is_mep="True" mode="spoken">
      <p sl="en">Membro della Commissione . − Sarei felice di darle più di una risposta, ma siamo già un passo avanti rispetto alle nostre discussioni di un anno fa, o almeno dal punto di vista del Parlamento. Penso che la risposta che ho citato, che fa parte della comunicazione, di questo documento programmatico, sia un’importante garanzia della nostra intenzione di sostenere la specificità dello sport , in particolare del calcio, in termini di tutela e promozione dei giovani e in termini di formazione e di investimenti nelle giovani leve.</p>
      <p sl="en">Lo studio non è completo perché non disponiamo di tutti i dati che vorremmo. Spero che il questionario complementare a cui stiamo lavorando attualmente ci permetta di raccogliere tutti i dati mancanti. E’ molto importante che i partners degli Stati membri, associazioni, federazioni, squadre e leghe, collaborino con noi. Se tutto va bene, in un futuro abbastanza prossimo – io vorrei agli inizi dell’anno prossimo – saremo in grado di fornire una risposta definitiva. Tra due settimane avremo un incontro a Bruxelles con tutte le parti interessate del mondo dello sport per discutere del contenuto e dell’applicazione del Libro bianco. Io credo che questa fase sia decisiva per quanto riguarda le azioni concrete e la promozione dei valori dello sport .</p>
      <p sl="en">A nome della Commissione posso dirvi che manteniamo il nostro impegno verso queste tematiche e che ci concentreremo nel modo dovuto su tutti i punti delicati. Prima di prendere qualsiasi decisione – non solo in questo campo, che è abbastanza specifico – dobbiamo comunque effettuare un’analisi approfondita e poi prendere decisioni concrete.</p>
    </intervention>
    <intervention id="2-293" speaker_id="2206" name="Reinhard Rack" is_mep="True" mode="spoken">
      <p sl="de">Signor Commissario, senza offesa per la Commissione o per la Corte di giustizia, ho l’impressione che né i nostri giudici, né i nostri Commissari, o le rappresentanti femmine della Commissione, si vedano spesso negli stadi. Se ci andassero più spesso, noterebbero che siamo alla vigilia della Coppa dei campioni, che vede scendere in campo squadre in cui spesso solo un giocatore è membro della squadra nazionale. Vediamo quindi che la formazione delle nuove leve è stata completamente trascurata e che tutto ha assunto una dimensione esclusivamente economica.</p>
      <p sl="de">Il calcio è ben più di un mercato interno e il calcio non è mera competizione nel senso legale del termine. Il calcio è una competizione sportiva tra squadre nazionali, regionali e locali. Si deve fare qualcosa qui – e presto. Può la Commissione promettere che si farà veramente qualcosa oltre agli studi?</p>
    </intervention>
    <intervention id="2-294" speaker_id="photo_generic" name="Ján Figeľ" is_mep="True" mode="spoken">
      <p sl="en">Membro della Commissione . − Sono certo che si farà veramente qualcosa. Prendo il calcio perché è un ottimo esempio giacché in un certo senso il calcio europeo è il migliore del mondo. Penso che possiamo essere i primi anche in molti altri campi, come per esempio l’istruzione superiore, che solitamente non è vista come il meglio dell’Europa. No, ciò di cui ha bisogno l’Europa non è solo guardare ai suoi successi, o all’importanza del calcio o dello sport per i suoi sviluppi storici e per i risultati attuali, ma anche per il futuro. Un approccio equilibrato nei confronti delle attività sportive è una delle chiavi di risposta, il che significa che ciò che più conta non è il denaro, ma le regole e i valori che governano il mondo e il denaro per sostenere investimenti sani.</p>
      <p sl="en">So che vi sono squilibri, problemi e dubbi quanto alla serietà delle competizioni; so della corruzione e so che è il troppo denaro a decidere chi sarà un forte partner o un forte avversario.</p>
      <p sl="en">Dal 1999, con la relazione di Helsinki – forse ricorderete ancora meglio – e poi con la dichiarazione di Nizza, c’è stato un nuovo slancio. La Commissione non si era mai fatta avanti con un documento programmatico. Se ci facciamo avanti non già con un documento in mano, ma con l’offerta di azioni concrete – e sono 53 le azioni offerte nell’ambito del piano d’azione a nome Pierre de Coubertin – allora possiamo fare molto. Se manteniamo la credibilità durante l’attuazione, penso che possiamo anche elaborare il primo articolo del trattato sullo sport , perché per adesso non abbiamo una base giuridica ed è per questo che non possiamo definire alcune azioni e che dobbiamo decidere caso per caso su singoli problemi.</p>
      <p sl="en">Vi sono molte questioni collaterali in questa risposta: più credibilità significa cooperazione da parte delle Istituzioni europee, dei legislatori nazionali, ma anche degli organi che regolano il mondo dello sport . Essi dettano le regole, governano e devono anche essere credibili nel governare le singole discipline o i singoli giochi o le singole competizioni.</p>
      <p sl="en">Direi che un forum dello sport , organizzato sotto la Presidenza portoghese, potrebbe essere una delle risposte per un dialogo permanente o regolare, trasparente e credibile su tutti i problemi e le possibili soluzioni, sia a livello europeo che a livello di cooperazione internazionale.</p>
    </intervention>
    <intervention id="2-295" speaker_id="28574" name="Manolis Mavrommatis" is_mep="True" mode="spoken">
      <p sl="el">Signora Presidente, signor Commissario, Michel Platini, presidente della UEFA, in una lettera ai 27 Stati membri chiede all’Unione europea di intervenire in merito alla crescente ricchezza delle squadre di calcio, che spendono sempre di più per i calciatori o altri acquisti, facendo del calcio un business invece che uno sport con dei valori.</p>
      <p sl="el">Tuttavia, in alcune sue dichiarazioni precedenti alla lettera, il presidente della UEFA aveva chiesto ai politici di non interferire con il calcio. Egli aveva dichiarato che l’UE e il Parlamento europeo avrebbero dovuto attenersi al loro ruolo politico e stare alla larga dallo sport .</p>
      <p sl="el">E’ d’accordo con le opinioni espresse dal presidente della UEFA e fino a che punto? Il Libro bianco sullo sport fornirà una buona opportunità per chiarire queste importanti questioni?</p>
    </intervention>
    <intervention id="2-296" speaker_id="photo_generic" name="Ján Figeľ" is_mep="True" mode="spoken">
      <p sl="en">Membro della Commissione . − Grazie per il suo interesse e per il messaggio che mi ha indirettamente trasmesso da parte del presidente della UEFA, Michel Platini; ci siamo incontrati varie volte ed ho anche una descrizione della proposta “home-grown player ”.</p>
      <p sl="en">Orbene, noi richiediamo più azioni comuni, inclusa la possibilità di inserire lo sport nel Trattato di riforma – rientra nel mandato e fa parte del progetto. Noi non chiediamo più potere; nel Libro bianco chiediamo cooperazione, azioni molto concrete, che spaziano in molti ambiti – istruzione, formazione, inclusione sociale, salute pubblica – ma chiediamo anche, d’altra parte, la repressione di fenomeni come la violenza, il razzismo, la corruzione nello sport o nelle singole organizzazioni o nei singoli eventi. Non possiamo assolutamente aspettare fino al prossimo Trattato o comunque considerare scontato un domani un consenso raggiunto oggi. Dovremmo agire adesso per un futuro migliore, sia nel calcio, sia in altri ambiti.</p>
      <p sl="en">Io credo che il Parlamento europeo, la Commissione e il Consiglio possano affrontare molti dei problemi e, come ho già detto, che insieme possiamo fare molto. Ciò non significa che dobbiamo intervenire a livello dell’UE. Per esempio, se troviamo un accordo a ottobre a livello ministeriale sul contenuto di un emendamento o di un miglioramento del nostro codice sulla convenzione antidoping o su norme nell’ambito dell’Agenzia mondiale antidoping, ebbene questa sarà l’azione contro il doping. Ricordo all’onorevole Mavrommatis e ai molti parlamentari che richiesero un’azione urgente da parte dell’Unione quando nel 2004 divenni Commissario contro il doping, quale sia stato il problema dei Giochi olimpici.</p>
      <p sl="en">Il doping è un cancro o un fenomeno dello sport molto visibile, dannoso e persuasivo. In questo rispetto possiamo fare molto, ma dobbiamo agire e non solo discutere. E questo è oggi il nostro approccio.</p>
    </intervention>
    <intervention id="2-297" speaker_id="4544" is_mep="True" mode="spoken" role="Presidente">
      <p sl="unknown">Annuncio l’</p>
      <p sl="unknown">interrogazione n. 33 dell’onorevole Chris Davies (H-0618/07)</p>
      <p sl="unknown">Oggetto: Biocarburanti</p>
      <p sl="unknown">Quando prevede la Commissione di adottare proposte per la certificazione delle colture destinate alla produzione di biocarburanti, ovvero dei biocarburanti stessi, al fine di garantire che la domanda comunitaria di tali prodotti non faccia aumentare il ritmo di distruzione delle foreste tropicali?</p>
    </intervention>
    <intervention id="2-298" speaker_id="photo_generic" name="Andris Piebalgs" is_mep="True" mode="spoken">
      <p sl="en">Membro della Commissione . − La Commissione sta attualmente portando a termine la direttiva sulla promozione delle energie rinnovabili, la cui adozione è prevista entro la fine di quest’anno. Uno degli aspetti importanti di questa direttiva è la sostenibilità dei biocarburanti, descrivendo i principi e le modalità per garantire che i biocarburanti non abbiano un’influenza negativa sull’ambiente. Per questo motivo verrà sicuramente proposto uno schema che potrà essere usato – e sarà usato – per i biocarburanti ottenuti da colture sia domestiche sia d’importazione.</p>
    </intervention>
    <intervention id="2-299" speaker_id="4554" name="Chris Davies" is_mep="True" mode="spoken">
      <p sl="en">Converrebbe il Commissario che il nostro stato di controllo delle importazioni di legname di provenienza illegale è deplorevole – semplicemente spaventoso? Alla luce di questa esperienza e dell’effettiva possibilità di corruzione e di falsificazione dei documenti, come possiamo essere certi che le certificazioni delle colture destinate alla produzione di biocarburanti siano valide? Non finiremo forse col peggiorare il problema?</p>
    </intervention>
    <intervention id="2-300" speaker_id="photo_generic" name="Andris Piebalgs" is_mep="True" mode="spoken">
      <p sl="en">Membro della Commissione . − Innanzi tutto, non posso confermare che vi siano ingenti quantitativi di legname importati illegalmente nell’Unione europea, ma ciò che posso affermare con chiarezza è che fino ad oggi l’importazione di biocarburanti all’interno dell’Unione europea è stata estremamente limitata. Non si è avuto il men che minimo effetto in termini di conseguenze negative per le foreste pluviali. Gli schemi di certificazione proposti verranno attuati. Non ho il minimo dubbio riguardo a questo, perché il funzionamento complessivo delle dogane dell’Unione europea è stato molto positivo.</p>
    </intervention>
    <intervention id="2-301" speaker_id="28251" name="Jörg Leichtfried" is_mep="True" mode="spoken">
      <p sl="de">Signor Commissario, ciò che è stato appena menzionato è un problema. Un secondo problema è a quanto sembra che a causa del crescente uso dei biocarburanti i prezzi degli alimenti di base stanno rincarando, in particolare in paesi dove ciò può costituire un vero e proprio problema, perché molte persone non possono più permettersi di comperare tali alimenti di base. E’ consapevole di questo problema? Se sì, cosa ne pensa e cosa state facendo per questo?</p>
    </intervention>
    <intervention id="2-302" speaker_id="photo_generic" name="Andris Piebalgs" is_mep="True" mode="spoken">
      <p sl="en">Membro della Commissione . − Il motivo principale dell’attuale rincaro dei prezzi alimentari è l’aumento della domanda, specialmente in Cina, India ed in altri Stati. Questo è il motivo principale perché i prezzi aumentano. La collega che prenderà la parola dopo di me spiegherà quali siano le misure da adottare. E’ chiaro che dobbiamo produrre di più, perché la domanda deve essere soddisfatta.</p>
      <p sl="en">Per quanto riguarda i biocarburanti, la loro influenza sui prezzi alimentari è attualmente molto marginale perché il consumo dei biocarburanti è complessivamente ancora basso. Naturalmente, dobbiamo tener conto di questo perché ingenti quantitativi di mais vengono attualmente prodotti per i biocarburanti negli Stati Uniti. Ciò può influenzare un determinato settore, ma vi sono modi per continuare a soddisfare la domanda. Io ritengo che noi membri della Commissione dobbiamo trovare una risposta ai prezzi del mercato mondiale. La mia collega ha già alcune proposte in merito.</p>
    </intervention>
    <intervention id="2-303" speaker_id="28572" name="Georgios Papastamkos" is_mep="True" mode="spoken">
      <p sl="el">Signora Presidente, signor Commissario, esiste una tesi secondo la quale le colture destinate ai biocarburanti e la loro commercializzazione potrebbero assorbire le eccedenze di produzione dei paesi in via di sviluppo tramite la loro conversione in biocarburanti per il consumo interno o per l’esportazione.</p>
      <p sl="el">Ritiene la Commissione che il settore dei biocarburanti possa sbloccare il ciclo dei negoziati di Doha dell’Organizzazione mondiale del commercio?</p>
    </intervention>
    <intervention id="2-304" speaker_id="photo_generic" name="Andris Piebalgs" is_mep="True" mode="spoken">
      <p sl="en">Membro della Commissione . − Vi sono senza dubbio molti paesi che sono più interessati al commercio internazionale dei biocarburanti – in particolare il Brasile, è vero, ma il ciclo dei negoziati di Doha è molto più ampio. Non riguarda solo i biocarburanti, che sono una piccola parte di tali negoziati, e noi dovremmo senz’altro concordare un ampio spettro di questioni. Direi che i biocarburanti siano destinati ad avere un’influenza molto marginale quanto all’esito del ciclo di Doha.</p>
    </intervention>
    <intervention id="2-305" speaker_id="4544" is_mep="True" mode="spoken" role="Presidente">
      <p sl="unknown">Annuncio l’</p>
      <p sl="unknown">interrogazione n. 34 dell’onorevole Brian Crowley (H-0630/07)</p>
      <p sl="unknown">Oggetto: Stato di avanzamento dei colloqui OMC</p>
      <p sl="unknown">La Commissione può riferire in modo esauriente sull'attuale situazione del processo OMC?</p>
    </intervention>
    <intervention id="2-306" speaker_id="photo_generic" name="Mariann Fischer Boel" is_mep="True" mode="spoken">
      <p sl="en">Membro della Commissione . − Si tratta di un normale approccio nordico: abbastanza succinto ma efficace.</p>
      <p sl="en">Posso sicuramente dire che i prossimi due mesi saranno decisivi per il ciclo di Doha per lo sviluppo. I negoziati sono ripresi sulla base di proposte presentate in luglio dai presidenti dei rispettivi gruppi sull’agricoltura e sui prodotti industriali.</p>
      <p sl="en">Le presidenze hanno svolto un lavoro onesto nell’avanzare le loro proposte negoziali. Credo si possa affermare che abbiano distribuito equamente i sacrifici. Hanno fatto pressione su ognuno degli attori principali su ogni singola questione del cosiddetto triangolo negoziale – AMA, NAMA e sussidi per i prodotti domestici – che è il più delicato per i vari attori.</p>
      <p sl="en">E’ comunque ovvio che i testi presentati dalle presidenze non siano immutabili. I paesi membri dell’OMC hanno avuto l’opportunità di formulare le loro reazioni preliminari a questi testi prima della pausa estiva.</p>
      <p sl="en">Ma adesso i negoziati devono assolutamente entrare nello specifico. Un ulteriore ciclo di discussioni sulle modalità è stato rimandato ai primi di settembre a Ginevra. L’obiettivo del Direttore generale dell’OMC, Pascal Lamy, e delle presidenze è di riuscire a redigere in ottobre un documento rivisto che serva da base definitiva per un accordo finale sulle modalità, che dovrebbe essere raggiunto non più tardi dell’autunno prossimo. Se sarà così, se ci sarà un documento finale, dipende completamente dall’impegno con cui le parti affronteranno il negoziato.</p>
      <p sl="en">Gli Stati Uniti dovrebbero adesso tradurre l’impegno politico assunto dal Presidente Bush al Vertice dell’APEC in gesti concreti all’interno dei negoziati cercando di concludere l’affare. E’ vitale per gli Stati Uniti mostrare il loro impegno e compiere un gesto per quanto riguarda i sussidi all’agricoltura, non da ultimo rispetto al loro obiettivo di garantirsi l’accesso ai mercati agricoli dei paesi in via di sviluppo.</p>
      <p sl="en">Il Brasile, l’India e per lo stesso motivo altri paesi emergenti devono muoversi nella giusta direzione e mantenere i patti, il che vuol dire tagliare fino a un certo punto le loro tariffe sui prodotti industriali.</p>
      <p sl="en">La realtà dei fatti di questi negoziati è che la distanza dalla linea del traguardo – se parliamo in termini economici – è a questo punto abbastanza breve rispetto al cammino percorso.</p>
      <p sl="en">Il valore delle rimanenti concessioni che sia i paesi sviluppati che alcuni paesi in via di sviluppo devono ancora aggiungere al pacchetto finale è ridotto rispetto al guadagno complessivo di concludere il patto, specialmente alla luce del fatto che la congiuntura economica globale sta diventando sempre più incerta.</p>
      <p sl="en">Ma le lancette dell’orologio vanno avanti. Se non vi sarà un accordo sulle modalità entro l’autunno, una rapida conclusione del DDA diverrà molto improbabile. La campagna presidenziale degli Stati Uniti prenderà sempre più velocità e così il ciclo potrebbe finire nel congelatore per anni.</p>
      <p sl="en">Perché il ciclo abbia successo adesso, tutte le parti devono mostrarsi flessibili e disposte a raggiungere un compromesso. L’Unione europea continuerà a rivolgersi ai vari collegi dei rappresentanti dell’OMC e ai suoi membri più importanti per assicurare il loro impegno costruttivo.</p>
    </intervention>
    <intervention id="2-307" speaker_id="2109" name="Brian Crowley" is_mep="True" mode="spoken">
      <p sl="en">Desidero ringraziare il Commissario per la sua risposta. Avrei apprezzato che anche il Commissario Mandelson fosse qui presente, perché so che ha avuto un incontro in America la settimana scorsa, il cui esito è stato deludente.</p>
      <p sl="en">Ma, molto brevemente, lei ha parlato dei paesi in via di sviluppo ed ha citato tra questi il Brasile e l’India. Dal punto di vista industriale e delle esportazioni questi paesi non possono essere classificati come paesi in via di sviluppo. Eppure, dal punto di vista culturale essi vengono classificati come paesi in via di sviluppo per quanto riguarda i benefici che ne traggono.</p>
      <p sl="en">L’Europa dovrebbe dare di più in campo agricolo, specie quando si vede che la nuova legge americana sull’agricoltura, che è appena entrata in vigore, sta togliendo dal pacchetto più sussidi di quanto originariamente pattuito e che l’Europa sembra lasciarle piena libertà d’azione, mentre l’America non fa nessun sacrificio. E’ questo il modo giusto di continuare?</p>
      <p sl="en">E, per finire, se il termine è l’autunno, la fine di ottobre è autunno. L’inverno comincia il 1° novembre. Lei vede un lasso di tempo sufficiente per sperare nel successo?</p>
    </intervention>
    <intervention id="2-308" speaker_id="photo_generic" name="Mariann Fischer Boel" is_mep="True" mode="spoken">
      <p sl="en">Membro della Commissione . − Per quanto riguarda l’inizio dell’inverno, il mio calendario lo indica in dicembre, ma sia. Innanzi tutto, se consideriamo la direzione in cui sta andando il “Farm Bill” americano, non è certo molto producente in termini di sostegno a un accordo nell’ambito del ciclo di Doha, ma non possiamo pregiudicare le decisioni finali del Senato.</p>
      <p sl="en">Non intendo discutere se il Brasile sia un paese sviluppato o in via di sviluppo quando si parla di mix di agricoltura e di prodotti industriali, ma è ovvio che, nel settore agricolo – e nei biocarburanti, di cui si discuteva poc’anzi – il Brasile è un paese molto competitivo. I biocarburanti prodotti a partire dalla canna da zucchero sono molto competitivi sul mercato globale.</p>
    </intervention>
    <intervention id="2-309" speaker_id="28116" name="Marian Harkin" is_mep="True" mode="spoken">
      <p sl="en">Grazie, signora Commissario, per la sua risposta. Lei ha detto che è molto importante che gli Stati Uniti facciano un’offerta. Recentemente è’ stato suggerito con decisione che gli Stati Uniti abbiano fatto, in effetti, un’offerta molto interessante e molto significativa per quanto riguarda i sussidi al mercato interno. Vorrei solo chiederle se sia così e, se sì, ci potrebbe dare qualche informazione?</p>
      <p sl="en">La mia seconda domanda è: non le parrebbe che, certamente fino ad oggi, sembra che siamo noi a fare le concessioni? Può confermare che il Commissario Mandelson abbia offerto tagli del 70% a sostegno degli agricoltori europei e, se sì, è d’accordo con questa posizione? Non le parrebbe che tali tagli siano devastanti per l’agricoltura europea e in particolare per il settore delle carni di manzo?</p>
    </intervention>
    <intervention id="2-310" speaker_id="photo_generic" name="Mariann Fischer Boel" is_mep="True" mode="spoken">
      <p sl="en">Membro della Commissione . − Innanzi tutto, quando abbiamo considerato i documenti presentati per il negoziato dalle due presidenze, l’ambasciatore Falconer, responsabile per il settore agricolo, ha presentato un documento lasciando degli spazi vuoti tra le cifre. E quando abbiamo considerato i sussidi per i prodotti interni, che è il capitolo più difficile per gli americani, è ovvio che essi abbiano segnalato che sarebbero stati in grado di operare entro certi limiti o entro le due cifre figuranti sul documento di Falconer.</p>
      <p sl="en">I negoziati, o le discussioni, sono in corso, quindi sarà estremamente difficile dire come andranno a finire le cose. Ma devo dire che per l’Unione europea la questione spinosa, per quanto riguarda il settore dell’agricoltura, è ovviamente quella delle tariffe. Ma anche più importante delle tariffe è il modo in cui trattiamo i nostri prodotti sensibili. Questa è la chiave di tutto, in effetti, più importante della riduzione delle tariffe nei diversi ambiti in cui operiamo.</p>
      <p sl="en">Pertanto posso solo incoraggiarla a monitorare attentamente il modo in cui vengono trattati i prodotti sensibili, poiché questa sarà la chiave per vedere come andranno a finire le cose.</p>
    </intervention>
    <intervention id="2-311" speaker_id="28251" name="Jörg Leichtfried" is_mep="True" mode="spoken">
      <p sl="de">Io capisco che abbiamo a che fare con questi negoziati su prezzi per quote e così via, ma ciò che non vedo qui è il negoziato, o meglio la disseminazione di quello che rappresenta l’Europa, la disseminazione del nostro stile di vita. Signora Commissario, la domanda per me è se lei si accinga a partecipare a questi negoziati dicendo: non vogliamo nessun prodotto fabbricato dai bambini! Non vogliamo nessun prodotto che sia stato fabbricato da manodopera che lavora in condizioni di lavoro forzato o di schiavitù! Non vogliamo nessun prodotto che non sia stato fabbricato nel rispetto delle norme fondamentali del lavoro! E’ questa la questione? E lei ne sta facendo una questione?</p>
    </intervention>
    <intervention id="2-312" speaker_id="photo_generic" name="Mariann Fischer Boel" is_mep="True" mode="spoken">
      <p sl="en">Membro della Commissione . − Abbiamo in effetti tentato di aprire una discussione su quelli che solitamente vengono definiti gli aspetti non strettamente commerciali, ma è stato estremamente difficile rilanciare questa discussione con alcuni degli altri interlocutori. Sono abbastanza sicura riguardo alla questione dei prodotti per i quali richiediamo un certo livello di attenzione per la sussistenza dei lavoratori e per la loro salute – naturalmente, a titolo personale penso che vi sia un impegno per le compagnie che importano merci da quei paesi. Possiamo parlare degli asciugamani indiani con un tipo di colorazione usata in località specifiche. Quindi penso che stiamo andando nella stessa direzione – tutti noi – e spero che possiamo trovare una soluzione decente.</p>
    </intervention>
    <intervention id="2-314" speaker_id="4544" is_mep="True" mode="spoken" role="Presidente">
      <p sl="unknown">Annuncio l’</p>
      <p sl="unknown">interrogazione n. 35 dell’onorevole Georgios Papastamkos (H-0594/07)</p>
      <p sl="unknown">Oggetto: Negoziati agricoli del Doha Round</p>
      <p sl="unknown">Come valuta la Commissione l'andamento dei negoziati agricoli del Doha Round e le "offerte" dei partner negoziali dell'UE?</p>
      <p sl="unknown">Risponde al vero che sia disposta a giungere a un'offerta maggiore - rispetto a quella dell'ottobre 2005 - a nome dell'UE nel settore agricolo, segnatamente per quanto riguarda l'accesso al mercato? Ha essa comunque elaborato uno studio di impatto sul settore agricolo europeo?</p>
      <p sl="unknown">In caso di insuccesso dei negoziati nell'ambito dell'OMC quali sono le sue priorità a livello bilaterale e (inter)regionale nel settore del commercio dei prodotti agricoli?I</p>
    </intervention>
    <intervention id="2-315" speaker_id="photo_generic" name="Mariann Fischer Boel" is_mep="True" mode="spoken">
      <p sl="en">Membro della Commissione . − La Commissione è tuttora del parere che vi siano buone opportunità per un esito positivo dei negoziati di Doha nel prossimo futuro, come ho già detto nella mia precedente risposta.</p>
      <p sl="en">Posso solo ripetere che, a meno che non vi sia una svolta prima della fine di quest’anno, trovo molto difficile intravvedere la possibilità di portare a termine i negoziati, a causa delle imminenti elezioni presidenziali negli Stati Uniti.</p>
      <p sl="en">Tuttavia, le attuali offerte avanzate da alcuni nostri partners negoziali mancano ancora di ciò che servirebbe per un esito equilibrato dei negoziati.</p>
      <p sl="en">In merito al campo d’applicazione di un’offerta finale dell’UE, la riforma in atto della politica agricola comune costituisce chiaramente i limiti del mandato negoziale della Commissione, il che significa che non possiamo accettare nessun patto che implichi un’altra riforma della nostra politica agricola comune. Ciò è in perfetto accordo con il mandato conferitoci dal Consiglio e i nostri limiti negoziali, ovviamente, corrisponderanno a concessioni equivalenti da parte dei nostri partners dell’OMC per quanto riguarda l’agricoltura e altro, che risulteranno in migliori opportunità di mercato per i nostri esportatori.</p>
      <p sl="en">E’ importante che, quando parliamo della riduzione delle tariffe, temiamo a volte che i prodotti di base possano esercitare un’immensa pressione sul nostro settore dell’agricoltura. Dobbiamo ricordare che ogni medaglia ha il suo rovescio, il che significa che ci sarà una riduzione delle tariffe anche sui nuovi mercati emergenti, come la Cina e l’India, che potrebbero essere – e sono sicura che saranno – immensamente interessanti da penetrare per i produttori europei. Quindi, stiamo sempre lottando per un esito positivo del ciclo di Doha. E’ ovvio che una soluzione multilaterale sia preferibile, benché una soluzione bilaterale possa essere complementare alla discussione multilaterale.</p>
      <p sl="en">Stiamo facendo del nostro meglio in questa fase, ma è fondamentale che la soluzione che eventualmente troveremo sia equilibrata – trai i tre capisaldi dell’agricoltura ma anche tra agricoltura, prodotti industriali e servizi.</p>
    </intervention>
    <intervention id="2-316" speaker_id="28572" name="Georgios Papastamkos" is_mep="True" mode="spoken">
      <p sl="el">La ringrazio per la sua risposta, signora Commissario. Ho l’impressione che stia parlando più come Commissario per il Commercio internazionale che come Commissario per l’agricoltura.</p>
      <p sl="el">Il Commissario per il commercio internazionale, Mandelson, condivide la sua opinione che la revisione della PAC non arrecherà alcun danno? Ed è d’accordo con lei che accettando le modalità del luglio 2007, che vanno oltre l’offerta fatta dall’UE nell’ottobre 2005, non oltrepassiate il mandato negoziale conferitovi dal Consiglio dei ministri nel 2005? Se così è, prima di assumere qualunque impegno verso i nostri partners commerciali, non ha bisogno di chiedere un nuovo mandato al Consiglio.</p>
    </intervention>
    <intervention id="2-317" speaker_id="photo_generic" name="Mariann Fischer Boel" is_mep="True" mode="spoken">
      <p sl="en">Membro della Commissione . − Quando il Consiglio dei ministri decise la riforma della PAC nel 2003, il mandato fu conferito ai Commissari per il commercio e l’agricoltura. Potevamo quindi negoziare entro i limiti di tale mandato. Ciò che stiamo presentando adesso – o meglio, che presenteremo il 20 novembre – è una valutazione dello stato di salute della politica agricola e non una nuova riforma. Non è una nuova riforma e pertanto non è mia impressione che, indipendentemente dal fatto che si giunga o no a un accordo nel ciclo di Doha, ciò influisca sui suggerimenti che scaturiranno da questa valutazione della politica agricola comune. Quindi, non influenzerà il mandato che ci è già stato conferito.</p>
    </intervention>
    <intervention id="2-318" speaker_id="2206" name="Reinhard Rack" is_mep="True" mode="spoken">
      <p sl="de">Signora Commissario, l’ingegneria genetica nei prodotti alimentari agricoli inquieta, preoccupa e spaventa molti in Europa. Questo argomento sta ancora svolgendo un ruolo importante, o continuerà a svolgerlo, nell’ambito del ciclo di Doha?</p>
    </intervention>
    <intervention id="2-319" speaker_id="photo_generic" name="Mariann Fischer Boel" is_mep="True" mode="spoken">
      <p sl="en">Membro della Commissione . − E’ ovvio che quello che abbiamo sperimentato in Europa durante gli ultimi mesi in termini di aumento dei prezzi, specialmente secondo quanto riportato dalla stampa tedesca durante la pausa estiva, abbia naturalmente sollevato molte questioni. Si tratta di questioni nuove per la politica agricola europea, che prima era costretta a combattere con la sovrapproduzione, con le scorte d’intervento, e che invece adesso si trova in una situazione di mercato molto più equilibrata grazie, credo, allo svincolamento degli aiuti diretti agli agricoltori, che consente loro di reagire al mercato invece di calcolare il miglior risultato in base all’assegno di Bruxelles.</p>
      <p sl="en">E’ chiaro che nell’ambito del ciclo di Doha la préférence communautaire o la sicurezza dell’approvvigionamento alimentare non è una questione in sé. E’ ovviamente fondamentale per tutti nel mondo poter sfamare la propria popolazione, ma non è un capitolo dei nostri negoziati.</p>
    </intervention>
    <intervention id="2-320" speaker_id="28512" name="Jim Allister" is_mep="True" mode="spoken">
      <p sl="en">Oltre ad esprimere inquietudine per le ulteriori concessioni che danneggiano i nostri interessi agricoli, posso chiederle quanta attenzione vi sia stata nei negoziati per un innalzamento degli standards di produzione della carne di manzo da parte di coloro che chiedono un maggiore accesso al nostro mercato, in modo che si ponga fine all’impatto pregiudiziale che ricevono i nostri produttori a causa di importazioni alimentari la cui tracciabilità e qualità è sotto al livello minimo richiesto ai nostri stessi produttori?</p>
    </intervention>
    <intervention id="2-321" speaker_id="photo_generic" name="Mariann Fischer Boel" is_mep="True" mode="spoken">
      <p sl="en">Membro della Commissione . − Penso di aver già sentito la domanda. Potrei sbagliarmi, ma mi ricorda una questione sollevata dal Ministro irlandese e da qualche parlamentare irlandese in merito alle importazioni dal Brasile, la tracciabilità e l’opinione degli allevatori irlandesi sulla tracciabilità. E’ ovvio che ci stiamo occupando da vicino della questione e so che il Commissario Kyprianou avrà un incontro con la commissione in Parlamento.</p>
      <p sl="en">Vogliamo assicurare un commercio leale, il che significa che gli importatori o gli esportatori verso l’Unione europea devono rispettare gli stessi standards qualitativi dei nostri produttori.</p>
      <p sl="en">Mi recherò in visita in Brasile il mese prossimo per vedere se sono in grado di mostrarmi quello che voglio vedere: cioè, come funzionano le cose in Brasile riguardo alla possibilità di tracciare tutta la filiera dei prodotti che vengono esportati nell’Unione europea.</p>
    </intervention>
    <intervention id="2-322" speaker_id="4544" is_mep="True" mode="spoken" role="Presidente">
      <p sl="unknown">L’interrogazione n. 36 è irricevibile perché l’autore non è più membro di questo Parlamento.</p>
      <p sl="unknown">Annuncio l’</p>
      <p sl="unknown">interrogazione n. 37 dell’onorevole Ioannis Gklavakis (H-0636/07)</p>
      <p sl="unknown">Oggetto: Riforma dell'organizzazione comune di mercato nel settore vitivinicolo</p>
      <p sl="unknown">Il 4 luglio 2007 la Commissione ha presentato la proposta di regolamento COM(2007)0372 relativo all'organizzazione comune del mercato vitivinicolo e recante modifica di alcuni regolamenti. La ripartizione delle risorse per le "dotazioni nazionali" segue una ponderazione che si basa per il 50% sulle spese storiche degli Stati membri, per il 25% sulla superficie vitata e per il 25% sulla produzione. Sono state inoltre apportate talune correzioni a vantaggio di alcuni Stati membri.</p>
      <p sl="unknown">Può la Commissione far sapere secondo quali criteri è stata scelta la chiave di ripartizione in questione e perché essa non si basa sui pagamenti storici degli Stati membri durante un periodo di riferimento rappresentativo, come è avvenuto con tutte le altre organizzazioni comuni di mercato la cui riforma ha già avuto luogo? Può dire inoltre, visto che l'ammontare complessivo delle risorse è stato fissato, in che modo è stata decisa la rettifica delle spese a vantaggio di determinati Stati membri, che di fatto comporta una riduzione corrispondente per gli altri?</p>
    </intervention>
    <intervention id="2-323" speaker_id="photo_generic" name="Mariann Fischer Boel" is_mep="True" mode="spoken">
      <p sl="en">Membro della Commissione . − Al fine di proporre un’equa ripartizione tra gli Stati membri delle risorse per le dotazioni nazionali e di quelle che saranno trasferite nella nostra politica di sviluppo rurale, ci siamo serviti di tre diversi criteri: le superfici vitate sulla base di tutti i dati storici disponibili; in secondo luogo, la produzione in termini di volume sulla base delle medie storiche; in terzo luogo, le spese sulla base di una media storica, eccezion fatta per la Bulgaria e la Romania per le quali ci siamo serviti dei requisiti di bilancio calcolati nell’ambito dell’adesione, poiché erano gli unici dati affidabili a nostra disposizione. La ponderazione tra queste tre diverse aree si basa per il 25% sulla superficie vitata, per il 25% sulla produzione e per il 50% sulle spese per le dotazioni nazionali e per i trasferimenti alla politica di sviluppo rurale. Il 50% sulla superficie vitata e il 50% sulla produzione per quella parte delle dotazioni che è specificamente correlata alla promozione del settore vitivinicolo nei paesi terzi, che io considero una nuova politica lungimirante e molto importante per questo settore. Quando abbiamo discusso su come ridistribuire le dotazioni tra gli Stati membri, abbiamo fatto una correzione positiva per tre Stati membri in modo da limitare la loro riduzione alla luce della grande divergenza tra la quota riferita alle loro spese storiche e le quote riferite agli altri due criteri. Tale correzione non è stata apportata a scapito delle risorse allocate agli altri Stati membri, nel senso che non abbiamo tagliato altre risorse per reperire i fondi per questi tre Stati membri, ma abbiamo semplicemente aumentato il bilancio totale. Ciò ha permesso di ripartire equamente il sostegno comunitario tenendo conto, da una parte, della capacità di riduzione di ogni Stato membro e, dall’altra, dell’effettiva applicazione delle nuove misure proposte nel quadro della riforma.</p>
    </intervention>
    <intervention id="2-324" speaker_id="28570" name="Ioannis Gklavakis" is_mep="True" mode="spoken">
      <p sl="el">Signora Presidente, signora Commissario, nel momento in cui la Commissione ritiene necessario apportare modifiche strutturali per alcuni Stati membri nell’ambito della legge, può forse prendere in esame la possibilità di reagire in modo analogo per aiutare i viticoltori greci recentemente colpiti da incendi catastrofici? Il loro reddito subirà riduzioni significative nei prossimi anni. Vaste superfici di migliaia di ettari di vigneti sono andate completamente distrutte dal fuoco; ciò significa che i viticoltori hanno subito delle perdite e le loro viti sono state danneggiate.</p>
      <p sl="el">Alla luce di ciò, intende la Commissione dimostrare solidarietà e aiutare queste persone?</p>
    </intervention>
    <intervention id="2-325" speaker_id="photo_generic" name="Mariann Fischer Boel" is_mep="True" mode="spoken">
      <p sl="en">Membro della Commissione . − Innanzi tutto, penso che chiunque abbia visto in televisione lo spettacolo devastante degli incendi che hanno colpito le foreste della Grecia si sia chiesto cosa ne sarebbe stato in seguito delle aree devastate. Ho avuto la possibilità di discutere la questione con membri del Parlamento greci, con il ministro, con il ministero, anche con il ministro dell’Economia greco per ricercare possibili soluzioni.</p>
      <p sl="en">E vi sono diverse soluzioni possibili, che illustrerò nella risposta alla prossima interrogazione. Posso solo dire che non possiamo risolvere i problemi degli incendi boschivi nell’ambito dell’OCM del vino. Questo è fuori discussione. E le posso dire che, se riapriremo la questione della distribuzione delle risorse per le dotazioni tra gli Stati membri, sarà come aprire il vaso di Pandora e per il settore vitivinicolo disponiamo solo di circa 1,3 miliardi di euro all’anno previsti dall’attuale bilancio.</p>
      <p sl="en">Dobbiamo trovare soluzioni alle conseguenze degli incendi nell’ambito della politica di sviluppo rurale, nel quadro dei finanziamenti regionali; e sono abbastanza sicura che troveremo delle soluzioni decenti.</p>
    </intervention>
    <intervention id="2-326" speaker_id="4544" is_mep="True" mode="spoken" role="Presidente">
      <p sl="unknown">Poiché vertono sullo stesso argomento, annuncio congiuntamente:</p>
      <p sl="unknown">l’</p>
      <p sl="unknown">interrogazione n. 38 dell’onorevole Katerina Batzeli (H-0655/07)</p>
      <p sl="unknown">Oggetto: Versamento alle regioni colpite dagli incendi di aiuti a titolo della PAC</p>
      <p sl="unknown">Gli incendi che hanno recentemente colpito la Grecia hanno causato danni ingenti all'agricoltura, segnatamente ai settori dell'olio d'oliva, degli ortofrutticoli e vitivinicolo, con importanti ripercussioni sull'ambiente e lo sviluppo regionale, e hanno messo a rischio il proseguimento dell'attività agricola.</p>
      <p sl="unknown">Può dire la Commissione come bisogna ridefinire l'applicazione della condizionalità per garantire il versamento regolare dell'aiuto unico svincolato agli agricoltori colpiti?</p>
      <p sl="unknown">Inoltre, in che modo potranno essere garantite alle regioni interessate l'applicazione della nuova OCM nel settore vitivinicolo e, più in particolare, le proposte della Commissione relative alla concessione di aiuti diretti ai viticoltori che applicano prassi rispettose dell'ambiente?</p>
      <p sl="unknown">Quali disposizioni e precisazioni supplementari del nuovo regime relativo alle uve secche sono necessarie per l'applicazione immediata di misure di gestione delle crisi? È possibile aumentare le risorse dei Fondi operativi al fine di finanziare queste misure in caso di necessità straordinarie?</p>
      <p sl="unknown">Infine, è possibile realizzare un programma di sostegno nazionale specifico per gli agricoltori, finanziato dalle OCM nel settore degli ortofrutticoli e nel settore vitivinicolo?</p>
      <p sl="unknown">e l’</p>
      <p sl="unknown">interrogazione n. 39 dell’onorevole Georgios Karatzaferis (H-0661/07)</p>
      <p sl="unknown">Oggetto: Finanziamento di organizzazioni non governative e di associazioni per operazioni di rimboschimento immediato in Grecia</p>
      <p sl="unknown">La Grecia ha recentemente subito la più grave catastrofe ecologica della sua storia. Numerose associazioni greche attive nel settore dell'ambiente come anche numerosi monasteri situati in regioni ormai devastate dagli incendi dispongono delle conoscenze tecniche e degli esperti competenti per organizzare il rapido ripristino di tali aree procedendo ad operazioni di rimboschimento su vasta scala.</p>
      <p sl="unknown">In che modo la Commissione potrebbe finanziare direttamente (vale a dire al di fuori del terzo QCS) organizzazioni non governative, monasteri, associazioni di protezione dell'ambiente ecc, affinché procedano al ripristino immediato dell'ambiente nelle foreste della Grecia devastate dagli incendi?</p>
      <p sl="unknown">Inoltre, a quali iniziative comunitarie si potrebbe far ricorso?</p>
    </intervention>
    <intervention id="2-327" speaker_id="photo_generic" name="Mariann Fischer Boel" is_mep="True" mode="spoken">
      <p sl="en">Membro della Commissione . − Innanzi tutto desidero nuovamente esprimere tutta la mia simpatia alle persone colpite dalla devastazione degli incendi.</p>
      <p sl="en">Penso sia importante dire che il finanziamento unico per l’agricoltura – l’aiuto diretto agli agricoltori – non è a rischio. La possibile distruzione di colture, bestiame o edifici non ha ripercussioni sul finanziamento svincolato poiché non v’è obbligo di produrre.</p>
      <p sl="en">In merito alla condizionalità, una regola importante è che la riduzione degli aiuti diretti previsti dalla PAC in base alla condizionalità può essere decisa solo in seguito ad azioni od omissioni direttamente imputabili all’agricoltore. Pertanto, gli incendi che quest’estate hanno devastato le foreste della Grecia non dovrebbero comportare una riduzione degli aiuti.</p>
      <p sl="en">Per quanto riguarda il settore vitivinicolo, in caso di parziale distruzione i vigneti possono rientrare nello schema di ristrutturazione, in applicazione della normativa attuale, nell’ambito delle dotazioni nazionali previste dalla nuova OCM.</p>
      <p sl="en">La nuova OCM nel settore degli ortofrutticoli prevede nuovi strumenti di prevenzione e gestione delle crisi. Tuttavia, il nuovo regolamento entrerà in vigore solo nel 2008 e non prevede nessuna clausola di retroattività.</p>
      <p sl="en">Relativamente all’ultimo quesito, le disposizioni in materia di finanziamenti non consentono alla Commissione di trasferire eventuali fondi residui dal bilancio delle OCM a specifici programmi di sostegno nazionali per gli agricoltori greci.</p>
      <p sl="en">Riguardo alla questione specifica delle organizzazioni non governative, dei monasteri e delle associazioni di protezione dell’ambiente, la Commissione non ha la possibilità di erogare finanziamenti diretti per le attività di ripristino dell’ambiente. Il sostegno dell’Unione europea è possibile solo tramite programmi e interventi concepiti ad hoc che devono essere elaborati dagli Stati membri in base al principio della sussidiarietà e presentati alla Commissione per il cofinanziamento.</p>
      <p sl="en">Voglio solo menzionare alcune possibilità specifiche previste dalla nostra politica di sviluppo rurale, che pure potrebbero essere utilizzate in questo caso. Vi ho accennato nella mia precedente risposta. La prima opzione riguarda il programma 2000-2006 e può comportare una modifica dei complementi di programmazione dei programmi operativi nazionali e dei programmi operativi regionali per la ricostruzione del potenziale agricolo in seguito a misure per i disastri naturali. Questo può voler dire, per esempio, che un agricoltore può ricevere del denaro per acquistare capi di bestiame, alberi da frutto e olivi oppure per restaurare e ripristinare degli edifici distrutti.</p>
      <p sl="en">Tuttavia, devo ripetere nel modo più categorico che non è possibile, per mezzo della politica di sviluppo rurale, risarcire gli agricoltori del reddito perduto.</p>
      <p sl="en">La seconda opzione è il nuovo programma di sviluppo rurale 2007-2013, che prevede misure per la ricostituzione del potenziale agricolo e forestale in seguito a disastri naturali.</p>
      <p sl="en">Va notato che gli interventi a titolo di queste due opzioni sono limitati al rimboschimento e alla ricostruzione del potenziale produttivo, ma non possono essere usati per risarcire il reddito mancato.</p>
      <p sl="en">Voglio concludere con le possibilità esistenti nell’ambito degli schemi di aiuto statali. Un disastro come gli incendi che hanno devastato i boschi della Grecia dovrebbe normalmente essere considerato un evento eccezionale, consentendo così agli Stati membri di concedere aiuti in risarcimento dei danni materiali subiti.</p>
      <p sl="en">Gli interventi per il settore agricolo e forestale finanziati a livello nazionale possono essere erogati a seguito della notifica di uno schema di aiuto di Stato e della sua successiva approvazione da parte della Commissione.</p>
      <p sl="en">Vorrei anche ricordarvi che esiste anche un’altra possibilità molto più semplice che consiste nell’utilizzare il cosiddetto aiuto di Stato de minimis , che significa che, in seguito alle ultime modifiche, uno Stato membro può concedere 6.000 euro agli agricoltori – e questo ogni tre anni. Quindi, senza chiedere nulla a nessuno, potete erogare fino a 6.000 euro di aiuti agli agricoltori a titolo di intervento immediato, se necessario.</p>
    </intervention>
    <intervention id="2-328" speaker_id="28578" name="Stavros Arnaoutakis" is_mep="True" mode="spoken">
      <p sl="el">in sostituzione dell’autore . – Signora Commissario, vorrei chiederle se avete ricevuto un piano preventivo per la ricostruzione delle zone colpite dagli incendi.</p>
      <p sl="el">Quale sarà la procedura per l’approvazione del suddetto?</p>
    </intervention>
    <intervention id="2-329" speaker_id="photo_generic" name="Mariann Fischer Boel" is_mep="True" mode="spoken">
      <p sl="en">Membro della Commissione . − Come ho detto, esistono due possibilità. Nell’ambito del programma di sviluppo rurale, è possibile ottenere aiuti per la ricostruzione per piantare, ripeto, nuovi uliveti e vigneti. C’è poi la possibilità della politica regionale, che rientra nelle competenze della collega, Commissario Hübner. So che vi è un legame diretto e un ottimo contatto con il dipartimento del quale è responsabile e sono certa che vi saranno molte discussioni costruttive.</p>
    </intervention>
    <intervention id="2-330" speaker_id="4544" is_mep="True" mode="spoken" role="Presidente">
      <p sl="unknown">Annuncio l’</p>
      <p sl="unknown">interrogazione n. 40 dell’onorevole Marie Panayotopoulos-Cassiotou (H-0601/07)</p>
      <p sl="unknown">Oggetto: Finanziamento di ricerche</p>
      <p sl="unknown">Quali settori di ricerca, a giudizio della Commissione, sono in ritardo in fatto di finanziamento nell'ambito del periodo di programmazione 2007-2013? Quali criteri determinano le priorità di finanziamento? In che modo la valutazione dell'importanza e dell'efficacia delle ricerche finanziate dal VI Programma quadro di ricerca influisce sulla scelta delle nuove. Quali criteri infine determinano le priorità di finanziamento nel settore?</p>
    </intervention>
    <intervention id="2-331" speaker_id="photo_generic" name="Janez Potočnik" is_mep="True" mode="spoken">
      <p sl="en">Membro della Commissione . − Signora Presidente, è bello essere di nuovo qui e ringrazio l’onorevole parlamentare per l’interrogazione da lei presentata sul finanziamento della ricerca. Tale interrogazione si riferisce chiaramente in prima istanza alle ricerche finanziate dall’Unione europea e nella mia risposta tratterò di questi aspetti. Tuttavia, la necessità di maggiori finanziamenti per la ricerca a livello sia nazionale sia europeo, privato ancor più che pubblico, è fondamentale per il raggiungimento degli obiettivi di Lisbona. Allo stesso tempo, è necessario assicurare che tale denaro sia ben speso per garantire la massima efficacia.</p>
      <p sl="en">L’interrogazione è essenzialmente articolata in quattro parti a cui risponderò in ordine successivo. Allo stesso tempo, dobbiamo renderci conto che è ancora molto presto per trarre conclusioni e lezioni definitive dal sesto e dal settimo programma quadro. Ma prima di rispondere ai quattro aspetti dell’interrogazione dell’onorevole parlamentare, vorrei ricordare che la politica di coesione dell’Unione europea, specialmente il Fondo europeo di sviluppo regionale e il Fondo sociale europeo, forniscono un importante contributo allo sviluppo del settore della ricerca europea. La Commissione stima che i finanziamenti per la ricerca e l’innovazione a titolo della politica di coesione siano più che triplicati nel periodo di programmazione 2007-2013, rispetto al periodo 2000-2006.</p>
      <p sl="en">Tornando al primo aspetto dell’interrogazione, quali sono i settori della ricerca che a giudizio della Commissione sono in ritardo in fatto di finanziamento nell’ambito del periodo 2007-2013? La Commissione ritiene che vi sia un buon equilibrio tra le aree tematiche più verticistiche e le altre attività che vengono più dalla base nell’ambito dei programmi quadro, quali la ricerca di frontiera e le borse di ricerca. Non sarebbe appropriato individuare aree specifiche con particolari necessità di finanziamento. Più si esaminano attentamente le nostre 10 priorità tematiche, più si vede chiaramente che praticamente tutte hanno bisogno di maggiori finanziamenti e di maggiori ricerche. Ma, per darle un esempio, potrei citare le infrastrutture di ricerca d’interesse paneuropeo, per le quali i finanziamenti previsti a titolo del bilancio finale del settimo programma quadro sono molto inferiori rispetto all’originaria proposta della Commissione. Si tratta di un’area importante con un reale valore aggiunto per l’Europa. Stiamo cercando di combinare finanziamenti provenienti da fonti molto diverse, specialmente nazionali e regionali e dalla Banca europea per gli investimenti. E’ anche evidente, in seguito al primo bando di concorso del Consiglio europeo per la ricerca, che dobbiamo far fronte a una situazione di grave eccedenza di richieste. Abbiamo ricevuto molte più proposte di ottimo livello per la ricerca di frontiera di quante non possiamo finanziarne con il denaro a nostra disposizione.</p>
      <p sl="en">Riguardo alla ricerca orientata per aree tematiche, è chiaro che alcune aree di ricerca necessitino di un maggior sostegno, come per esempio l’energia e il cambiamento climatico. In quest’ambito gli Stati membri possono fornire un contributo non solo aumentando i finanziamenti per la ricerca, ma anche cercando di trovare il modo di unire gli sforzi nell’ambito della ricerca, invece di frammentarli. Questa è anche una delle aree da noi specificatamente segnalate nel nostro Libro verde per lo Spazio europeo della ricerca.</p>
      <p sl="en">Riguardo ai criteri generali, le priorità tematiche sono indicate nel programma specifico di cooperazione. Queste aree di ricerca prioritarie sono quelle che verranno finanziate tramite bandi di concorso per il periodo 2007-2013. La nostra proposta è scaturita da consultazioni lunghe e approfondite con tutte le parti in causa nel corso del 2004, tra cui una consultazione on-line sulle tematiche della cooperazione e un contributo da parte dell’industria tramite le piattaforme tecnologiche europee. La nostra proposta si è inoltre basata su una valutazione d’impatto ex-ante , alla quale vanno aggiunti i risultati del monitoraggio e della valutazione ex-post per meglio determinare le priorità d’investimento per la ricerca. Gli insegnamenti tratti dall’esperienza del passato hanno invero rappresentato un elemento chiave per la definizione delle priorità nell’ambito del programma quadro, come lei suggerisce nella terza parte della sua interrogazione, che tratterò adesso.</p>
      <p sl="en">Lei ha chiesto in che modo la valutazione dell’utilità e dell’efficacia delle ricerche finanziate dal sesto programma quadro influisca sulla scelta dei nuovi progetti di ricerca. Bisogna distinguere tra due diversi modi di stabilire quel nesso. In primo luogo, a un livello operativo più dettagliato occorre notare che le diverse migliaia di progetti finanziati dal sesto programma quadro sono monitorate dai servizi della Commissione. I colleghi della Commissione sono in stretto contatto con la comunità della ricerca e la loro conoscenza approfondita e costantemente aggiornata dei progressi compiuti nell’ambito del progetto è un elemento importante per la definizione dei programmi di lavoro nell’ambito del settimo programma quadro. Ma, in secondo luogo, a un livello più globale la Commissione organizzerà nel 2008 una valutazione ex-post del sesto programma quadro. Tale valutazione dell’impatto delle diverse attività di ricerca nell’ambito del sesto programma quadro sarà effettuata da esperti di alto livello e i suoi risultati forniranno un importante contributo per la valutazione intermedia del settimo programma quadro nel 2010.</p>
      <p sl="en">Per finire, in merito alla quarta ed ultima parte dell’interrogazione, quando si considerano le priorità di finanziamento per ogni settore di ricerca, gli ambiti da finanziare vengono specificati nei programmi di lavoro annuali e nei bandi di concorso. Ogni anno, ci consultiamo con tutta una serie di parti interessate in vista della definizione dei programmi di lavoro. Ci avvaliamo anche della consulenza di gruppi esterni, che riuniscono i migliori esperti del settore e ci suggeriscono quali aree di ricerca essenziali debbano essere incluse nei programmi di lavoro, tenendo conto dei progetti in corso che sono stati ammessi al finanziamento tramite precedenti bandi. Una volta ricevute le singole proposte a seguito dell’apertura del bando, queste vengono valutate da una commissione di esperti in base a tutta una serie di criteri di valutazione uniformi. Le proposte ammesse al finanziamento sono quelle che hanno ottenuto il punteggio generale più alto nel settore del bando a cui si riferiscono.</p>
      <p sl="en">In conclusione, credo sia giusto dire che in Europa abbiamo un sistema trasparente di finanziamento della ricerca tramite strumenti comunitari, che stanzia risorse a favore delle aree più rilevanti e garantisce che siano destinate ai progetti migliori.</p>
    </intervention>
    <intervention id="2-332" speaker_id="28571" name="Maria Panayotopoulos-Kassiotou" is_mep="True" mode="spoken">
      <p sl="el">La ringrazio per la sua risposta e le sue informazioni. Vorrei chiedere se, nell’assumere decisioni sulle varie azioni, vengano presi in considerazione i progressi a livello internazionale nel campo della ricerca dato che viviamo in un mondo globalizzato. In che misura i giovani europei ricevono speciali finanziamenti per partecipare a progetti di ricerca?</p>
    </intervention>
    <intervention id="2-333" speaker_id="photo_generic" name="Janez Potočnik" is_mep="True" mode="spoken">
      <p sl="en">Membro della Commissione . − Ovviamente non esiste altro modo che guardare al contesto globale. Se si considerano i temi sui quali le principali comunità del mondo concentrano in pratica le loro ricerche, vediamo che sono uguali ai nostri. E, oltre a ciò, vediamo che in molte aree uniamo i nostri sforzi. Uno degli aspetti che sono stati rafforzati nell’ambito del settimo programma quadro è proprio quello della cooperazione internazionale. Stiamo finanziando e sostenendo la cooperazione e lo faremo ancor più in futuro, perché crediamo che in questo mondo globalizzato le sfide che ci attendono – alimentazione, salute, acqua potabile, cambiamento climatico, sicurezza o energia – siano anch’esse globali e vadano quindi affrontate nel modo più appropriato.</p>
    </intervention>
    <intervention id="2-334" speaker_id="28279" name="Justas Vincas Paleckis" is_mep="True" mode="spoken">
      <p sl="en">Signor Commissario, tra le principali priorità lei ha citato le tematiche dell’energia e dei cambiamenti climatici. Si tratta di giuste priorità e l’Europa deve avere successo in questo senso. Come intende la Commissione organizzare la cooperazione in questo ambito tra i migliori cervelli dell’UE e – forse ancor più ambiziosamente – come intende promuovere la cooperazione tra i migliori cervelli del mondo? Perché questa è una questione fondamentale.</p>
    </intervention>
    <intervention id="2-335" speaker_id="photo_generic" name="Janez Potočnik" is_mep="True" mode="spoken">
      <p sl="en">Memro della Commissione . − Sì, ci stiamo veramente concentrando su tutto ciò. Si tratta essenzialmente di questa filosofia – essa è condivisa nell’ambito del programma quadro esistente – ma la verità è che ci stiamo anche concentrando su un piano strategico tecnologico per l’Europa, che dovrebbe essere adottato dalla Commissione entro la fine di quest’anno. Anche in questo caso, stiamo ovviamente consultando praticamente tutti coloro che sono interessati a questo campo in Europa.</p>
      <p sl="en">Così, abbiamo consultato tutte le piattaforme tecnologiche già esistenti tramite discussioni molto aperte. Tutte, dalla prima all’ultima, sono praticamente incluse nelle nostre attività e stiamo cercando di trovare un modo appropriato di coordinarle.</p>
      <p sl="en">Lei ha giustamente detto che è anche essenziale che ci sia quanto più possibile una condivisione a livello internazionale riguardo al modo di affrontare tali questioni. Ma in questo rispetto vi sono due cose. Quand’anche si cerchi di affrontarle a livello di settore privato, bisogna farlo in modo equilibrato: o prima o a una via di mezzo tra la cooperazione e la competitività. Ed è esattamente quello che cerchiamo di fare.</p>
    </intervention>
    <intervention id="2-336" speaker_id="2278" name="Paul Rübig" is_mep="True" mode="spoken">
      <p sl="de">Signor Commissario, il Coniglio ha ridotto i finanziamenti per la ricerca per il 2008. Come vi state preparando per l’health check , per la mid-term review della prospettiva finanziaria? Lei crede che in questa sede possiamo presentare nuove iniziative e proposte che riflettano anche l’importanza della ricerca nel bilancio europeo?</p>
    </intervention>
    <intervention id="2-337" speaker_id="photo_generic" name="Janez Potočnik" is_mep="True" mode="spoken">
      <p sl="en">Membro della Commissione . − Io credo che la questione principale sia fino a che punto debba arrivare questa valutazione intermedia. Penso che sia questa la domanda a cui dobbiamo rispondere. Se la risposta è che dobbiamo trattare, per via dell’urgenza, alcune delle questioni che fanno parte del periodo finanziario già concordato, allora sono certo che la scienza e la ricerca sarebbero proprio tra le questioni prescelte quanto alla necessità di essere trattate.</p>
    </intervention>
    <intervention id="2-338" speaker_id="4544" is_mep="True" mode="spoken" role="Presidente">
      <p sl="unknown">Annuncio l’</p>
      <p sl="unknown">interrogazione n. 41 dell’onorevole Esko Seppänen (H-0640/07)</p>
      <p sl="unknown">Oggetto: Progetto ITER</p>
      <p sl="unknown">ITER è un progetto ambizioso che indubbiamente avrà conseguenze scientifiche inaspettate: vi si potrà trovare quello che non si cercava. Al progetto partecipano molti altri paesi. I partner hanno finora fatto adeguatamente fronte ai propri impegni, in particolare a quelli finanziari?</p>
    </intervention>
    <intervention id="2-339" speaker_id="photo_generic" name="Janez Potočnik" is_mep="True" mode="spoken">
      <p sl="en">Membro della Commissione . − Il progetto ITER, come sa l’onorevole parlamentare, è il fiore all’occhiello del programma mondiale di ricerca per l’energia di fusione. Sin dal suo avvio a seguito di discussioni al vertice verso la fine degli anni ’80, ha permesso all’Europa di svolgere un ruolo guida nel corso delle successive fasi preparatorie del progetto.</p>
      <p sl="en">La Commissione può giustamente essere fiera della fiducia dimostrata dai partners ITER nell’accordarle il ruolo centrale di parte ospitante per l’attuazione congiunta del progetto.</p>
      <p sl="en">Il progetto JET, concepito e costruito grazie all’azione congiunta dell’Euratom e dei suoi membri, rappresenta la prova migliore di ciò che può essere raggiunto se le massime organizzazioni per la fusione mettono in comune risorse e competenze. Il progetto ITER estende questo principio allargandolo da un livello europeo di cooperazione ad uno globale.</p>
      <p sl="en">Gli obiettivi tecnici di ITER sono basati su un processo di sviluppo costante e scientificamente rigoroso della ricerca mondiale in materia di fusione, che ha assistito negli ultimi decenni a un enorme miglioramento del funzionamento degli impianti sperimentali di fusione in un clima di cooperazione scientifica internazionale che ha trasceso le barriere politiche.</p>
      <p sl="en">Oltre a JET, ITER estende il lato sperimentale a livello di dimostrare la fattibilità scientifica e tecnologica della fusione come fonte di energia.</p>
      <p sl="en">Sin dalla firma dell’accordo ITER nel novembre del 2006, i partners ITER hanno sempre rispettato debitamente gli impegni assunti in occasione dei negoziati ITER.</p>
      <p sl="en">A livello politico, essi hanno tutti adempiuto i rispettivi obblighi costituzionali per la ratifica o l’accettazione dell’accordo, che entrerà in vigore entro il mese di ottobre di quest’anno.</p>
      <p sl="en">Nel frattempo, i partners hanno rispettato il loro impegno di conformarsi quanto più possibile ai termini dell’accordo fino alla sua entrata in vigore.</p>
      <p sl="en">Il personale reclutato da ITER è costituito da rappresentanti di tutti i partners e per il sito di ITER è stata scelta la località di Caradache in Francia.</p>
      <p sl="en">I partners contribuiscono finanziariamente al bilancio dell’organizzazione ITER ed eseguono diligentemente i necessari preparativi tecnici congiunti per i contributi tecnici e scientifici che si sono impegnati a versare.</p>
      <p sl="en">L’Unione europea ha istituito un’impresa comune per ITER e lo sviluppo dell’energia da fusione con una decisione del Consiglio del 27 marzo 2007. Il suo ruolo è preparare e coordinare le attività per la costruzione di un reattore dimostrativo e degli impianti associati.</p>
      <p sl="en">A tutt’oggi il suo organo supervisore, il consiglio di direzione, si è riunito due volte adottando un primo programma di lavoro e le decisioni amministrative necessarie per rendere operativa l’impresa comune agli inizi del 2008. In particolare, è stato approvato l’accordo con la Spagna per quanto riguarda la sede. Il consiglio di direzione ha inoltre nominato il direttore, che è il massimo responsabile amministrativo dell’impresa comune.</p>
      <p sl="en">ITER è invero un progetto ambizioso. Realizzandolo potremo allargare i confini della nostra esperienza nel campo della scienza, della tecnologia e dell’organizzazione. E’ insito nella natura degli esperimenti che non si possano prevedere con certezza i risultati. Ma ITER non è un’impresa nella quale ci siamo imbarcati con leggerezza o per serendipità. ITER è costituito da una partnership internazionale di lungo respiro e di impegno, è fatto dalla volontà di mettere insieme partners che rappresentano più della metà della popolazione mondiale per trattare questioni fondamentali per il nostro futuro comune: lo sviluppo di fonti sostenibili e non inquinanti di energia al servizio dell’umanità. Le prospettive di ITER riposano sulle solide fondamenta scientifiche e tecnologiche del progetto e sull’entusiasmo e l’impegno sinora dimostrato dai suoi partners – da tutti loro, o meglio da tutti noi. Non c’è mai stata al mondo una cooperazione come quella realizzata con ITER.</p>
    </intervention>
    <intervention id="2-340" speaker_id="2304" name="Esko Seppänen" is_mep="True" mode="spoken">
      <p sl="fi">Signor Commissario, la nostra esperienza di un particolare progetto di cooperazione, Galileo, è negativa. L’Unione europea ha dovuto finanziarlo contrariamente ai piani originali, perché non tutte le parti ne hanno condiviso l’onere finanziario come pianificato.</p>
      <p sl="fi">La risposta del Commissario è da interpretare nel senso che sia possibile che non vi siano problemi con ITER per quanto riguarda l’adempimento degli impegni assunti, cioè che non vi saranno con ITER gli stessi problemi incontrati con Galileo, laddove le parti interessate hanno completamente trascurato le responsabilità che si erano assunte?</p>
    </intervention>
    <intervention id="2-341" speaker_id="photo_generic" name="Janez Potočnik" is_mep="True" mode="spoken">
      <p sl="en">Membro della Commissione . − Ciò è assolutamente corretto. Posso fornire una breve spiegazione. Gli impegni assunti riguardano i governi. Si tratta di impegni pubblici. Quindi, per quanto riguarda Galileo, non è mai stata questione di impegni da parte pubblica. Veramente, i problemi sorti con Galileo non si verificheranno assolutamente con ITER.</p>
    </intervention>
    <intervention id="2-342" speaker_id="4544" is_mep="True" mode="spoken" role="Presidente">
      <p sl="unknown">Annuncio l’</p>
      <p sl="unknown">interrogazione n. 42 dell’onorevole Carl Schlyter (H-0643/07)</p>
      <p sl="unknown">Oggetto: Nanotecnologia</p>
      <p sl="unknown">La nanotecnologia è una nuova tecnica che offre molte possibilità ma anche rischi sconosciuti. Secondo il progetto NanoDialogue, il 48% della popolazione dell’Unione europea desidera avere una moratoria sulla nanotecnologia nei prodotti al consumo fino a che non saranno conosciuti i suoi effetti sull'uomo e sulla natura.</p>
      <p sl="unknown">Può la Commissione riferire quale normativa è in corso di elaborazione per quanto concerne gli ambiti di prodotti che contengono già nanomateriali e che sono già commercializzati, quali cosmetici, prodotti per la cura della pelle, medicinali, detersivi e altri prodotti al consumo? Intende la Commissione elaborare una normativa settoriale specifica oppure una legislazione orizzontale per la nanotecnologia nei prodotti al consumo?</p>
    </intervention>
    <intervention id="2-343" speaker_id="photo_generic" name="Janez Potočnik" is_mep="True" mode="spoken">
      <p sl="en">Membro della Commissione . − Innanzi tutto vorrei ringraziarla per la sua interrogazione sulla nanotecnologia. La Commissione considera molto seriamente la questione della sicurezza e della protezione dei consumatori e sta lavorando per assicurare che il pubblico possa beneficiare delle innovazioni che la nanotecnologia può offrire proteggendolo al contempo da ogni possibile impatto negativo.</p>
      <p sl="en">Siamo profondendo molte energie nelle questioni che riguardano la sicurezza. Circa 28 milioni di euro a titolo del quinto e del sesto programma quadro sono stati devoluti a progetti espressamente focalizzati su aspetti ambientali e sanitari della nanotecnologia ed il settimo programma quadro prevede di potenziare sensibilmente tale ricerca per quanto riguarda sia le risorse sia i campi d’applicazione. Come lei sa, la Commissione ha adottato per le nanoscienze e la nanotecnologia un piano d’azione per l’Europa 2005-2009 e il Parlamento ha adottato una risoluzione nella quale viene pienamente approvato tale piano d’azione.</p>
      <p sl="en">Nella comunicazione pubblicata questo mese relativa all’attuazione del piano d’azione sulla nanotecnologia viene ampiamente trattata la seconda parte della sua interrogazione. Vengono seguite molte diverse strategie, di tipo normativo e non, a livello europeo ed internazionale soprattutto nell’ambito dell’OCSE e dell’ISO, per affrontare l’impatto potenzialmente avverso delle nanotecnologie.</p>
      <p sl="en">La Commissione sta effettuando una valutazione degli aspetti normativi relativi alla salute, alla sicurezza e all’ambiente dei prodotti che contengono nanomateriali. I risultati preliminari indicano che nel complesso il quadro normativo esistente nella Comunità offre un’adeguata copertura per quanto riguarda i prodotti oggi realizzati sulla base delle nanotecnologie.</p>
      <p sl="en">Diversi aspetti della produzione e dei prodotti, quali quelli menzionati nell’interrogazione come i cosmetici o i medicinali, sono già oggetto di svariate disposizioni comunitarie quantunque non specifiche alla nanotecnologia. Pertanto, non sembra esserci attualmente alcuna necessità di elaborare una nuova legislazione per quanto riguarda la sicurezza e i rischi correlati alla nanotecnologia, né di proporre emendamenti particolarmente rilevanti. Tuttavia, in base a sviluppi scientifici o a esigenze normative in aree specifiche che la Commissione monitorizza da vicino, potranno essere proposte modifiche alla legislazione, laddove necessario. Non si tratta tanto di considerare gli aspetti normativi della nanotecnologia in sé quanto piuttosto quelli dei prodotti realizzati in base alla nanotecnologia.</p>
      <p sl="en">La Commissione è convinta che una moratoria sulla nanotecnologia sia gravemente controproducente. Al di là del fatto che impedirebbe alla società di godere dei possibili benefici di tale tecnologia, potrebbe portare alla nascita di paradisi tecnologici al di fuori dell’Europa, dove ricerca e innovazione verrebbero effettuate senza alcun quadro normativo.</p>
      <p sl="en">Per finire, vorrei citare un altro sondaggio sulle nanotecnologie, effettuato nel 2005 dall’Eurobarometro su un campione di 25 000 persone. Se lo paragona alla mostra NanoDialogue , cui lei si riferisce nella sua interrogazione, può vedere che in quel caso il campione era di 700 intervistati. Il sondaggio dell’Eurobarometro ha evidenziato che gli europei sono complessivamente favorevoli alle nanotecnologie con una maggioranza del 55%. Queste tecnologie sono considerate utili per la società e moralmente accettabili. Comprensibilmente, il 42% degli intervistati era incerto quanto agli effetti di queste nuove tecnologie ma, stando al sondaggio, almeno il 70% di coloro che hanno espresso un’opinione in merito a tali effetti si è detto ottimista.</p>
    </intervention>
    <intervention id="2-344" speaker_id="28139" name="Carl Schlyter" is_mep="True" mode="spoken">
      <p sl="sv">Io penso che siamo d’accordo sul fatto che la cosa peggiore per la nanotecnologia possa essere che i prodotti attualmente commercializzati vengano scarsamente monitorati e rovinino sul nascere la reputazione della nanotecnologia.</p>
      <p sl="sv">Io non credo che i tradizionali test sulla tossicità possano valutare i rischi della nanotecnologia con sufficiente affidabilità. Al contrario, credo che i test sulla tossicità attualmente previsti dalla nostra legislazione vadano aggiornati. Penso anche che ci sia bisogno di un sistema di etichettatura che permetta al consumatore di fare una scelta oculata e mi chiedo se la Commissione stia pianificando una tale legislazione.</p>
    </intervention>
    <intervention id="2-345" speaker_id="photo_generic" name="Janez Potočnik" is_mep="True" mode="spoken">
      <p sl="en">Membro della Commissione . − Concordo pienamente con lei e con la sua prima osservazione. La cosa peggiore sarebbe che succedesse qualcosa e quindi dobbiamo evitarlo e metterci al sicuro. Questo fa parte del gioco e sono pienamente d’accordo con lei.</p>
      <p sl="en">Fare proposte legislative non rientra nelle mie responsabilità ma fa parte di quelle dei colleghi della Commissione che si occupano di protezione. Sono certo che stiano esaminando la questione con grande attenzione. Posso dire che stiamo facendo il possibile nel campo della ricerca per cercare di analizzare i rischi potenziali che lei ha menzionato e questo è certamente un compito che rientra nelle mie responsabilità.</p>
    </intervention>
    <intervention id="2-346" speaker_id="2278" name="Paul Rübig" is_mep="True" mode="spoken">
      <p sl="de">Signor Commissario, su quale settore delle nanotecnologie si concentrerà principalmente il settimo programma quadro per la ricerca? La popolazione nutre grandi speranze in questo campo, in particolare per quanto riguarda la speranza di una vita lunga e sana. Lei trova che vi siano qui nel settore della medicina opportunità totalmente nuove di garantire una vita lunga e sana?</p>
    </intervention>
    <intervention id="2-347" speaker_id="photo_generic" name="Janez Potočnik" is_mep="True" mode="spoken">
      <p sl="en">Membro della Commissione . − Sì, la risposta è assolutamente affermativa. Questa è una delle aree. La nanotecnologia, se è lecito il paragone, è un po’ come l’informatica perché esercita un’influenza orizzontale in molti settori. Uno dei settori dove i risultati sono estremamente promettenti è quello della salute e quindi anche questo fa parte della nostra ricerca, che indubbiamente è anche orientata in questa direzione.</p>
    </intervention>
    <intervention id="2-348" speaker_id="4258" name="Piia-Noora Kauppi" is_mep="True" mode="spoken">
      <p sl="en">Grazie delle sue risposte, signor Commissario. Sono molto soddisfatta di constatare che lei pensi che il quadro normativo comunitario stia sviluppandosi nella giusta direzione e che stiate mettendo in discussione il progetto NanoDialogue e i risultati dello studio cui fa riferimento l’interrogazione. Penso che l’Eurobarometro dimostri chiaramente che i cittadini europei sono favorevoli allo sviluppo delle nanotecnologie.</p>
      <p sl="en">La mia domanda è la seguente. Nella sua interrogazione l’onorevole Schlyter afferma che la nanotecnologia comporti rischi crescenti. Lei ha a disposizione dati che dimostrino che la nanotecnologia comporti tali rischi, che l’onorevole Schlyter sembra dare già per scontati?</p>
    </intervention>
    <intervention id="2-349" speaker_id="photo_generic" name="Janez Potočnik" is_mep="True" mode="spoken">
      <p sl="en">Membro della Commissione . − Senza alcun dubbio questo è un settore che richiede attenzione, non da ultimo per quanto riguarda il rischio. Quando ci addentriamo in settori che hanno insito questo potenziale, dobbiamo agire con cautela. Se non vogliamo che le persone si rivoltino contro qualcosa che, se trattato con attenzione, potrebbe rappresentare per loro un sicuro giovamento, ebbene dobbiamo fare le cose in modo tale da evitare quanto più possibile che ciò accada. Questo è esattamente il nostro modo di procedere. In questo preciso momento, ovviamente, non si sono ancora avuti incidenti in questo settore, ma è indubbio che in quest’ambito occorra la massima cautela. Questo è senza dubbio il giusto modo di procedere.</p>
    </intervention>
    <intervention id="2-350" speaker_id="4544" is_mep="True" mode="spoken" role="Presidente">
      <p sl="unknown">Le interrogazioni nn. 43 e 44 riceveranno risposta per iscritto.</p>
      <p sl="unknown">Annuncio l’</p>
      <p sl="unknown">interrogazione n. 45 dell’onorevole Sarah Ludford (H-0595/07)</p>
      <p sl="unknown">Oggetto: Autobus di Londra</p>
      <p sl="unknown">In base ai dati pubblicati dall'Autorità della Grande Londra a giugno, gli autobus snodati (lunghi autobus ad un solo piano con due moduli) presenti in molte città europee e introdotti a Londra dal 2002, risultano coinvolti in 1.751 incidenti nel 2006. Ciò rappresenta una percentuale superiore del 75% rispetto ad altri tipi di autobus ed una media di quasi cinque incidenti al giorno o oltre cinque incidenti all'anno per ciascun autobus snodato del parco autobus londinese.</p>
      <p sl="unknown">Vista questa situazione chiaramente inammissibile, soprattutto se la si raffronta con altri tipi di autobus, quali misure intende la Commissione adottare a garanzia di adeguate misure relative alla sicurezza di funzionamento dei bus snodati e alla formazione dei conducenti? Ma come possono essere considerati sufficientemente sicuri per circolare nell'intenso traffico urbano?</p>
    </intervention>
    <intervention id="2-351" speaker_id="photo_generic" name="Jacques Barrot" is_mep="True" mode="spoken">
      <p sl="fr">Vicepresidente della Commissione. – La Commissione non è a conoscenza di statistiche preoccupanti in altre grandi città europee che abbiano introdotto autobus snodati. Tuttavia, la legislazione comunitaria affronta il problema da vari punti di vista.</p>
      <p sl="fr">La direttiva 97/27 concernente le masse e le dimensioni di alcune categorie di veicoli a motore e dei loro rimorchi stabilisce norme per la manovrabilità degli autobus in generale e altre norme specifiche per gli autobus snodati.</p>
      <p sl="fr">La direttiva 2003/59 sulla qualificazione iniziale e formazione periodica dei conducenti di taluni veicoli stradali adibiti al trasporto di merci o passeggeri mira a migliorare il livello di formazione dei conducenti. In tale rispetto, sarebbe auspicabile che i testi nazionali recanti recepimento della direttiva prevedessero programmi di formazione ad hoc per i conducenti di autobus snodati.</p>
      <p sl="fr">Riguardo al campo di visibilità del conducente, la legislazione europea ha disciplinato il problema dei veicoli commerciali pesanti con la direttiva 2007/38 concernente l’installazione a posteriori di specchi retrovisori sui veicoli commerciali pesanti immatricolati nella Comunità.</p>
      <p sl="fr">La Commissione è tuttavia conscia della necessità di prendere in considerazione altre categorie di veicoli, quali gli autobus urbani. E’ per questo che, come richiesto dal legislatore nella precitata direttiva, la Commissione presenterà al momento opportuno una relazione sui risultati ottenuti, accompagnata se necessario da una proposta di riesame della legislazione esistente.</p>
      <p sl="fr">Ecco le risposte che sono in grado di fornire all’onorevole Sarah Ludford.</p>
    </intervention>
    <intervention id="2-352" speaker_id="4529" name="Sarah Ludford" is_mep="True" mode="spoken">
      <p sl="en">Penso che la mia interrogazione venga al momento opportuno, poiché proprio oggi la Commissione ha pubblicato il Libro verde sulla mobilità urbana.</p>
      <p sl="en">Non posso pretendere che la Commissione sia partecipe del mio personale senso di perdita per i tradizionali Routemaster a due piani che rappresentavano un’icona di Londra e che sono stati sostituiti da questi autobus snodati (o “articolati”, come li definisce la Commissione) di tipo continentale a un unico basso livello, ma le sono grata per il riferimento a varie norme della legislazione UE che dovrebbero essere applicate.</p>
      <p sl="en">Potrei chiederle di contattare il sindaco di Londra e i trasporti di Londra per capire come mai questi autobus abbiano una percentuale di incidenti del 75% superiore rispetto ad altri tipi di autobus ed esaminare se queste direttive siano adeguatamente applicate nel Regno Unito e segnatamente a Londra?</p>
    </intervention>
    <intervention id="2-353" speaker_id="photo_generic" name="Jacques Barrot" is_mep="True" mode="spoken">
      <p sl="fr">Vicepresidente della Commissione. − Lei ha perfettamente ragione d’insistere sulla sicurezza di questi autobus e con il suo permesso interpelleremo le autorità londinesi su questo problema.</p>
      <p sl="fr">E’ vero che gli autobus articolati possono essere più facili da guidare degli autobus rigidi, ma quando un conducente prende la misura delle possibilità che presenta il veicolo, egli tende poi a guidare un po’ più velocemente e si sente più sicuro – a volte, malauguratamente, troppo sicuro – quando deve cambiare direzione.</p>
      <p sl="fr">Pertanto, lei ha sollevato un vero e proprio problema sul quale, come le ho appena detto, tenteremo di indagare per vedere se non si debba effettivamente modificare la legislazione esistente.</p>
      <p sl="fr">Ciò detto, lei ha tanto più ragione in quanto io stesso ho sottolineato poco fa di fronte a questa Assemblea che praticamente un terzo degli incidenti si verifica in città e che pertanto bisogna veramente individuare tutte le cause di questi incidenti: lei ne ha opportunamente sottolineata una.</p>
    </intervention>
    <intervention id="2-354" speaker_id="4544" is_mep="True" mode="spoken" role="Presidente">
      <p sl="unknown">Annuncio l’</p>
      <p sl="unknown">interrogazione n. 46 dell’onorevole Silvia-Adriana Ticau (H-0598/07)</p>
      <p sl="unknown">Oggetto: Collegamento delle città di Bucarest, Costanza e Sofia alla rete ferroviaria europea a grande velocità</p>
      <p sl="unknown">Uno dei trenta progetti prioritari della rete transeuropea di trasporto è l’asse prioritario n. 22, la linea Atene-Sofia-Budapest-Vienna-Praga-Norimberga/Dresda. La Romania è interessata a questo progetto che comprende un tratto Curtici-Brasov lungo 480 kilometri.</p>
      <p sl="unknown">Poiché in seguito all’adesione della Romania e della Bulgaria l’Unione europea dispone di uno sbocco sul Mar Nero e conta circa trenta milioni di nuovi cittadini, potrebbe la Commissione indicare quali misure debbano intraprendere questi due nuovi Stati membri per collegare le città di Bucarest e Costanza, per quanto riguarda la Romania, e la città di Sofia, per quanto riguarda la Bulgaria, alla rete ferroviaria europea a grande velocità per il trasporto dei passeggeri e delle merci?</p>
    </intervention>
    <intervention id="2-355" speaker_id="photo_generic" name="Jacques Barrot" is_mep="True" mode="spoken">
      <p sl="fr">Vicepresidente della Commissione. – Onorevole Ţicău, l’asse ferroviario prioritario n. 22 deve effettivamente collegare la Germania alla Grecia via Praga, Vienna, Budapest e Sofia. Il tratto settentrionale di questo asse comprende la linea ferroviaria Curtici-Brasov verso Bucarest e Costanza.</p>
      <p sl="fr">La Romania e la Bulgaria, come pure gli altri paesi interessati, stanno profondendo grandi sforzi nella progressiva costruzione di questa linea ferroviaria che collegherà le loro rispettive capitali e il porto di Costanza alla rete ferroviaria del resto dell’Unione europea. Tali sforzi dovrebbero protrarsi per tutto il periodo 2007-2013. Questi progetti sono potenzialmente ammissibili al finanziamento comunitario a titolo del Fondo di coesione o dei Fondi strutturali, o ancora a titolo della dotazione finanziaria delle reti transeuropee.</p>
      <p sl="fr">Più in particolare, la Romania sviluppa prioritariamente la linea ferroviaria Curtici-Brasov-Bucarest-Costanza. Un tratto lungo 92 kilometri a nord di Bucarest è già stato costruito. Tra Bucarest e Costanza sono in corso progetti che dovrebbero essere realizzati entro il 2010. Nel suo programma operativo dei trasporti per il 2007-2013, la Romania ha indicato che intende realizzare la linea Curtici-Brasov-Predeal servendosi dei finanziamenti previsti a tal fine dal Fondo di coesione, che si elevano a 1 miliardo e 100 milioni di euro.</p>
      <p sl="fr">Per quanto riguarda il collegamento di Sofia con la rete dell’Unione europea, è stato compiuto un importante passo avanti con la firma del contratto per la costruzione del ponte stradale e ferroviario sul Danubio a Vidin-Calafat, finanziato dal Fondo ISPA. Il ponte dovrebbe essere realizzato nel 2010. Inoltre, nel suo programma operativo dei trasporti per il 2007-2013 la Bulgaria prevede di procedere alla realizzazione di una parte della linea Vidin-Sofia. Il costo delle opere da effettuare fino al 2013 si eleva à 320 milioni di euro su un totale di 1 380 milioni di euro per l’insieme della linea.</p>
      <p sl="fr">Da parte sua la Romania si è impegnata a portare a termine entro il 2013 tutti gli studi preparatori per il ripristino della linea Craïova-Calafat a nord del ponte sul Danubio, in modo da essere pronta a iniziare i lavori subito dopo il 2013.</p>
      <p sl="fr">Ecco, mi scuso di averle trasmesso tutti questi dati a voce, ma siamo certo disponibili a completare se necessario l’informazione per iscritto, qualora lei lo richieda.</p>
    </intervention>
    <intervention id="2-356" speaker_id="36281" name="Silvia-Adriana Ţicău" is_mep="True" mode="spoken">
      <p sl="ro">Certamente, signor Commissario, se possibile gradirei ricevere queste informazioni anche per iscritto. Le chiederei inoltre di organizzare un seminario sui Fondi strutturali in Romania, perché ritengo che i nuovi Stati membri abbiano bisogno di essere accompagnati per avere accesso ai Fondi strutturali e per sviluppare la loro infrastruttura ferroviaria.</p>
      <p sl="ro">L’accesso al Mar Nero è importante per l’Unione europea e per questo credo che sia anche importante sviluppare le ferrovie per la mobilità dei passeggeri e delle merci. Tornando alla questione dell’alta velocità, la mobilità delle persone è importante e perciò chiedo che vi sia un dialogo, in modo da realizzare passo dopo passo tutto ciò che serve per questo grande progetto.</p>
    </intervention>
    <intervention id="2-357" speaker_id="photo_generic" name="Jacques Barrot" is_mep="True" mode="spoken">
      <p sl="fr">Vicepresidente della Commissione. – Onorevole, la sua preoccupazione è assolutamente in linea con la mia. Vorrei molto che i nuovi Stati membri, in particolare la Romania e la Bulgaria in questo caso, utilizzassero al meglio il Fondo di coesione ed è vero che occorre quanto più possibile privilegiare il trasporto ferroviario, che ci potrà evitare maggiori problemi in futuro quanto alle esigenze dell’ambiente e ai rischi di congestionamento delle autostrade europee.</p>
      <p sl="fr">La ringrazio quindi della sua interrogazione e chiederò ai miei collaboratori di completare la risposta. Quando avremo l’occasione di recarci in questi paesi, saremo ovviamente a vostra disposizione per completare ulteriormente l’informazione.</p>
    </intervention>
    <intervention id="2-358" speaker_id="4544" is_mep="True" mode="spoken" role="Presidente">
      <p sl="unknown">Annuncio l’</p>
      <p sl="unknown">interrogazione n. 47 dell’onorevole Bernd Posselt (H-0600/07)</p>
      <p sl="unknown">Oggetto: Collegamenti ferroviari veloci Parigi-Budapest e Strasburgo-Bruxelles</p>
      <p sl="unknown">Come valuta la Commissione, dopo gli accordi di principio su Stoccarda 21, il calendario previsto per la realizzazione dei singoli tratti della "Magistrale per l'Europa" da Parigi via Strasburgo e Monaco a Vienna/Bratislava ovvero Budapest?</p>
      <p sl="unknown">Quali sono, secondo la Commissione, le possibilità di integrare tale Magistrale con un collegamento ferroviario veloce tra le tre capitali dell'Europa Strasburgo, Lussemburgo e Bruxelles?</p>
    </intervention>
    <intervention id="2-359" speaker_id="photo_generic" name="Jacques Barrot" is_mep="True" mode="spoken">
      <p sl="fr">Vicepresidente della Commissione. – Rispondo all’onorevole Posselt. L'asse ferroviario Parigi-Strasburgo-Stoccarda-Vienna-Bratislava n. 17 fa parte dei trenta progetti prioritari della rete transeuroepa di trasporto. Il progetto Stoccarda 21, che lei cita, onorevole deputato, costituisce un anello importante di questo progetto prioritario.</p>
      <p sl="fr">Il 19 luglio 2007 è stato firmato un accordo tra il ministro dei Trasporti tedesco Tiefensee e le autorità del Baden-Württenberg, della regione e della città di Stoccarda e della Deutsche Bahn . Questo accordo costituisce una tappa determinante nel riassorbimento della strozzatura rappresentata dal tratto Stoccarda-Ulm, poiché prevede un finanziamento per l’avvio dei lavori nel 2010.</p>
      <p sl="fr">La Commissione segue da vicino l’ammodernamento delle linee tra Stoccarda e Ulm e nel luglio del 2005 ha nominato un coordinatore europeo per questa linea, Peter Balázs, che ha presentato la sua seconda relazione. Tale relazione è stata trasmessa al presidente della commissione parlamentare TRAN ed è consultabile sul sito Internet della Direzione generale dei trasporti e dell’energia. Il coordinatore Balázs continua a rivolgere la più grande attenzione alla strozzatura Stoccarda-Ulm che occorre imperativamente riassorbire. Nella sua relazione il coordinatore ha analizzato lo stato di avanzamento del progetto prioritario Parigi-Bratislava concludendo che questo potrà essere realizzato per lo più nel 2015. Tuttavia, data la complessità della linea Stoccarda-Ulm, tale sezione verrà realizzata solamente nel 2019.</p>
      <p sl="fr">E’ evidente che un progetto prioritario non esclude la continuazione verso altre direzioni. Altri progetti prioritari, come l’asse ferroviario Atene-Sofia-Budapest-Vienna-Praga-Norimberga-Dresda, permetteranno di continuare il progetto Parigi-Bratislava fino al Mar Nero e alla Grecia e il progetto prioritario Eurocaprail PP28 collegherà Bruxelles a Strasburgo via Lussemburgo.</p>
      <p sl="fr">Nel luglio del 2007, gli Stati membri hanno presentato le loro proposte per un cofinanziamento comunitario. La valutazione di tali proposte è in corso. In base a tale valutazione la Commissione proporrà al Parlamento europeo e al Consiglio una ripartizione del bilancio RTE-T per il periodo 2007-2013.</p>
      <p sl="fr">Ecco, onorevole Posselt, le risposte che volevo fornirle. Io stesso sono estremamente interessato a questo grande asse Parigi-Budapest e posso dirle che con il coordinatore Balázs abbiamo intenzione di mobilitare tutte le energie per questo grande progetto.</p>
    </intervention>
    <intervention id="2-360" speaker_id="2229" name="Bernd Posselt" is_mep="True" mode="spoken">
      <p sl="de">Signor Commissario, il merito storico di aver messo in moto ciò che Kohl e Mitterrand avevano deciso nel lontano 1982, e che oggi è finalmente diventato una realtà, è suo.</p>
      <p sl="de">Ho due brevi quesiti. Primo, i progetti transfrontalieri Strasburgo-Kehl-Appenweier e Monaco- Mühldorf-Salisburgo sono pure molto complessi. Vi sono novità al loro riguardo?</p>
      <p sl="de">Secondo, potrebbe forse invitare nuovamente le aziende ferroviarie – visto che l’Europa sta già massicciamente finanziando le linee transfrontaliere – a smettere di eliminare così tante connessioni ferroviarie transfrontaliere? Noi stiamo espandendo le ferrovie a spese nostre, mentre le aziende ferroviarie stanno facendo a pezzi le linee di trasporto con orari nazionali.</p>
    </intervention>
    <intervention id="2-361" speaker_id="photo_generic" name="Jacques Barrot" is_mep="True" mode="spoken">
      <p sl="fr">Vicepresidente della Commissione. – Naturalmente, onorevole deputato, sono prontissimo a intervenire.</p>
      <p sl="fr">Le chiedo solo di inviarmi una lettera in proposito, perché possa intervenire presso la Deutsche Bahn e vedere se si possa già fare qualcosa, perché ciò fa anche parte della nostra missione: non solo prevedere questi grandi corridoi, ma migliorare la situazione già da adesso.</p>
      <p sl="fr">Attendo dunque una piccola nota da parte sua che ci permetta di agire.</p>
    </intervention>
    <intervention id="2-362" speaker_id="4544" is_mep="True" mode="spoken" role="Presidente">
      <p sl="unknown">Annuncio l’</p>
      <p sl="unknown">interrogazione n. 48 di Dimitrios Papadimoulis (H-0606/07)</p>
      <p sl="unknown">Oggetto: Sentenza definitiva della Corte greca sull'Olympic Airways</p>
      <p sl="unknown">Nel corso del dibattito svoltosi il 13 marzo 2007 in merito all'interrogazione orale http://www.europarl.europa.eu/sides/getDoc.do?type=QT&amp;reference=H-2007-0091&amp;language=IT" sulla sentenza della Corte relativa alla compensazione dei crediti del Tesoro greco nei confronti dell'Olympic Airways, il Commissario Barrot ha dichiarato che "la decisione dei Tribunali è un nuovo elemento attualmente all'esame". D'altra parte, alcuni articoli apparsi di recente sulla stampa greca (3 giugno 2007) riferiscono che il Commissario Barrot nei contatti avuti con i dirigenti del ministero greco delle Finanze nel corso della sua recente visita in Grecia "ha lasciato intendere che esiste un margine per la compensazione dei debiti dal momento che è in corso la privatizzazione dell'Olympic Airways".</p>
      <p sl="unknown">Cosa esattamente sta studiando la Commissione? Se la sentenza definitiva del tribunale greco è conforme con il diritto comunitario? Conferma l'esistenza di negoziati in merito all'accettazione della sentenza del tribunale da parte della Commissione in quanto le autorità greche stanno procedendo alla privatizzazione dell'Olympic Airways?</p>
    </intervention>
    <intervention id="2-363" speaker_id="photo_generic" name="Jacques Barrot" is_mep="True" mode="spoken">
      <p sl="fr">Vicepresidente della Commissione. – Rispondo all’interrogazione dell’onorevole Papadimoulis.</p>
      <p sl="fr">La Commissione ha preso atto della decisione del collegio arbitrale del 13 luglio 2006 sugli obblighi di servizio pubblico e della decisione del 6 dicembre 2006 sul trasferimento della Olympic Airways all’aeroporto internazionale di Atene. Le autorità greche hanno già consultato in via informale la Commissione in merito a queste decisioni di risarcimento, che sono state oggetto di un esame preliminare.</p>
      <p sl="fr">Sulla base di questo esame preliminare e dei documenti forniti ad oggi dalle autorità greche, la Commissione non è ancora in grado di statuire in merito alla natura di tali decisioni tenuto conto delle regole comunitarie in materia di aiuti di Stato. Laddove tali decisioni dovessero implicare nuovi aiuti, esse dovrebbero, ovviamente, essere oggetto di una notifica ai sensi dell’articolo 88, paragrafo 3, del Trattato.</p>
      <p sl="fr">I servizi della Commissione hanno messo a parte le autorità greche di tale valutazione preliminare e sono in attesa di un loro riscontro.</p>
      <p sl="fr">Più in generale, la Commissione si attiva in ogni modo per far sì che gli aiuti di cui ha ordinato il recupero siano effettivamente recuperati. Ecco le informazioni che posso fornirle, onorevole Papadimoulis.</p>
    </intervention>
    <intervention id="2-364" speaker_id="28586" name="Dimitrios Papadimoulis" is_mep="True" mode="spoken">
      <p sl="el">Signora Presidente, signor Commissario, non è solo la Olympic Airways a dovere del denaro allo Stato. Anche lo Stato deve del denaro alla Olympic Airways e si tratta di una somma molto ingente. In totale la Olympic Airways chiede allo Stato greco più di 1 miliardo di euro.</p>
      <p sl="el">Vorrei chiederle se la Commissione intenda aspettare e soprattutto rispettare la sentenza definitiva dei Tribunali greci aventi giurisdizione.</p>
      <p sl="el">Sono stato informato che la settimana prossima lei debba avere un incontro con il ministro greco competente per discutere di questi temi. Può accennare su quali punti concorda e su quali è in disaccordo con il governo greco relativamente alla questione?</p>
      <p sl="el">In Grecia vi è notevole preoccupazione e gran parte dell’opinione pubblica critica la Commissione per aver messo in liquidazione la Olympic Airways mentre era ancora operativa per un prezzo simbolico e per il beneficio dei suoi concorrenti. Cosa può rispondere in merito?</p>
    </intervention>
    <intervention id="2-365" speaker_id="photo_generic" name="Jacques Barrot" is_mep="True" mode="spoken">
      <p sl="fr">Vicepresidente della Commissione. – Per il momento, onorevole deputato, attendiamo chiarimenti da parte delle autorità greche in merito alle sentenze del collegio arbitrale.</p>
      <p sl="fr">Non abbiamo avuto contatti recenti con le autorità greche in merito ad un eventuale piano di privatizzazione.</p>
      <p sl="fr">Non si tratta di stabilire se il collegio arbitrale abbia fatto bene il suo lavoro, bensì di valutare se le relazioni contrattuali su cui si è fondato siano compatibili con il diritto comunitario. Non posso dire molto di più, onorevole Papadimoulis, poiché, come lei ha giustamente indicato poco fa, ho consentito ad un incontro con il nuovo ministro greco e penso che avremo occasione di fare il punto della situazione con lui.</p>
      <p sl="fr">Ecco quello che posso risponderle allo stato attuale delle cose ma, in effetti, abbiamo bisogno di maggiori precisazioni da parte delle autorità greche per prendere eventualmente le decisioni del caso.</p>
    </intervention>
    <intervention id="2-366" speaker_id="4544" is_mep="True" mode="spoken" role="Presidente">
      <p sl="unknown">Grazie, signor Commissario, per aver trattato quest’ultima interrogazione.</p>
      <p sl="unknown">Le interrogazioni che, per mancanza di tempo, non hanno ricevuto risposta, la riceveranno per iscritto (vedasi allegato).</p>
      <p sl="unknown">Con questo si conclude il Tempo delle interrogazioni.</p>
    </intervention>
    <intervention id="2-367" speaker_id="28251" name="Jörg Leichtfried" is_mep="True" mode="spoken">
      <p sl="de">Signora Presidente, mi consenta di intervenire sul Regolamento. Ho parlato con la collega, onorevole Madeira, e naturalmente ho anche ascoltato le risposte del Commissario. Sono tre anni che presentiamo interrogazioni e non siamo ancora riusciti ad ottenere una risposta orale ad una singola interrogazione. Ovviamente le risposte per iscritto sono molto dettagliate e corrette, ma è più facile porre quesiti e informarsi verbalmente ed il risultato è molto più interessante. Può consigliarci o orientarci quanto al modo per riuscire eventualmente ad ottenere questo in futuro?</p>
    </intervention>
    <intervention id="2-368" speaker_id="4544" is_mep="True" mode="spoken" role="Presidente">
      <p sl="unknown">Onorevole Leichtfried, la ringrazio per i suoi commenti. Tutto ciò che posso dire, in relazione al gruppo di lavoro sulla riforma interna del Parlamento, è che lo svolgimento del Tempo delle interrogazioni è una delle questioni che stiamo studiando attentamente e che i suoi commenti saranno accolti.</p>
      <a text="(La seduta, sospesa alle 19.30, riprende alle 21.00)"/>
    </intervention>
  </section>
  <section id="creitem34" title="14. Istituto europeo di tecnologia (discussione)">
    <intervention id="2-371" speaker_id="4308" is_mep="True" mode="spoken" role="Presidente">
      <p sl="unknown">L’ordine del giorno reca la relazione dell’onorevole Reino Paasilinna, a nome della commissione per l’industria, la ricerca e l’energia sulla proposta di regolamento del Parlamento europeo e del Consiglio che istituisce l’Istituto europeo di tecnologia (COM(2006)0604 - C6-0355/2006 - 2006/0197(COD)).</p>
    </intervention>
    <intervention id="2-372" speaker_id="photo_generic" name="Ján Figeľ" is_mep="True" mode="spoken">
      <p sl="en">Membro della Commissione . − Signor Presidente, sono lieto di essere qui con voi stasera per compiere un importante passo avanti non solo con l’approvazione di questa proposta ma anche con l’impegno da parte vostra di istituire un Istituto europeo di tecnologia (IET).</p>
      <p sl="en">Come voi tutti sapete, sono stati compiuti molti progressi negli ultimi mesi su quest’importante proposta grazie a sforzi congiunti. In particolare vorrei ringraziare il relatore, onorevole Paasilinna, la presidente della commissione per l’industria, la ricerca e l’energia, onorevole Niebler, la rappresentante della commissione per la cultura e l’istruzione, onorevole Hennicot-Schoepges e l’onorevole Böge della commissione per i bilanci per i loro sforzi indefessi e per il loro prezioso contributo, senza il quale non saremmo potuti arrivare a questo punto ed ottenere questo risultato.</p>
      <p sl="en">La risoluzione adottata dalla commissione per l’industria e il testo dell’approccio generale adottato dal Consiglio vanno chiaramente nella stessa direzione. Penso che ciò sia molto importante e che indubbiamente faciliti il raggiungimento di un testo di compromesso. Lo IET offrirà un contesto dove i partners del mondo degli affari, della ricerca e delle università che eccellono nei loro rispettivi ambiti potranno lavorare insieme sollecitando il loro potenziale innovativo.</p>
      <p sl="en">Abbiamo concordato che lo IET debba svilupparsi gradualmente. Saranno istituite due o tre comunità della conoscenza e dell’innovazione (CCI) nella cosiddetta fase iniziale. Altre CCI verranno poi istituite nella seconda fase, subordinatamente alla valutazione dello IET e delle attività delle CCI. Le attività strategiche a lungo termine e gli orientamenti politici saranno stabiliti dal Parlamento e dal Consiglio, che adotteranno un’agenda strategica innovativa.</p>
      <p sl="en">La relazione del Parlamento contiene utili emendamenti, che chiaramente arricchiscono la proposta e dei quali vi sono grato. A titolo di esempio, mi compiaccio della proposta di riferire al Parlamento e al Consiglio in merito alla procedura di selezione del comitato direttivo per garantire una maggiore trasparenza. E’ stata anche avanzata una proposta di modifica del nome dello IET in “Istituto europeo di innovazione e tecnologia” mantenendo comunque l’acronimo “IET”, che ormai è ben consolidato.</p>
      <p sl="en">Mi compiaccio anche degli emendamenti volti a snellire la gestione finanziaria dello IET, che chiarificano che la procedura prevista al punto 47 dell’accordo interistituzionale è applicabile alla sua istituzione.</p>
      <p sl="en">La Commissione può anche appoggiare moltissimi degli emendamenti da voi presentati, sia per la forma sia per il contenuto, ove sia necessario adattarne l’enunciato. Tuttavia, nutriamo preoccupazioni quanto ad alcuni emendamenti proposti dalla commissione per l’industria, in particolare per quanto riguarda quattro questioni di primaria importanza.</p>
      <p sl="en">In primo luogo, l’aspetto dell’istruzione. Dobbiamo stare attenti a non annacquare la dimensione dell’istruzione dello IET, che rappresenta la pietra angolare nonché uno degli aspetti più innovativi della proposta. Condividiamo il punto di vista del Parlamento che la mobilità dei ricercatori e degli studenti debba essere strumentale e vada pertanto evidenziata. Ma sono fermamente convinto che l’enunciato sui titoli e i diplomi debba rimanere invariato.</p>
      <p sl="en">In secondo luogo, la presentazione dello IET è stata decisa sulla base di una fase pilota. Penso che siamo tutti d’accordo che lo IET si debba sviluppare in modo progressivo e che debba essere sottoposto a una continua valutazione. Tuttavia, non dovrebbe esservi alcun dubbio quanto alla visione a lungo termine e all’impegno dell’Unione europea rispetto a quest’iniziativa. Incertezze su questo punto – e specialmente nella fase iniziale – potrebbero pregiudicare la fattibilità di tutto il progetto.</p>
      <p sl="en">In terzo luogo, la partecipazione dei paesi terzi. Siamo pienamente d’accordo sul principio di agevolare la partecipazione dei paesi terzi allo IET – questa è una delle condizioni essenziali. Tuttavia, ciò deve essere composto con il principio della preferenza per gli Stati membri dell’UE. Lo IET deve rimanere un’iniziativa di stampo europeo.</p>
      <p sl="en">In quarto luogo, la partecipazione dello IET e delle CCI ai programmi comunitari: su questo non dovrebbe esservi ombra di dubbio. Lo IET non cercherà di partecipare a programmi comunitari, né i suoi costi amministrativi saranno finanziati da questi. Le CCI, d’altro canto, potranno chiedere finanziamenti ma non beneficeranno assolutamente di un accesso privilegiato – nessun trattamento preferenziale. Per chiarire inequivocabilmente questo aspetto, credo che il miglior modo sia che le Istituzioni sottoscrivano una dichiarazione politica da allegare alla proposta.</p>
      <p sl="en">Il finanziamento dello IET è ora la questione principale. Voi sapete che la settimana scorsa la Commissione ha adottato una proposta di revisione del quadro finanziario pluriennale per venire incontro alle esigenze di Galileo e dello IET. Io spero che tutto ciò fornisca una solida base su cui discutere per giungere a un accordo con le autorità di bilancio entro la fine di quest’anno, come è stato richiesto dal Consiglio nel mese di giugno.</p>
      <p sl="en">Sono ansioso di avviare la discussione.</p>
    </intervention>
    <intervention id="2-373" speaker_id="2301" name="Reino Paasilinna" is_mep="True" mode="spoken" role="relatore">
      <p sl="fi">Signor Presidente, l’Istituto europeo di tecnologia è stato in cantiere per più di un anno e questo tempo è trascorso perché è stato necessario migliorare considerevolmente la proposta originaria della Commissione. Le commissioni parlamentari, sotto la guida della commissione per l’industria, la ricerca e l’energia, hanno rielaborato la proposta per darle una veste nuova. Il Parlamento e il Consiglio hanno avuto più voce in capitolo senza pregiudicare l’autonomia dello IET. La procedura di selezione del comitato direttivo dello IET ricorda molto da vicino quella con cui è stato eletto il Consiglio europeo della ricerca, perciò il mondo scientifico ha criticato tale procedura. Sono stati fatti alcuni tentativi per offrire maggiori opportunità di partecipazione alle PMI. E’ proprio a questo livello che l’impatto sull’occupazione sarà maggiore ed è proprio qui che si trovano la flessibilità e la rapidità necessarie ad attuare l’innovazione.</p>
      <p sl="fi">L’Istituto europeo di innovazione e tecnologia si concentrerà, come indica il nome, sull’innovazione. Gli altri due elementi del “triangolo della conoscenza”, l’istruzione e la ricerca, rimarranno ma l’innovazione costituirà chiaramente l’apice del triangolo e l’aspetto prioritario. L’innovazione deve ricevere una particolare attenzione perché rappresenta il tallone d’Achille dell’Europa.</p>
      <p sl="fi">E’ incredibile che gli americani depositino presso l’Ufficio europeo dei brevetti, che è il nostro ufficio per i brevetti, un numero di domande più di tre volte superiore al nostro. Questo è un buon punto di partenza. Gli scettici potranno chiedere se l’Unione possa essere competitiva senza innovazione o senza incrementare l’innovazione. Bene, stiamo parlando di invenzioni e di processi che possono essere introdotti nel mondo dell’industria. C’è bisogno d’altro? Faremmo meglio a darci una mossa, perché gli Stati Uniti stanno andando avanti e la Cina non è molto lontana da noi. La strategia di Lisbona ha anch’essa bisogno di una spinta. Perché non abbiamo fiducia nelle nostre stesse decisioni strategiche?</p>
      <p sl="fi">La ricerca e lo sviluppo rappresentano una parte sempre più piccola del PNL dell’Unione rispetto alle altre potenze economiche mondiali. La spesa per queste voci è inferiore al 2%, rispetto a quasi il 3% degli Stati Uniti, a più del 3% del Giappone e a quasi il 4% della Svezia e della Finlandia.</p>
      <p sl="fi">I nostri alti standards nel campo dell’istruzione, della formazione e della ricerca producono tuttavia troppe poche applicazioni commerciali, o per lo meno queste non sono realizzate in Europa ma negli Stati Uniti – particolarmente in quel paese. Il problema, ovviamente, ha molte sfaccettature e dipende in parte da quanto grande sia la volontà di cooperare con il mondo dell’industria da parte delle università e degli istituti di formazione, in parte dal fatto che il nostro sistema di brevetti sia così farraginoso e così via.</p>
      <p sl="fi">Ovviamente lo IET non eliminerà questi problemi, ma potrà ovviarvi in una certa misura. La fuga di cervelli deve essere presa sul serio. Perché? Perché stiamo tentando di diventare la prima economia mondiale basata sulla conoscenza e i cervelli stanno fuggendo!</p>
      <p sl="fi">Lo IET offrirà al settore privato un nuovo tipo di contatto con la comunità dell’istruzione e della ricerca. Contribuirà a creare opportunità per lo sfruttamento commerciale dei risultati della ricerca e rafforzerà la cooperazione in entrambi i sensi. L’Istituto non diventerà una super università che rubi alle principali università i migliori ricercatori e studiosi. Lo IET potrà offrire alle migliori università e ai migliori poli accademici una nuova e duratura opportunità di lavorare a stretto contatto con le aziende che hanno sete d’innovazione. Potrà aiutare le migliori università ad attirare gli studenti più capaci e più brillanti del mondo, accademici e ricercatori in modo che possano sviluppare e utilizzare la ricerca e l’innovazione nonché i processi e i metodi relativi alla sua applicazione, lavorando fianco a fianco con le principali compagnie.</p>
      <p sl="fi">Non posso negare che la proposta contenga aree che sono in sovrapposizione con strumenti esistenti. Le piattaforme tecnologiche nell’ambito del settimo programma quadro e le iniziative tecnologiche congiunte su più vasta scala, ammesso che vengano realizzate, si basano ampiamente sugli stessi principi dello IET. Lo stesso vale per il programma quadro per la competitività e l’innovazione.</p>
      <p sl="fi">Possono esservi quindi delle sovrapposizioni, ma l’Europa non soffre per un eccesso, bensì per una carenza d’innovazione e quindi c’è spazio per nuove imprese che competano fra loro. E’ solo questione di come lo IET s’inserirà nell’attuale puzzle della situazione. Io credo che si possa inserire sulla scena della ricerca europea senza arrecare danno a tale ambiente. Abbiamo aggiunto una fase di prova per quanto riguarda le valutazioni del progetto ed abbiamo conferito maggiori poteri al Parlamento.</p>
      <p sl="fi">Una settimana fa la Commissione ha annunciato una proposta per sottrarre la liquidità dalla burocrazia amministrativa e per sostenere l’agricoltura – vino e patate, se vogliamo – e l’innovazione. Non potremmo farlo? E’ un’idea interessante. Cruciale per il destino dello IET è ora la volontà degli Stati membri, Stati membri che non investono abbastanza, di finanziarlo.</p>
      <p sl="fi">Intendiamo tutti appoggiare gli obiettivi di Lisbona? Questo è il nostro banco di prova. Lo IET potrà produrre più valore aggiunto se perseguirà gli obiettivi di Lisbona, ma solo a condizione di non fagocitare i programmi di Lisbona. L’Unione ha bisogno d’innovazione, onorevoli deputati. Ne ha bisogno la popolazione, ne ha bisogno il nostro futuro. Perché non soddisfare tale bisogno?</p>
    </intervention>
    <intervention id="2-374" speaker_id="28319" name="Nina Škottová" is_mep="True" mode="spoken">
      <p sl="cs">relatore per parere della commissione per i bilanci . – Signor Presidente, onorevoli deputati, la Commissione presenta la sua proposta per l’Istituto europeo di tecnologia come progetto per la creazione di un’importante Istituzione europea che integri la ricerca, l’istruzione e l’innovazione e che contribuisca a trasformare le scoperte innovative in opportunità commerciali.</p>
      <p sl="cs">Pertanto, la commissione per i bilanci ha esaminato molto attentamente il progetto di bilancio. Sfortunatamente, è emerso che il progetto di bilancio congiunto presenta numerosi problemi ed è molto ambiguo. Il problema principale è che i finanziamenti non sono stati inclusi nel quadro finanziario pluriennale per il 2007-2013: la somma si eleva a 308 milioni di euro. Vi sono dubbi per ulteriori 1,5 miliardi di euro data la proposta di finanziare l’Istituto a titolo di altri programmi, in particolare i Fondi strutturali e il settimo programma quadro per la ricerca.</p>
      <p sl="cs">Benché vi siano state numerose discussioni con la Commissione e il Consiglio da che la commissione per i bilanci ha emesso il suo parere, la questione del finanziamento dell’Istituto non è ancora stata risolta in modo soddisfacente. Tuttavia, gli ulteriori fondi necessari potrebbero materializzarsi, come già detto, esclusivamente a titolo di una revisione del quadro finanziario.</p>
      <p sl="cs">Ovviamente non possiamo sapere quali siano l’efficacia e i risultati dello IET prima che sia istituito. Tuttavia, deve dar prova di saper attrarre finanziamenti anche dal settore privato, come previsto anche dalla proposta della Commissione. Ciò può avvenire solo a condizione che i progetti siano topici e di alta qualità e a patto che producano risultati di successo. E’ mio auspicio che l’Istituto riesca in questa sua impresa.</p>
    </intervention>
    <intervention id="2-375" speaker_id="28974" name="Umberto Guidoni" is_mep="True" mode="spoken">
      <p sl="it">relatore per parere della commissione per il controllo dei bilanci . – Signor Presidente, onorevoli colleghi, nella sua relazione sulle strategie politiche per il 2007 il Parlamento europeo ha espresso scetticismo nei confronti dell'Istituto europeo di tecnologia, sottolineando il rischio di sovrapposizione a strutture già esistenti e temendo che possa competere con i finanziamenti già limitati per la ricerca.</p>
      <p sl="it">Certamente c'è bisogno di migliorare gli sforzi comunitari in materia di ricerca, innovazione ed istruzione, di creare partenariati pubblico-privato e soprattutto di agevolare l'accesso delle piccole e medie imprese alle nuove conoscenze. Tuttavia non si può ignorare che il modo frettoloso in cui viene presentato l'Istituto, che ha ripercussioni a lungo termine, tanto più visto il contemporaneo avvio di nuovi strumenti strategici come il Consiglio europeo della ricerca.</p>
      <p sl="it">Va inoltre ricordato che la dotazione finanziaria del settimo programma quadro è stata ridotta del 30% a seguito dell'accordo sulle prospettive finanziarie. Considerando la ristrettezza dei finanziamenti per la ricerca a livello europeo, occorre garantire che l'Istituto europeo della tecnologia non attragga risorse altrimenti destinate ad altre attività del settore. I finanziamenti vanno aggiunti come un'integrazione alle attuali prospettive finanziarie e le nuove risorse devono arrivare da diverse fonti, comunitarie, nazionali, regionali e private.</p>
      <p sl="it">In primo luogo occorre garantire una procedura trasparente di selezione del comitato direttivo in cui la Commissione sia opportunamente chiamata a riferire alle altre istituzioni. Inoltre, il Parlamento europeo ed il Consiglio devono essere posti in condizione di esprimere il proprio consenso in relazione alle priorità strategiche dell'Istituto europeo di tecnologia, prima dell'approvazione definitiva da parte della Commissione.</p>
      <p sl="it">Infine, il Parlamento europeo e la Corte dei conti devono avere piena visibilità sui bilanci dell'Istituto. Ritengo che solo dopo un'approfondita revisione di un programma pilota sulla base di una valutazione esterna indipendente sarà possibile stabilire se sia opportuno istituire l'Istituto europeo della tecnologia come organismo comunitario permanente oppure se l'Europa potrebbe ottenere maggiori vantaggi dirigendo i finanziamenti verso altre attività comunitarie in materia di ricerca e sviluppo.</p>
    </intervention>
    <intervention id="2-376" speaker_id="29019" name="Erna Hennicot-Schoepges" is_mep="True" mode="spoken">
      <p sl="fr">relatore per parere della commissione per la cultura e l’istruzione. – Signor Presidente, peccato che la Commissione abbia lanciato il progetto dell’Istituto europeo di tecnologia senza garantirne il finanziamento sin dall’inizio. La commissione per la cultura e l’istruzione ha approvato la proposta dopo aver chiarito alcuni punti, come il rilascio di titoli di formazione, che resterà di competenza degli Stati membri e degli istituti d’insegnamento superiore che partecipano al progetto. Tali titoli recheranno l’etichetta IET come marchio d’eccellenza europea, ma il titolo di formazione mirerà a rispettare la diversità del panorama dell’insegnamento superiore nell’Unione europea.</p>
      <p sl="fr">D’altro canto, lo IET dovrà favorevolmente contribuire alla mobilità degli studenti e a tal proposito resta ancora da risolvere il problema della trasferibilità delle borse. Pertanto, chiedo agli onorevoli colleghi di votare a favore dell’emendamento n. 36, che incoraggia la mobilità degli studenti. Sappiamo tutti che solo il 3% degli studenti europei è in mobilità?</p>
      <p sl="fr">Lo IET è un affascinante progetto del futuro per la cooperazione, l’innovazione e la ricerca, e il settore privato contribuirà ad associarvi gli istituti d’insegnamento superiore: una vera e propria sfida per la competitività in Europa! Desidero congratularmi con il relatore, onorevole Paasilinna, e ringrazio la Commissione e la Presidenza tedesca, che hanno ampiamente contribuito all’avanzamento del testo.</p>
    </intervention>
    <intervention id="2-377" speaker_id="28377" name="Lidia Joanna Geringer de Oedenberg" is_mep="True" mode="spoken">
      <p sl="pl">relatore per parere della commissione giuridica . – Signor Presidente, l’idea avanzata nel 2005 di istituire un Istituto europeo di tecnologia merita di essere in ogni modo sostenuta. La proposta di una struttura costituita da una rete di comunità della conoscenza e dell’innovazione può diventare un eccellente stimolo per l’innovazione in tutta Europa.</p>
      <p sl="pl">Fornire un’adeguata base giuridica e consentire così il finanziamento permanente dell’Istituto sono state le mie priorità come relatrice per parere della commissione giuridica. In tale contesto, conferire all’Istituto lo status di agenzia sulla base dell’accordo interistituzionale del 17 maggio 2006, segnatamente ai sensi della lettera C e dell’articolo 47 del suddetto accordo, è d’incommensurabile importanza, come è pure importante la proposta della commissione per aumentare il margine nella sezione 1A del bilancio per il 2007-2013, garantendo così all’Istituto 309 milioni di euro.</p>
      <p sl="pl">L’istituzione dello IET riveste una particolare importanza per il mondo scientifico nei nuovi paesi dell’Europa unita, che dispongono di un vasto potenziale intrinseco non ancora sfruttato. Pertanto, do il mio pieno appoggio alla decisione delle autorità di Wroclaw, che chiedono che il comitato direttivo o una delle comunità della conoscenza abbia sede nella loro città, che conta 140 000 studenti.</p>
      <p sl="pl">Per finire, vorrei trasmettere le mie congratulazioni e i miei ringraziamenti più sinceri all’onorevole Reino Paasilinna per la sua eccellente cooperazione e la sua ottima relazione.</p>
    </intervention>
    <intervention id="2-378" speaker_id="28291" name="Romana Jordan Cizelj" is_mep="True" mode="spoken">
      <p sl="sl">a nome del gruppo PPE-DE . – Signor Presidente, il nostro documento iniziava con la relazione dell’onorevole Wim Kok. Il suo messaggio era chiaro. Avevamo la responsabilità di accompagnare la strategia di Lisbona verso i suoi obiettivi più importanti dandole appropriati contenuti. Insieme abbiamo concepito il settimo programma quadro e il programma quadro per la competitività e l’innovazione, dando così una dimensione europea alla ricerca e all’impresa.</p>
      <p sl="sl">Tuttavia, non eravamo certi che ciò fosse abbastanza per incrementare l’innovazione europea. Eravamo al corrente che ci fosse una carenza di circa 100 000 ingegneri e ricercatori in Europa e che non potevamo promuovere l’innovazione in sé solo tramite incentivi e progetti diretti. Non avevamo nessun legame con le università e pertanto ci mancava la gestione delle risorse umane.</p>
      <p sl="sl">Questa carenza è colmata dallo IET. Il suo valore aggiunto è il legame che fornisce tra il settore della ricerca e il mondo accademico e l’industria. I poli accademici e di ricerca che diverranno membri delle comunità della conoscenza e dell’innovazione nell’ambito dello IET dovranno dar prova di eccellenza. L’etichetta IET, di cui potranno servirsi i partners , costituirà anche un marchio per il riconoscimento esterno della qualità del gruppo. Auspico che i partners si servano di tale marchio o etichetta come segno distintivo di qualità.</p>
      <p sl="sl">Allo stesso tempo il marchio IET dovrebbe anche servire ai potenziali clienti dell’industria. Essi devono arrivare ad avere una massa critica di dipendenti con una formazione adeguata per rispondere alle esigenze di ricerca e sviluppo a breve e lungo termine. Il marchio IET faciliterà la selezione dei partners o dei managers per i progetti di formazione e di ricerca.</p>
      <p sl="sl">L’adeguato finanziamento del funzionamento dello IET ha rappresentato un momento difficile e ostico delle precedenti discussioni. Crediamo di poter avere successo nell’assicurare finanziamenti pubblici, anche se si tratta di una piccola parte. Toccherà poi all’industria, al settore privato, rispondere alla globalizzazione con lo stesso impegno da noi dimostrato.</p>
    </intervention>
    <intervention id="2-379" speaker_id="2295" name="Hannes Swoboda" is_mep="True" mode="spoken">
      <p sl="de">a nome del gruppo PSE . – Signor Presidente, signor Commissario, onorevoli deputati, innanzi tutto vorrei congratularmi con il collega, onorevole Paasilinna, per il suo faticoso lavoro. Si è trattato di un parto davvero difficile, non già per la relazione a questo Parlamento, bensì per quanto riguarda la nascita dell’Istituto stesso.</p>
      <p sl="de">In effetti, è triste che lo IET debba iniziare la sua importante impresa con così scarso entusiasmo, soprattutto da parte di alcuni membri del Consiglio e forse anche della Commissione. Concordo pienamente quanto al merito dei commenti espressi dal Commissario, anche quelli riguardo alle CCI. Come proposto anche dall’onorevole Paasilinna, al quale esprimo le mie più fervide congratulazioni, ne occorre un numero limitato per assemblare qualunque progetto pilota. Questo è assolutamente corretto e spero che i progetti producano risultati positivi.</p>
      <p sl="de">Concordo anche per quanto riguarda i finanziamenti. E’ stato abbastanza superficiale da parte di alcuni membri del Consiglio dire: “Volete fare qualcosa di nuovo? Bene, ma niente nuovi finanziamenti. Servitevi semplicemente del denaro previsto dal bilancio”. Non ci dovrebbe essere superficialità quando si crea qualcosa di nuovo.</p>
      <p sl="de">Il fatto di utilizzare essenzialmente i fondi della ricerca è pienamente accettabile, ma è assolutamente giusto cercare nuove opportunità di finanziamento per questo progetto come per Galileo, per esempio, in parte attingendo alle eccedenze di bilancio e in parte tramite nuovi impegni da parte dei singoli Stati membri.</p>
      <p sl="de">Un punto importante – e l’onorevole Paasilinna lo ha evidenziato – è che lo IET e le CCI ci hanno aiutato a trattenere o recuperare funzionari di grande caratura in Europa. Le statistiche ci dicono che le persone se ne vanno non necessariamente per denaro, ma per opportunità. Se sapremo ricreare delle opportunità tramite queste istituzioni in modo che i funzionari di maggiore caratura restino in Europa o rientrino dall’America o da altri paesi, allora avremo fornito un valido contributo all’Europa che potrà tornare ad essere un polo d’attrazione per le nuove tecnologie.</p>
    </intervention>
    <intervention id="2-380" speaker_id="28243" name="Jorgo Chatzimarkakis" is_mep="True" mode="spoken">
      <p sl="de">a nome del gruppo ALDE . – Signor Presidente, innanzi tutto vorrei ringraziare l’onorevole Paasilinna per la sua validissima collaborazione. Si è trattato di un lavoro difficile, ma egli è sempre stato pronto a collaborare. Vorrei anche ringraziare il Commissario per la tenacia dimostrata in questi lunghi mesi e per la sua lealtà al progetto. Vedrà, signor Commissario, che la sua perseveranza sarà alla fine ripagata nonostante tutte le resistenze da lei incontrate sin dall’inizio, specialmente da parte del mondo scientifico.</p>
      <p sl="de">Mentre il Presidente Barroso si è chiaramente ispirato al MIT nel promuovere l’idea di un Istituto europeo di tecnologia, quest’idea, questo progetto si è trasformato. Oggi appare diverso dalla versione originale. Va comunque bene, perché all’inizio eravamo alquanto vaghi riguardo alla struttura. Adesso è emerso un progetto europeo e si è sviluppato qualcosa di nuovo. Siamo un continente di idee. Lo sappiamo. Eccelliamo nella ricerca; eccelliamo nella scienza; ma abbiamo difficoltà nel convertire in prodotti tangibili queste meravigliose idee che hanno rivoluzionato il mondo. Questo è il nostro problema.</p>
      <p sl="de">Pertanto, quando si tratta di definire la ricerca come investimento finanziario nella conoscenza, l’innovazione dovrebbe essere il processo inverso. Dalla conoscenza nasce un prodotto, una licenza, un brevetto, che poi si traduce nuovamente in denaro. Questo è il nostro punto debole in Europa ed è precisamente a questo che può servire l’Istituto europeo di tecnologia. Va da sé che questo progetto di regolamento non è un successo pieno. Questo lo possiamo riconoscere senza problemi. Ma è un buon compromesso e sta a noi adesso proporlo alle persone e in particolare chiarirne il significato agli interessati.</p>
      <p sl="de">I relatori hanno dato prova di un’eccellente collaborazione. Non dovremmo perdere di vista la grandezza dell’obiettivo nel suo insieme, perché il progetto dello IET si rivolge specificatamente a un pubblico di piccole e medie imprese. L’obiettivo è anche quello dell’accesso alla conoscenza degli istituti universitari, ma esso implica essenzialmente la creazione di una rete che attualmente non sta funzionando al meglio.</p>
      <p sl="de">Vorrei commentare un certo numero di punti controversi. La Commissione propone di stabilire lei stessa l’agenda strategica dello IET. Su questo devo dire che non dovremmo fare così. Ci deve essere autonomia qui, come per il Consiglio europeo della ricerca.</p>
      <p sl="de">Inoltre, la questione della proprietà intellettuale deve essere affrontata in modo che partecipare allo IET diventi interessante anche per le medie imprese. E’ ovvio che abbiamo bisogno dello IET, che è anche un marchio oltre che una denominazione. Noi vogliamo un forte IET e non vogliamo nemmeno un semplice progetto pilota, perché questo sarebbe un deterrente per molti investitori – e noi abbiamo bisogno degli investitori.</p>
      <p sl="de">Vorrei anche aggiungere qualcosa a proposito dei finanziamenti. E’ ormai da tempo che mi occupo personalmente della “lisbonizzazione” del nostro bilancio. Ciò significa che possiamo “lisbonizzare” le cospicue dotazioni finanziarie di cui disponiamo nei settori dell’agricoltura e della politica regionale e siamo evidentemente a un punto in cui parliamo di raggruppare in un’unica voce Galileo e lo IET. Questo vuol dire arrivare molto vicino alla “lisbonizzazione”, ovvero investire nell’innovazione.</p>
      <p sl="de">Pertanto, andiamo avanti. Invito il Parlamento ad avallare questo compromesso domani sostenendolo con una larga maggioranza. Ancora congratulazioni, onorevole Paasilinna, per il suo lavoro.</p>
    </intervention>
    <intervention id="2-381" speaker_id="28358" name="Konrad Szymański" is_mep="True" mode="spoken">
      <p sl="pl">a nome del gruppo UEN . – Signor Presidente, è un’ottima cosa che, nonostante i dubbi pregressi, abbiamo adesso la possibilità di esprimere in questo Parlamento commenti costruttivi sull’istituzione di un Istituto europeo di tecnologia. E’ mio sincero auspicio che quest’iniziativa sia veramente europea.</p>
      <p sl="pl">Penso che si debba sottolineare il principio di un’uniforme distribuzione geografica delle comunità della conoscenza e dell’innovazione. Dovremmo tentare di far sì che il finanziamento di questo progetto da parte dell’Unione europea rappresenti una priorità per diverse ragioni, non da ultimo per la scarsa tutela dei brevetti in Europa. Non riusciremo a scaricare quest’onere sulle spalle del settore privato.</p>
      <p sl="pl">L’Europa ha bisogno di quest’intuizione. La miglior prova ne è la risposta degli industriali, delle autorità locali e della comunità scientifica della Bassa Silesia. Prima che venga ultimata la procedura giuridica, abbiamo già una società costituita ad hoc , lo IET+, abbiamo la volontà di coinvolgere i Fondi strutturali, abbiamo lettere d’intenti delle più grandi società della Bassa Silesia ed abbiamo anche le firme di 35 000 persone che vivono nella Bassa Silesia e chiedono che l’Istituto o le istituzioni che ne faranno parte abbiano sede a Wrocław.</p>
    </intervention>
    <intervention id="2-382" speaker_id="28345" name="David Hammerstein" is_mep="True" mode="spoken">
      <p sl="es">a nome del gruppo Verts/ALE . – Signor Presidente, siamo profondamente spiacenti, ma questa proposta non è seria. Ancora una volta l’Europa vuole agire ma non può. I verdi erano favorevoli al progetto, ma a un progetto vero e le proposte che sono sul tavolo sono inadeguate e incoerenti.</p>
      <p sl="es">Dopo i negoziati, la questione dei finanziamenti non è ancora risolta. La proposta europea di 308 milioni di euro è chiaramente inadeguata ed inoltre si tratta di una cifra molto, ma molto inferiore a quella proposta dalla Commissione stessa sulla base dei suoi studi. Così ci troviamo davanti a un invito a fagocitare e debilitare altri progetti europei, come il settimo programma quadro per la ricerca.</p>
      <p sl="es">Se la Commissione europea vuole davvero l’Istituto, come lo vogliamo noi, occorrerà riaprire i negoziati riguardo alla prospettiva finanziaria e si dovrà creare una dotazione finanziaria veramente consistente di oltre 2 miliardi di euro, che è il necessario. In breve, se vogliamo promuovere la ricerca e la tecnologia, dobbiamo sostenerle e non dobbiamo offrire carne da macello agli euroscettici, come stiamo facendo con questo progetto così incoerente.</p>
      <p sl="es">Vi sono anche problemi quanto al contenuto. Abbiamo eliminato il plafond per le spese amministrative; abbiamo stabilito un plafond per tutti i progetti, ma qui lo abbiamo rimosso. Abbiamo anche rimosso una delle principali questioni della vita in generale – il cambiamento climatico – che avrebbe dovuto essere una delle questioni più importanti e che invece è stata rimossa. Tutto questo è scioccante. In breve, abbiamo davanti un progetto che non ha nessuna ambizione, non c’è il denaro per sostenerlo, non c’è coerenza – e noi ce ne rammarichiamo profondamente.</p>
    </intervention>
    <intervention id="2-383" speaker_id="28493" name="Derek Roland Clark" is_mep="True" mode="spoken">
      <p sl="en">a nome del gruppo IND/DEM . – Signor Presidente, aggiungere un istituto di tecnologia accanto alle università esistenti sembra una buona idea, ma non è quello che ci viene offerto. Ci viene offerto di creare un’istituzione con la Commissione che passa tutto al vaglio, che seleziona i centri della conoscenza e dell’innovazione, che vuole inizialmente far funzionare ma che vuole poi sussumere sotto di sé al momento buono. Rilascerà perfino qualifiche recanti il logo UE, senza alcun riferimento alle università di cui si è servita. Sicuramente tutto ciò è innovativo, ma non si ottiene solo desiderandolo. Specialmente in questo caso, usurpando le università, si soffocherà l’impresa invece di promuoverla.</p>
      <p sl="en">Se volete promuovere l’innovazione, guardate agli individui nelle università, guardate agli individui nelle PMI e offrite loro risorse per aiutarli a sviluppare e a promuovere le loro idee. Se suggerite una rete per valorizzare e diffondere le idee, non preoccupatevi. Questa comunità già comunica attraverso il mondo intero. Le buone idee diventano presto internazionali. Per l’amor del cielo, lasciate perdere questo tentativo di armonizzare le università e considerate il valore dei diversi contributi resi da queste diverse istituzioni.</p>
      <p sl="en">Se avete denaro da risparmiare, datelo agli innovatori. Essi lavorano da soli o di concerto in piccoli gruppi. Europei come Archimede, Newton, Pasteur, Ehrlich, Röntgen, Fermi, Teller e Watson-Watt non sono usciti da nessun istituto. A loro bastavano solo il tempo e lo spazio per pensare e per portare avanti la ricerca.</p>
    </intervention>
    <intervention id="2-384" speaker_id="28211" name="Lydia Schenardi" is_mep="True" mode="spoken">
      <p sl="fr">a nome del gruppo ITS. – Signor Presidente, onorevoli colleghi, uno dei pochi ambiti nei quali riconosciamo all’Europa un reale valore aggiunto rispetto ad un’azione nazionale è quello della ricerca. E’ per questo che siamo favorevoli alla creazione di un Istituto europeo di tecnologia.</p>
      <p sl="fr">Noi condividiamo anche le inquietudini e gli interrogativi del relatore. Il futuro IET deve essere complementare e non in concorrenza con le azioni già avviate a livello europeo nel campo della ricerca e dell’innovazione. Esso non deve segnatamente attingere alla dotazione finanziaria, già poco sostanziosa, del settimo programma quadro per la ricerca e lo sviluppo e deve essere oggetto di un finanziamento complementare.</p>
      <p sl="fr">Tenendo conto della sua concezione, che consiste nell’associare partners pubblici e privati, è comunque auspicabile che le risorse provengano essenzialmente da fondi privati e dagli introiti delle proprie attività. Ciò rappresenterebbe una prova della sua utilità e della sua efficacia.</p>
      <p sl="fr">Inoltre, l’Unione europea deve dare un impulso e non creare un ennesimo organismo burocratico a carico del contribuente europeo.</p>
      <p sl="fr">Per gli stessi motivi, ci sembra che il marchio IET sia un’idea migliore rispetto alla possibilità che l’Istituto rilasci titoli e diplomi propri. Anche su questo punto l’Unione europea deve rappresentare un valore aggiunto e non un’alternativa a ciò che già esiste.</p>
      <p sl="fr">Questo timore delle sovrapposizioni sterili e della concorrenza finanziaria e funzionale con altri programmi ci porta infine a sostenere la necessità di una valutazione anticipata rispetto a quanto proposto dalla Commissione, anche se la frequenza delle ulteriori valutazioni, estesa a sette anni, ci sembra troppo lunga. Se i nostri timori si dovessero avverare, converrebbe effettivamente procedere rapidamente agli aggiustamenti necessari, se non addirittura a modifiche sostanziali del regolamento oppure semplicemente, anche se ciò non rientra nelle abitudini europee, mettere fine al progetto.</p>
    </intervention>
    <intervention id="2-385" speaker_id="4516" name="Roger Helmer" is_mep="True" mode="spoken">
      <p sl="en">Signor Presidente, rieccoci di nuovo: ancora pose e presunzione, ancora un borioso tentativo di emulare l’America. Gli Stati Uniti hanno il dollaro e quindi noi dobbiamo avere l’euro. Gli Stati Uniti hanno un sistema GPS e quindi noi dobbiamo avere Galileo. Gli Stati Uniti hanno il MIT e quindi noi dobbiamo avere lo IET. Forse ci è sfuggito che il MIT è finanziato da fondi privati, non pubblici, e questo è uno dei motivi chiave del suo successo.</p>
      <p sl="en">I grandi istituti accademici nascono e si sviluppano dal basso verso l’alto, non viceversa. Non vengono fuori dal nulla già completamente formati al tocco della penna magica di un burocrate.</p>
      <p sl="en">Nessuno mette in discussione il bisogno d’innovazione e di ricerca dell’Europa, ma questo è il modo sbagliato di perseguirlo. Le soluzioni imposte dallo Stato non funzioneranno. Lo IET sarà un duplicato in conflitto con programmi già esistenti dell’Unione europea, come il programma quadro per la ricerca, il programma per la competitività e l’innovazione e il programma di apprendimento permanente.</p>
      <p sl="en">Questa proposta esiste al di fuori della prospettiva finanziaria corrente ed il suo finanziamento non è assolutamente assicurato. Nessuna meraviglia, quindi, che le istituzioni accademiche con una tradizione di eccellenza in Europa siano preoccupate di perdere i loro finanziamenti, il loro personale di spicco e i loro progetti a favore dello IET.</p>
      <p sl="en">Posso perfettamente capire il Presidente Barroso e il suo desiderio di lasciare un’eredità, ma non dobbiamo permettere che tale eredità danneggi le università europee e le strutture di ricerca.</p>
    </intervention>
    <intervention id="2-386" speaker_id="28124" name="Gunnar Hökmark" is_mep="True" mode="spoken">
      <p sl="en">Signor Presidente, dobbiamo sostenere l’innovazione e la ricerca in tutt’Europa. E’ un compito cruciale per l’industria, le università e gli istituti di ricerca, gli Stati membri e l’Unione. Saranno necessari maggiori finanziamenti per la ricerca e l’innovazione. E’ per questo che vorrei sottolineare quanto detto poc’anzi dal Commissario – che per quanto riguarda lo IET la questione essenziale è adesso quella dei finanziamenti. Questo perché dobbiamo assicurare non solo il finanziamento dello IET, ma anche che tale finanziamento non attinga risorse da altri progetti e programmi per l’innovazione e la ricerca.</p>
      <p sl="en">Io penso che non ci si debba stancare di ripetere che il finanziamento dello IET deve provenire da voci di bilancio diverse da quelle che oggi contribuiscono all’innovazione e alla ricerca a titolo del settimo programma quadro, del PIC o altre voci della rubrica 1A.</p>
      <p sl="en">Se riusciremo a far ciò, potremo riuscire a fornire ulteriori risorse all’innovazione e alla ricerca in Europa e potremo contribuire all’innovazione. Dal punto di vista del mio gruppo, vorrei sottolineare che questa è una prova cruciale che la Commissione deve affrontare ed alla quale noi dobbiamo fornire il nostro apporto, perché così facendo potremo tutti contribuire ad un Europa con maggiori e migliori innovazioni. Se avremo successo, avrà successo anche l’innovazione.</p>
    </intervention>
    <intervention id="2-387" speaker_id="4429" name="Robert Goebbels" is_mep="True" mode="spoken">
      <p sl="fr">Signor Presidente, l’Istituto europeo di tecnologia parte da una giusta constatazione: la ricerca è centrale per il progresso economico. La ricerca vive di scienziati formati in centri universitari di eccellenza. Le università devono poter contare su fondi pubblici e privati consistenti e prevedibili.</p>
      <p sl="fr">L’Unione è in ritardo in tutti questi ambiti. Le nostre disponibilità per la ricerca sono, in media comunitaria, ampiamente inferiori a quelle dei bilanci pubblici, e soprattutto privati, di paesi come gli Stati Uniti e il Giappone. L'Unione - popolazione 500 milioni – conta 1,2milioni di scienziati. L'America - popolazione 300 milioni – ne conta 1,3 milioni. In media europea, gli strumenti pubblici e privati destinati all’insegnamento superiore rappresentano l’1,3% del PIL contro il 3,3% degli Stati Uniti. L'Europa spende meno di 10 000 euro per ogni suo studente, gli Stati Uniti più di 35 000 euro. Non tutto è perfetto oltre Atlantico. Su 2 500 università, un centinaio sono veramente eccellenti e si dividono ogni anno 32 miliardi di euro di crediti per la ricerca. Questa cifra, 32 miliardi, va raffrontata alle magre risorse stanziate per lo IET. Sei nostri Stati non stanziano maggiori risorse per la ricerca, lo IET e altri progetti ambiziosi finiranno nel dimenticatoio. Gli Stati Uniti sfornano ogni anno circa 40 000 laureati. Un terzo di essi proviene dal resto del mondo. Per la fisica e la biologia, la percentuale dei laureati non americani supera il 50%.</p>
      <p sl="fr">Perché è così? Perché l’America continua a credere nel progresso scientifico. Laddove gli europei vedono essenzialmente rischi e si rifugiano con paura dietro il principio di precauzione, gli Americani vedono nuove opportunità. Questo vale per le biotecnologie, per le nanotecnologie, perfino per la lotta contro il cambiamento climatico: mentre l’Europa si concentra sui rimpianti, l’America promuove il progresso tecnologico e scientifico. La paura del futuro, la paura del progresso sono alla base delle carenze dell’Europa. Senza un cambiamento di mentalità, signor Presidente, lo IET non potrà cambiar niente.</p>
    </intervention>
    <intervention id="2-388" speaker_id="28388" name="Grażyna Staniszewska" is_mep="True" mode="spoken">
      <p sl="pl">Signor Presidente, vorrei esprimere la speranza che le comunità della conoscenza e dell’innovazione che fanno parte dell’Istituto europeo di tecnologia si diffondano uniformemente in tutta l’Unione europea. Ciò è particolarmente significativo, perché l’Istituto dovrebbe essere uno strumento per mobilitare l’intera Comunità in modo uniforme, dando slancio alla competitività e al progresso tecnologico con il corollario dello sviluppo economico per tutta l’Unione e non solo per i vecchi Stati membri.</p>
      <p sl="pl">Vorrei cogliere quest’opportunità per dare il mio pieno sostegno alla proposta polacca di eleggere Wroclaw a sede degli uffici del comitato direttivo dell’Istituto. Questa è una città che si sta rapidamente sviluppando al limite tra la vecchia e la nuova Europa lungo il confine con quattro Stati: la Polonia, la Germania, l’Austria e la Repubblica ceca. E’ una città che annovera istituti eccellenti d’istruzione superiore e conta quasi 150 000 studenti. Sia le autorità nazionali polacche sia le autorità locali di Wrocław, come pure il mondo accademico polacco, sono assolutamente pronti a realizzare questa missione.</p>
      <p sl="pl">Vorrei sottolineare che la scelta di Wroclaw come sede del comitato direttivo dell’Istituto e della comunità della conoscenza e dell’innovazione non sarebbe assolutamente in contrasto con il criterio fondamentale dello IET – il criterio di eccellenza, anzi il contrario. La ricerca accademica polacca è ai massimi livelli europei e sotto molti aspetti ai primi posti nel mondo.</p>
      <p sl="pl">L’Istituto deve diventare uno strumento per promuovere l’innovazione ai massimi livelli in tutta l’Unione europea. Questa è la nostra unica opportunità di rispondere alla sfida di un’economia basata sulla conoscenza globale</p>
    </intervention>
    <intervention id="2-389" speaker_id="28372" name="Ryszard Czarnecki" is_mep="True" mode="spoken">
      <p sl="pl">Signor Presidente, prima ancora della sua nascita, il nome dell’Istituto europeo di tecnologia è stato cambiato in Istituto europeo d’innovazione e tecnologia. Se ciò potrà contribuire alla sua nascita, sono certo che nessuno avrà nulla a che ridire.</p>
      <p sl="pl">Vale la pena ricordare che parallelamente ai lavori della commissione per l’industria, la ricerca e l’energia, vi sono anche alcune questioni importanti che sono state sottoposte alla nostra commissione per i bilanci e che riguardano l’Istituto europeo d’innovazione e tecnologia. E’ stato deciso che l’anno prossimo circa 400 milioni di euro saranno accantonati per questo progetto e che entro il 2013 la dotazione finanziaria sarà sei volte più grande. Il problema è spinoso: a chi levare per dare a questo Istituto, giacché non vi è nessuna disposizione in merito nel bilancio settennale e non è stato allocato nemmeno un euro? E’ come se pensassimo che la strategia di Lisbona, della quale questo Istituto avrebbe dovuto essere una parte importante, fosse solo un altro pezzo di carta o un’altra frottola politica. Voglio dire che la Commissione ha precedentemente informato il Parlamento, formalmente o informalmente, della sua intenzione di creare l’Istituto, eppure allo stesso tempo noi non abbiamo stanziato nemmeno cinque euro per questo progetto. Ciò dimostra una certa mancanza di compatibilità, se non addirittura una certa forma di schizofrenia.</p>
      <p sl="pl">La mia città, Wrocław, soddisfa tutti i criteri per ospitare la sede del comitato direttivo dell’Istituto europeo di tecnologia. La Commissione dovrebbe prendere prima possibile una decisione in merito.</p>
    </intervention>
    <intervention id="2-390" speaker_id="28508" name="Alyn Smith" is_mep="True" mode="spoken">
      <p sl="en">Signor Presidente, sicuramente una delle cose più difficili per un uomo politico, a parte riconoscere di aver sbagliato, è dire: “fermiamoci e ripensiamo tutto da capo”. E’ quello che dovremmo fare qui. Sono il primo a riconoscere che il duro lavoro, che è stato svolto qui in questa Camera ed in altre istanze per portare avanti questa proposta e presentare questa relazione, alla fin fine non sia servito a nulla – con mio grande rammarico.</p>
      <p sl="en">Me ne rammarico a livello personale perché inizialmente ero molto entusiasta in merito a questa proposta. Le ho fatto pubblicità io stesso presso le nostre università in Scozia, presso le nostre PMI, presso vari altri interlocutori ed ho assistito al progressivo indebolimento della proposta, che si è fatta sempre più diluita, nebulosa, precaria e sempre più sotto finanziata.</p>
      <p sl="en">Sicuramente, siamo tutti d’accordo in quest’Aula che l’Europa non commercializza abbastanza la sua ricerca. Abbiamo deciso che bisognava fare qualcosa. Ma la logica del “dobbiamo fare qualcosa, questo è qualcosa, quindi dobbiamo fare questo” è sicuramente una logica sbagliata, che risulterà in una creazione sbagliata, artificiale, debole da parte dell’UE e che non risponderà alle nostre speranze. Allora, osiamo, strappiamo tutto e ricominciamo da capo e innoviamo e cerchiamo di costruire un migliore IET per il futuro dell’Europa.</p>
    </intervention>
    <intervention id="2-391" speaker_id="4289" name="Angelika Niebler" is_mep="True" mode="spoken">
      <p sl="de">Signor Presidente, signor Commissario, onorevoli deputati, innanzi tutto i miei più vivi ringraziamenti al relatore, l’onorevole Paasilinna, a tutti i relatori ombra e agli onorevoli colleghi delle commissioni, che sono stati chiamati ad esprimere un parere e che hanno lavorato in modo molto costruttivo negli ultimi mesi per porre in essere lo IET sul quale domani prenderemo una decisione con un’ampia maggioranza.</p>
      <p sl="de">L’Istituto europeo d’innovazione e tecnologia ha la possibilità e le potenzialità per diventare un punto di riferimento in Europa. Ne sono fermamente convinto e sono spiacente che la discussione sia stata prevista ad un’ora così tarda della giornata. Questo tema meritava veramente di essere discusso di mattina. Tuttavia spero vivamente che gli emendamenti presentati per respingere l’intera proposta della Commissione non ottengano la maggioranza domani.</p>
      <p sl="de">Pensavamo tutti la stessa cosa nel fissare gli obiettivi dell’Istituto europeo di tecnologia: volevamo rafforzare la capacità d’innovazione dell’Europa e dovevamo inoltre migliorare il trasferimento di tecnologia e know-how dalla ricerca e dalla formazione all’industria e all’economia – anche qui pensavamo tutti la stessa cosa. La questione cruciale era sempre la stessa: può l’Istituto europeo di tecnologia fornire un valido contributo a tutto ciò?</p>
      <p sl="de">Penso che lo IET, nella sua veste attuale secondo la relazione dell’onorevole Paasilinna, sia veramente in grado di svolgere questo compito e di generare un valore aggiunto per l’Europa. Certo, abbiamo fatto a modo nostro, non come gli americani, che creano dal nulla un istituto e ci pompano finanziamenti. No, noi facciamo a modo nostro, nel modo europeo, costruendo una rete e promuovendo e sostenendo le università, i politecnici, gli istituti di ricerca e d’insegnamento già esistenti. Dovremmo quindi riuscire a creare un valore aggiunto europeo tramite una rete intelligente.</p>
      <p sl="de">Confido che lo IET sia un successo e sono lieta di contribuirvi. Non parlo a nome della città di Monaco, che ha anche cercato di ottenere la sede dello IET. E’ importante che domani diamo la nostra benedizione al progetto con una larga maggioranza.</p>
    </intervention>
    <intervention id="2-392" speaker_id="23806" name="Gyula Hegyi" is_mep="True" mode="spoken">
      <p sl="en">Signor Presidente, stando alla leggenda, gli scienziati di Los Alamos che misero a punto la bomba atomica con il progetto Manhattan durante la Seconda guerra mondiale negli Stati Uniti parlavano tra loro ungherese. Usavano l’inglese solo in presenza di Robert Oppenheimer. Infatti, Edward Teller, E. P. Wigner e Leo Szilard erano nati in Ungheria e avevano studiato a Budapest.</p>
      <p sl="en">Noi ungheresi apparteniamo a una nazione relativamente piccola, ma siamo fieri di annoverare tra noi 50 Premi Nobel per lo più nel ramo delle scienze naturali. Poiché siamo linguisticamente isolati, molti giovani ungheresi di talento attratti dalle scienze naturali cercano di portare avanti le loro attività dove non esistono barriere linguistiche.</p>
      <p sl="en">I nostri scienziati e giovani ricercatori, soprattutto nel campo della matematica, della fisica, della chimica e della biologia, sono molto rispettati in tutto il mondo. E’ per questo che il mio paese, i miei compatrioti ed io siamo fieri di offrire Budapest come sede del comitato direttivo e centro dell’Istituto europeo di tecnologia (IET). Naturalmente, vi invito a prendere una decisione prima possibile.</p>
      <p sl="en">Come nuovo Stato membro, da un lato, il nostro paese non è ancora sede di nessuna Istituzione europea ma, dall’altro, con una tradizione estremamente ricca nelle scienze naturali, Budapest sarebbe una sede ideale per lo IET.</p>
      <p sl="en">Do il mio pieno appoggio alla relazione dell’onorevole Paasilinna. Non ci serve un’immensa organizzazione burocratica, ma solo una rete delle comunità della conoscenza. E’ anche importante che per tali comunità vi sia una procedura di selezione aperta e trasparente, basata sulla concorrenza. I centri di ricerca delle università e le imprese dovrebbero cooperare e dobbiamo fare tutto il possibile per coinvolgere l’industria nel lavoro dello IET. Dare visibilità allo IET con un marchio da apporre alle qualifiche ottenute tramite tali comunità della conoscenza rappresenterà molto probabilmente un ulteriore valore aggiunto.</p>
      <p sl="en">Per quanto riguarda i finanziamenti, non sono favorevole all’idea di finanziare lo IET con il Fondo della politica agricola comune, perché nessuno è in grado di prevedere quale sia il raccolto del prossimo anno.</p>
    </intervention>
    <intervention id="2-393" speaker_id="2306" name="Kyösti Virrankoski" is_mep="True" mode="spoken">
      <p sl="fi">Signor Presidente, innanzi tutto vorrei ringraziare l’onorevole Paasilinna per la sua eccellente relazione. L’idea di un Istituto europeo di tecnologia è nata solo successivamente all’adozione del quadro finanziario pluriennale da parte della Commissione. E’ questo il motivo per cui i finanziamenti del progetto sono sporadici e la dichiarazione della sua missione vaga. Dopo la discussione in Parlamento, la proposta è stata considerevolmente migliorata, anche se restano molti aspetti da chiarire.</p>
      <p sl="fi">Il sistema di finanziamento da parte dell’UE è ancora problematico. Proprio come sottolineato dall’onorevole Škottová, si presume che la maggior parte dei finanziamenti provenga dai Fondi strutturali e dai programmi di ricerca dell’UE. Ma questo non è scontato, perché gli Stati membri decidono come utilizzare le risorse dei Fondi strutturali in base alle loro priorità. La maggior parte dei finanziamenti per la ricerca è concessa per motivi di competitività. Nonostante le garanzie della Commissione, il principio della concorrenza leale è difficile da rispettare quando il richiedente è il “rampollo” di qualcuno.</p>
      <p sl="fi">In linea di massima, anche il finanziamento delle reti delle comunità della conoscenza e dell’innovazione (CCI) dello IET è aperto. Se i finanziamenti devono essere concessi dai programmi UE, le CCI dovrebbero anche provvedere al loro proprio finanziamento. Le dotazioni finanziarie dell’UE non possono essere utilizzate per questo: il denaro deve provenire da altre fonti. Ma non è neanche chiaro come si possa fare ciò. L’emendamento alla prospettiva finanziaria proposto dalla Commissione la settimana scorsa risolve questi problemi solo parzialmente. Fortunatamente, le cose potranno solo migliorare.</p>
      <p sl="fi">Per sviluppare un’Istituzione europea che funzioni occorrerà un duro lavoro da parte dell’UE. Il denaro da solo non basterà. E’ per questo che auguro al progetto ogni successo in futuro.</p>
    </intervention>
    <intervention id="2-394" speaker_id="4450" name="Vasco Graça Moura" is_mep="True" mode="spoken">
      <p sl="pt">Nel mese di marzo del 2006 il Consiglio ha riconosciuto che l’Istituto europeo di tecnologia proposto dal Presidente Barroso sarebbe venuto a colmare un vuoto tra l’istruzione superiore, la ricerca e l’innovazione. Ciò è comprensibile. La ben nota inferiorità della ricerca e dell’innovazione in Europa rispetto all’America del nord implica che si individuino strumenti che ci consentano di competere efficacemente con gli Stati Uniti in questi settori.</p>
      <p sl="pt">Sappiamo tutti che i ricercatori godono di condizioni di lavoro e di stipendi molto migliori negli Stati uniti e anche che gli investimenti pubblici, in particolare per l’industria della difesa, le università e il settore privato, sono incommensurabilmente superiori a quelli europei. Per poter competer, quindi, ci occorre una macchina europea veramente capace di raggiungere lo scopo e occorre che tale macchina sia rifornita di carburante a sufficienza, cioè che abbia abbastanza risorse finanziarie. Il piano prevedeva quindi d’individuare e selezionare investitori pubblici e privati, con parte delle risorse provenienti dall’UE, ma il Parlamento si è spaventato della proposta. Ha smesso di considerare gli obiettivi fondamentali per concentrare la discussione su quel punto, mettendo in un certo senso il carro davanti ai buoi. Ciò che dovremmo fare è dare la responsabilità al Consiglio di fornire allo IET i mezzi necessari per quanto riguarda il contributo dell’Unione. Temerarietà di bilancio e forse alcuni interessi corporativi accademici hanno inasprito la discussione. Se le questioni fondamentali relative al lancio del MIT fossero state affrontate in questo modo, non ci sarebbe nessun MIT oggi.</p>
      <p sl="pt">Pertanto temo proprio, signor Presidente, che mentre la Commissione ha proposto una fiammante Ferrari, il Parlamento abbia concesso solo un piccolo triciclo a pedali. Voterò a favore della risoluzione perché è l’unica che abbiamo, perché è la sola che ci resta, ma sono dispiaciuto che non sia andata più avanti poiché ciò avrebbe comportato un particolare valore aggiunto per noi, onorevoli deputati, perché gli edifici dove teniamo le nostre sessioni sarebbero divenuti la sede dello IET, mettendo così fine una volta per tutte all’aberrazione politica, giuridica, funzionale e finanziaria di dover venire a Strasburgo ogni mese per queste sedute plenarie.</p>
    </intervention>
    <intervention id="2-395" speaker_id="28269" name="Jerzy Buzek" is_mep="True" mode="spoken">
      <p sl="pl">Signor Presidente, spero di riuscire a parlare per due minuti. Mi congratulo con il relatore per la sua relazione equilibrata e ringrazio il Commissario per i due anni e mezzo di lavoro. Questo progetto è notevolmente cambiato rispetto a quello che era in origine ed i cambiamenti sono molto positivi. La competitività e l’innovazione sono forse state le questioni più importanti per le varie Presidenze che si sono succedute in questi ultimi anni. E ciò di cui stiamo parlando riguarda molto da vicino la futura competitività dell’Europa, che la nascita dell’Istituto europeo di tecnologia dovrebbe promuovere. Ho quattro osservazioni da fare in proposito.</p>
      <p sl="pl">Primo, l’Unione europea ha già un Centro comune di ricerca, ha un Consiglio per la ricerca e sta attualmente promuovendo iniziative tecnologiche congiunte. E’ molto importante evitare che la scienza e l’innovazione europee siano frammentate sul mercato europeo. Queste Istituzioni non devono lavorare ognuna per conto proprio, isolatamente. Anche questo è un compito importante della Commissione.</p>
      <p sl="pl">Secondo, dobbiamo tener presente che le Istituzioni che ho citato non possono cancellare le differenze che esistono tra loro. Quindi, non dimentichiamoci che l’Istituto europeo di tecnologia dovrebbe servire all’intero triangolo della conoscenza. Una particolare enfasi va posta sulla cooperazione nell’ambito dell’istruzione e dell’innovazione poiché non v’è nessuna Istituzione europea che si occupi de facto di questo. Ciò significa che dobbiamo promuovere l’istruzione per l’innovazione poiché, dopo tutto, la ricerca non è necessaria per ogni innovazione specifica. A volte basta semplicemente un buon ingegnere.</p>
      <p sl="pl">Terzo, sono favorevole alla creazione di un istituto, ma tutte queste istituzioni scientifiche di ricerca e di sviluppo non potranno risolvere ogni problema poiché serviranno a convogliare l’innovazione nell’economia. Bisogna badare a che questo meccanismo funzioni in un’altra direzione e ciò dipende dal fatto che il nostro mercato sia più o meno aperto e dal fatto che vi sia un contributo pubblico più o meno ristretto. In altre parole, dipende da come funzionerà il libero mercato comune europeo.</p>
      <p sl="pl">Quarto, la scienza, gli scambi di studenti, gli scambi di ingegneri competenti e l’innovazione sono sempre stati alla base dell’integrazione tra i popoli e i paesi. Può essere così anche oggi ed è per questo che le istituzioni connesse all’Istituto europeo di tecnologia dovrebbero aver sede nei nuovi Stati membri. Invito caldamente a far sì che ciò avvenga.</p>
    </intervention>
    <intervention id="2-396" speaker_id="28349" name="Teresa Riera Madurell" is_mep="True" mode="spoken">
      <p sl="es">Signor Presidente, le mie congratulazioni all’onorevole Paasilinna per il suo eccellente lavoro. Non è stato facile. Sono stati compiuti grandi sforzi per concepire un istituto che potesse funzionare, ispirato ad altri modelli d’eccellenza, se pur necessariamente adattato alla complessità e alla diversità europee.</p>
      <p sl="es">Il risultato significa che possa adesso esprimere il mio appoggio allo IET quale nuovo e promettente strumento per l’integrazione dei tre assi della conoscenza, istruzione, ricerca e innovazione, che speriamo rappresentino un valore aggiunto per gli strumenti esistenti.</p>
      <p sl="es">Lo IET dovrebbe anche essere un polo d’eccellenza basato su un modello d’integrazione degli istituti di ricerca con le aziende, che speriamo funga da catalizzatore per una cultura dell’innovazione essenziale per migliorare la nostra competitività.</p>
      <p sl="es">IL finanziamento dello IET è il grosso nodo da sciogliere. Sono del parere che le risorse iniziali e quelle per la struttura gestionale debbano essere attinte dal bilancio della Comunità e che sia i contributi pubblici degli Stati membri, sia i contributi privati debbano essere impiegati per sviluppare l’innovazione e le comunità della conoscenza in linea con le priorità dell’Istituto.</p>
    </intervention>
    <intervention id="2-397" speaker_id="28165" name="Lambert van Nistelrooij" is_mep="True" mode="spoken">
      <p sl="nl">Signor Presidente, in seguito a una collaborazione e una consultazione approfondite, noi della commissione per l’industria, la ricerca e l’energia abbiamo aggiunto innovazione al nome dell’istituto, che adesso si chiama Istituto europeo d’innovazione e tecnologia. E’ perfetto. Il Commissario Figel mi ha anche fatto capire che anche la Commissione è d’accordo di adottarlo. Invero, si tratta di introdurre sul mercato (a) istruzione, accademici, ingegneri e (b) innovazione da parte di istituzioni scientifiche e società. La catena del “knowledge-skill-till ” (conoscenza-competenza-sbocco sul mercato) sta incontrando una concorrenza sempre più serrata a livello mondiale e deve essere organizzata in modo più intelligente. Dobbiamo colmare questo divario con l’innovazione evitando di restare impantanati con la sola istruzione. L’onorevole Paasilinna ha richiamato la nostra attenzione su questo aspetto con grande entusiasmo.</p>
      <p sl="nl">Una seconda osservazione è che non sarebbe male optare adesso per una struttura limitata con una base finanziaria ristretta. Se la formula avrà successo, vedremo che anche l’industria parteciperà, insieme al partner pubblico degli Stati membri, che comincerà a fornire un contributo finanziario tramite i finanziamenti strutturali o altro. Il titolo rilasciato dallo IET deve essere ambito. In questo caso “eccellenza” significa “primi al mondo”. Questo è quello a cui vogliamo appartenere e che sosteniamo. Se ascoltate le università, l’industria della nanotecnologia e l’industria emergente correlata al clima, c’è grande sostegno per tutto ciò. Avendo ascoltato i molti argomenti a favore di Wrocław, chiedo anche se sia già stata operata una scelta per l’effettiva ubicazione di un centro di controllo nell’Europa centrale. Mi risulta che vi sia fermento a tal proposito in varie località.</p>
      <p sl="nl">Per finire, signor Presidente, esiste una vera e propria nicchia, uno spazio libero tra ciò che avevamo con i precedenti strumenti e i programmi per l’istruzione, tra i vari programmi. Deve essere creato con coraggio e ambizione. Occorre una guida forte. Deve veramente accadere qualcosa e poi nel 2010 diremo: certo, è stata una buona mossa. Gli investimenti rendono nel tempo.</p>
    </intervention>
    <intervention id="2-398" speaker_id="36281" name="Silvia-Adriana Ţicău" is_mep="True" mode="spoken">
      <p sl="ro">Signor Presidente, signor Commissario, innanzi tutto mi congratulo con il relatore, onorevole Paasilinna, che ha riscritto quasi interamente il documento della Commissione, rendendolo funzionale.</p>
      <p sl="ro">Il triangolo della conoscenza – innovazione, ricerca e istruzione – costituito da università, centri e istituti di ricerca e industrie è indispensabile per raggiungere gli obiettivi della strategia di Lisbona, segnatamente investire nella ricerca il 3% del PIL, i due terzi di cui provenienti dal settore privato. Le comunità della conoscenza e dell’innovazione saranno un ponte tra il settore privato e le comunità accademiche e di ricerca.</p>
      <p sl="ro">Io credo che i progetti pilota proposti dall’onorevole Paasilinna siano necessari e spero che uno sia assegnato alla Romania. Occorrono investimenti lungo tutta la linea, dalla produzione alla divulgazione e all’applicazione dei risultati della ricerca e dell’innovazione. Il finanziamento di questa struttura è il primo passo, ma occorrono anche investimenti da parte delle piccole e medie imprese e del settore privato, perché esistono le persone e le risorse per cofinanziare i progetti di ricerca.</p>
      <p sl="ro">Ci deve essere una strategia a lungo termine. La proprietà intellettuale è importante, ma dobbiamo evitare che questa iniziativa si sovrapponga ad altre iniziative comuni, joint undertakings . Spero che l’Istituto si occupi soprattutto di cambiamenti climatici, società dell’informazione e nanotecnologie.</p>
    </intervention>
    <intervention id="2-400" speaker_id="28392" name="Józef Pinior" is_mep="True" mode="spoken">
      <p sl="pl">Signora Presidente, signor Commissario, il previsto Istituto europeo di tecnologia, spesso citato come fiore all’occhiello dell’innovazione europea, unisce i tre lati del triangolo della conoscenza: innovazione, ricerca e istruzione. La chiave del successo di quest’impresa è, a mio avviso, una buona cooperazione tra i poli accademici e il mondo dell’industria. L’Istituto europeo di tecnologia deve prima di tutto essere in condizioni di attrarre ingenti finanziamenti privati.</p>
      <p sl="pl">Oggi voglio richiamare l’attenzione del Parlamento europeo sui preparativi effettuati per far sì che Wroclaw possa diventare la sede dell’Istituto o ospitare uno dei centri delle sue comunità della conoscenza e dell’innovazione. Wrocław può essere un simbolo della storia europea e viene spesso chiamata la Strasburgo dell’Europa centrale e orientale. Attualmente Wroclaw conta più di 140 000 studenti e la città è uno dei principali poli di ricerca della Polonia. Essa ha creato il Centro per l’innovazione e la tecnologia IET+, che sta spingendo perché Wroclaw sia scelta come sede dell’Istituto. Un ultimo commento. Negli ultimi dieci anni Wrocław è diventata un moderno centro di servizi finanziari, una piazza che attira capitali da tutto il mondo, un simbolo dell’energia creativa e dello sviluppo dell’Europa e un esempio positivo di globalizzazione.</p>
    </intervention>
    <intervention id="2-401" speaker_id="4558" name="Dorette Corbey" is_mep="True" mode="spoken">
      <p sl="nl">Signora Presidente, ancora un altro nuovo istituto. Questa potrebbe benissimo essere la conclusione di questa sera. Oltre al Consiglio europeo della ricerca e alle piattaforme tecnologiche, alle iniziative tecnologiche congiunte, Eureka, il CIP, il settimo programma quadro e il CCR, oggi abbiamo ancora un altro istituto della conoscenza. Il valore aggiunto è l’innovazione perché questo è quello che ci manca rispetto agli Stati Uniti, al Giappone e alla Cina. L’idea soggiacente è che in Europa vi siano buone idee e intuizioni scientifiche a sufficienza, ma che non siano sviluppate in prodotti concreti. La domanda, appunto, è se un nuovo istituto possa essere in questo senso di aiuto. La domanda è, anche, se le PMI possano orientarsi tra tutti questi istituti della conoscenza e della ricerca. La carenza d’innovazione potrebbe forse essere dovuta alla complessità della legislazione, che ostacola l’innovazione, invece di essere imputata alla mancanza di strutture. Tuttavia, il nuovo Istituto, con le sue comunità della conoscenza e dell’innovazione può rappresentare un contributo; io spero che lo fornisca davvero e che eccella nel campo delle politiche per il clima, perché questo è un ambito che necessita disperatamente di riforme e d’innovazione. Nonostante le mie perplessità, auguro allo IET un eccellente inizio e uno splendido futuro.</p>
    </intervention>
    <intervention id="2-402" speaker_id="photo_generic" name="Ján Figeľ" is_mep="True" mode="spoken">
      <p sl="en">Membro della Commissione . − Signora Presidente, la ringrazio di avermi dato non solo la parola, ma anche la possibilità di partecipare a quest’interessante discussione, perché se torniamo indietro col pensiero a due anni e mezzo fa – o al meno un anno e mezzo fa – ci rendiamo conto di quanto grande sia la differenza. Voglio solo commentare alcuni punti che sono emersi e preparare la strada per una collaborazione futura, perché non siamo ancora arrivati alla fine del cammino. Siamo ancora lontani dall’istituzione definitiva, tuttavia quello che abbiamo raggiunto in seno al Consiglio e al Parlamento è molto significativo.</p>
      <p sl="en">In primo luogo una piccola osservazione, che riguarda un punto sollevato da un rappresentante del gruppo Verts/ALE. Secondo l’onorevole Hammerstein, la questione del cambiamento climatico è stata rimossa. Noi non siamo dello stesso parere. Nella proposta, così come attualmente formulata, figura, inter alia , un ambito per le energie rinnovabili e il cambiamento climatico. Non vogliamo insistere, non vogliamo analizzare la questione in senso stretto, perché spetta al comitato direttivo decidere in modo definitivo e dare disposizioni. Ma le sfide globali o le questioni impellenti che ci troviamo ad affrontare sono uno dei motivi per cui stiamo parlando dello IET, perché occorre mettere insieme le risorse e unire le forze per rispondere a queste sfide.</p>
      <p sl="en">Onorevole Smith, mi sono reato in visita presso la Royal Society of Edinburgh on higher education ed ho avuto un’interessantissima e vivacissima discussione sullo IET, con scambio di suggerimenti reciproci. Non sarò certo scoraggiato dai messaggi che mi hanno trasmesso l’università di Edimburgo e i suoi rettori anche se, ovviamente, lo schema è ancora in preparazione. La partecipazione è volontaria e penso che dovremmo considerarla una responsabilità comune, ferma restando la libertà di prendere posizione.</p>
      <p sl="en">Per quanto riguarda in generale la sostanza, vorrei esprimere quattro osservazioni. Prima di tutto, i miei ringraziamenti per l’atmosfera innovativa in questo Parlamento perché, come hanno detto alcuni di voi, ci stiamo occupando d’innovazione e bisogna iniziare ad innovare occupandoci del modo in cui si affronta l’innovazione. L’innovazione non si affronta solo con la tecnologia; essa deve consistere prima di tutto in un nuovo tipo di approccio, in un nuovo modo di comunicare e di coordinare le istituzioni, in condizioni di mobilità, riconoscimento di qualifiche e così via – e, naturalmente, denaro, anche se non è l’elemento decisivo, l’elemento più importante, che è la mentalità, la filosofia insieme, ovviamente, a risorse ragionevoli.</p>
      <p sl="en">Dalla primavera del 2005 siamo passati dalle idee alla nozione e alla proposta e voi siete sempre stati coinvolti. Non sono stati solo la Commissione e i burocrati o chi per loro ad occuparsene. E’ stato una sorta di lavoro collettivo ed è per questo che dovremmo renderci conto che, se cerchiamo di raggiungere qualcosa insieme, possiamo avere molto più successo di quanto non ne avremmo senza un tale impegno, come si vede in questo caso.</p>
      <p sl="en">Se vi ricordate, due anni fa i giornali hanno parlato di Strasburgo o hanno scritto qualcosa di falso, riguardo a un non reale impegno di innovare da parte dell’Europa. Adesso abbiamo molti candidati importanti. Proprio questa sera si sono candidate Wrocław, Budapest e Monaco e sono state menzionate molte altre città – non ne voglio dimenticare nessuna. Ho ricevuto moltissimi messaggi da diverse università. Tutto ciò è positivo, perché dimostra che per lo meno adesso crediamo all’idea e vogliamo offrire qualcosa di serio. L’Europa ha bisogno di questo. Noi non siamo gli “Stati Uniti d’Europa”. Non siamo il Massachusetts. Si tratta del modo in cui riusciremo a porre in essere condizioni migliori e un progetto concreto per un’Europa più innovativa. Lo IET non è la risposta in assoluto. E’ una delle risposte. Alcuni dicono che sia un fiore all’occhiello. Io direi che sia piuttosto un iceberg che viaggia verso un’Europa più innovativa per creare condizioni migliori per la proprietà intellettuale – sapete quanto siano lunghi i tempi e deboli le condizioni – e per una migliore accettazione e un più ampio riconoscimento dei diplomi e dei titoli – molte questioni.</p>
      <p sl="en">Se le tre città che ho citato non otterranno la sede, bisognerà al meno che ospitino le comunità della conoscenza e dell’innovazione. Ma devo dire che è sbagliato all’inizio parlare di denaro e di sede. No, questi aspetti faranno parte della proposta, ma non sono la sua parte essenziale. La risposta arriverà entro 12 mesi dal definitivo accordo sull’istituzione. Sono veramente compiaciuto che vi siano candidati credibili adesso, anche se dovremo parlarne dopo aver deciso la base giuridica. Il Consiglio cercherà di scegliere il candidato migliore.</p>
      <p sl="en">Secondo, il denaro. La settimana scorsa abbiamo proposto come arrivare a una conclusione e stabilire non solo quanto denaro erogare, ma anche da quali fonti attingerlo per finanziare il progetto fino al 2013. Si tratta della gestione amministrativa di base ma, come molti di voi hanno detto, occorre mobilitare molte più risorse. Non è decisivo, direi, in termini di volume generale, ma come contributo credibile da parte dell’Unione. Non possiamo pretendere che nessuno ci dia un assegno in bianco o ci faccia promesse se non offriamo qualcosa di credibile. Esistono molte risposte concrete, disponibilità a investire, anche da parte dell’industria e di associazioni industriali, ma dobbiamo presentare una proposta compiuta.</p>
      <p sl="en">In merito a quanto detto dall’onorevole Buzek sulle iniziative tecnologiche congiunte, le reti e le piattaforme, questa proposta non è in competizione con queste. E’ una proposta complementare rispetto alle politiche e alle iniziative esistenti e possiamo prevedere che alcuni modelli di cooperazione intensifichino la cooperazione, unendosi con vari partners del mondo dell’università o dell’industria e chiedendo di avere un posto nell’ambito dello IET. Quindi, penso che passare dalle piattaforme, dalle iniziative e dalle reti a una partnership integrata sia un cambiamento ragionevole del nostro modo di innovare.</p>
      <p sl="en">Per finire, volevo menzionare alcuni progressi verso questa nuova cultura dell’innovazione. Questa è l’impostazione giusta. Lo IET non è tanto importante per il luogo, la sede o il comitato, quanto piuttosto come esempio di una nuova e migliore cultura dell’innovazione in Europa. Penso che questi siano tutti i punti che potevo o volevo trattare nella mia risposta e di nuovo vi ringrazio molto per il clima estremamente positivo e costruttivo di questa plenaria. Grazie di nuovo anche al relatore, onorevole Paasilinna, perché so che il suo compito non è stato facile e non lo è tuttora, perché non siamo ancora alla fine. Tuttavia possiamo finalizzare questa proposta ed io sono ansioso che ciò avvenga.</p>
      <a text="(Applausi)"/>
      <p sl="en">Relazione Paasilinna (A5-0293/2007)</p>
      <p sl="en">La Commissione accoglie gli emendamenti nn. 3, 12, 14, 18, 20, 23, 38, 44, 45, 46, 48, 49, 50, 63, 64, 65, 66, 67, 68, 72 e 73.</p>
      <p sl="en">La Commissione accoglie gli emendamenti nn. 7, 16 e 28 nella sostanza.</p>
      <p sl="en">La Commissione accoglie gli emendamenti nn. 2, 15, 17, 26, 39, 29, 30, 32, 36, 37, 41, 42, 43, 51, 52, 53, 54, 56, 57, 59, 60, 61, 62, 70 e 74 a condizione che siano riformulati.</p>
      <p sl="en">La Commissione riserva la sua posizione sull’emendamento n. 21 concernente gli aspetti finanziari in attesa di un accordo sui finanziamenti.</p>
      <p sl="en">La Commissione non accoglie gli emendamenti nn. 1, 4, 5, 6, 8, 9, 10, 11, 13, 19, 22, 24, 25, 27, 31, 33, 34, 35, 47, 55, 58, 69, 71, 75, 77, 78 e 79.</p>
    </intervention>
    <intervention id="2-404" speaker_id="4453" is_mep="True" mode="spoken" role="Presidente">
      <p sl="unknown">La discussione è chiusa.</p>
      <p sl="unknown">La votazione si svolgerà mercoledì.</p>
      <p sl="unknown">Dichiarazioni scritte (articolo 142)</p>
    </intervention>
    <intervention id="2-405" speaker_id="33987" name="Monica Maria Iacob-Ridzi" is_mep="True" mode="written">
      <p sl="ro">L’Istituto europeo di tecnologia è in grado di ridurre il divario innovativo tra l’Unione europea ed i suoi concorrenti esterni e di attrarre milioni di giovani ricercatori di tutt’Europa. Per raggiungere questi obiettivi è essenziale garantire la fattibilità del progetto.</p>
      <p sl="ro">Lo IET, nella forma in cui è stato proposto dalla Commissione, utilizzerà più di 1,2 miliardi dei Fondi di coesione ed attingerà alle risorse di programmi che già operano con successo nell’ambito della strategia di Lisbona. Ciò significherà accorpare i fondi per la ricerca in un unico progetto europeo riducendo le possibilità finanziarie aperte per le aziende private. Lo IET dovrebbe essere un’istituzione europea per l’innovazione complementare alle altre e non un sostituto per i piccoli centri di ricerca e di sviluppo. Per questo motivo, insieme al Consiglio, dobbiamo trovare un’altra formula di finanziamento per questo progetto.</p>
      <p sl="ro">La relazione afferma la necessità che l’Istituto abbia sede in un paese dell’Unione europea nel quale vi siano “centri europei di eccellenza e di prestigio accademico”. Poiché vanta un’importante tradizione nel campo della ricerca e dell’innovazione, la Romania conta centri accademici di prestigio e molti laureati altamente qualificati nel campo della tecnologia. Scegliere la Romania come paese ospitante per la sede dell’Istituto europeo di tecnologia darebbe impulso allo sviluppo economico di tutta la regione e contribuirebbe a colmare i divari tuttora esistenti nell’Unione europea.</p>
    </intervention>
    <intervention id="2-406" speaker_id="28261" name="Alexander Stubb" is_mep="True" mode="written">
      <p sl="en">L’istruzione, la ricerca e l’innovazione sono finestre aperte sul futuro e rappresentano i mattoni del cosiddetto “triangolo della conoscenza”. Noi dobbiamo essere competitivi. Il triangolo della conoscenza è una delle chiavi. Pertanto, io ritengo che l’Istituto europeo di tecnologia (IET) sia un investimento per il futuro.</p>
      <p sl="en">E’ stato manifestato un certo scetticismo riguardo al possibile valore aggiunto dello IET. La rete strutturale che suggerisce l’onorevole Paasilinna nella sua relazione è una buona soluzione. Le competenze tecniche risiedono nelle università e negli istituti d’istruzione superiore che parteciperanno al progetto. Pertanto, piuttosto che essere, come lo ha definito il Presidente della Commissione Barroso, un fiore all’occhiello della ricerca europea, lo IET cercherà di essere un marchio per contraddistinguere la ricerca europea. Io sono favorevole a quest’idea.</p>
      <p sl="en">Ripensando agli anni dell’università, sono anche favorevole all’idea di un’autonomia delle comunità della conoscenza e dell’innovazione (CCI) nell’ambito dello IET. In questo modo le CCI potranno dare il miglior impulso all’innovazione europea.</p>
    </intervention>
  </section>
  <section id="creitem35" title="15. Verso una politica estera comune dell'Europa in materia di energia (discussione)">
    <intervention id="2-408" speaker_id="4453" is_mep="True" mode="spoken" role="Presidente">
      <p sl="unknown">L'ordine del giorno reca la relazione dell’onorevole Jacek Saryusz-Wolski, a nome della commissione per gli affari esteri, su una politica estera comune dell'Europa in materia di energia (2007/2000(INI)) (A6-0312/2007).</p>
    </intervention>
    <intervention id="2-409" speaker_id="28297" name="Jacek Saryusz-Wolski" is_mep="True" mode="spoken" role="relatore">
      <p sl="en">Signora Presidente, le presento una relazione elaborata su iniziativa della commissione per gli affari esteri, che ne ha raccomandato la redazione a stragrande maggioranza. La nostra relazione invita l’UE ad attuare una politica estera comune in materia di energia per rispondere alle sfide della sicurezza energetica. Tale politica fornirebbe un valore aggiunto essenziale e necessario agli sforzi compiuti a livello nazionale in base al principio della sussidiarietà e permetterebbe una migliore tutela degli interessi dell’Europa in materia di energia.</p>
      <p sl="en">Come dovrebbe configurarsi tale politica? Dovrebbe poggiare su quattro principi: la diversificazione, l’unità nel difendere gli interessi dell’UE parlando a una voce, la solidarietà durante le crisi e la cooperazione rafforzata con i partners .</p>
      <p sl="en">Dobbiamo sviluppare un’ampia forma di diplomazia proattiva in campo energetico, che miri a rafforzare la nostra cooperazione con tutti i maggiori paesi produttori, di transito e di destinazione e a creare un mercato dell’energia basato sul principio della reciprocità.</p>
      <p sl="en">La relazione accoglie con favore le proposte del terzo pacchetto energetico, adottato dalla Commissione la settimana scorsa, che concerne queste preoccupazioni ed è in linea con la relazione. L’UE deve essere attiva, determinata e unita. La dimensione geopolitica della sicurezza energetica è stata sin’ora trascurata ed è ora di colmare questa lacuna. Fortunatamente, il nuovo Trattato dovrebbe dotare l’UE di una base giuridica per la solidarietà energetica, permettendo così alle competenti Istituzioni europee di negoziare accordi quadro con i paesi terzi in materia di sicurezza energetica. La relazione raccomanda di inserire negli accordi con i paesi produttori e di transito la cosiddetta clausola di sicurezza energetica, che stabilisce un codice di condotta e delinea esplicitamente le misure da adottare in caso di interruzione della fornitura.</p>
      <p sl="en">Dovremmo sostituire l’attuale preferenza degli Stati membri dell’UE per l’unilateralismo energetico con una nuova politica di solidarietà energetica basata su un approccio multilaterale. Al contempo, è necessario instaurare una buona prassi di consultazione tra gli Stati membri per quanto riguarda le decisioni strategiche suscettibili di avere ripercussioni sull’UE o su uno dei suoi membri.</p>
      <p sl="en">La nuova politica estera comune in materia di energia deve essere coerente con tutte le politiche dell’UE che hanno una dimensione esterna, e cioè il mercato interno, la concorrenza, i trasporti, il commercio, la protezione dei consumatori, il bilancio e così via. Una nuova politica comune non può essere creata dall’oggi al domani. Pertanto, proponiamo di adottare un approccio graduale e, affinché tale politica sia efficiente, proponiamo anche di dotarla di tutti gli strumenti più appropriati.</p>
      <p sl="en">Suggeriamo la creazione di una nuova carica di Alto rappresentante per la politica estera sull’energia, dopo l’entrata in vigore del nuovo Trattato. Tale funzione consentirebbe il coordinamento di tutte le suddette politiche settoriali dell’Unione e specialmente di quegli aspetti correlati alla dimensione esterna della sicurezza energetica e verrebbe svolta sotto l’autorità dell’Alto rappresentante per la politica estera e di sicurezza comune, che in futuro sarà anche Vicepresidente della Commissione europea. Ciò rafforzerebbe le sinergie all’interno dell’Unione.</p>
      <p sl="en">Questa novità istituzionale presenta pertanto un forte ancoraggio con il nuovo approccio. Proponiamo anche di elaborare una precisa tabella di marcia che indichi gli obiettivi a breve, medio e lungo termine inquadrandone l’attuazione in un preciso contesto temporale, fatta salva ovviamente l’approvazione da parte del Parlamento.</p>
      <p sl="en">Per avere successo dobbiamo sollecitare la dinamica interna dell’UE e assicurare il necessario supporto pubblico. L’interesse dei cittadini risiede in un’energia sicura e a prezzi accessibili. Tale interesse dei nostri cittadini dovrebbe essere al centro del progetto e costituire uno degli obiettivi del nostro approccio “Europa dei risultati”.</p>
      <p sl="en">Le minacce comuni che incombono sulla sicurezza energetica dell’Europa dovrebbero pertanto produrre una risposta comune. Ma possiamo anche fare di più: una nuova politica comune può diventare il motore di un’ulteriore integrazione europea, dando nuovo impeto e nuova forza all’UE come attore globale. Un approccio esigente e coraggioso dovrebbe essere un’ambizione del Parlamento europeo.</p>
      <p sl="en">L’Unione europea di oggi ha iniziato il suo cammino tanti anni fa con l’energia. Allora si trattava di carbone, che serviva a dare una spinta iniziale alla nostra ricostruzione. Non dovremmo lasciarci sfuggire l’occasione che ciò avvenga di nuovo. L’Europa ha bisogno di energia, in senso stretto e in senso lato.</p>
    </intervention>
    <intervention id="2-410" speaker_id="photo_generic" name="Andris Piebalgs" is_mep="True" mode="spoken">
      <p sl="en">Membro della Commissione . − Signora Presidente, sono molto favorevole all’iniziativa della commissione per gli affari esteri e ringrazio in particolare il presidente, onorevole Saryusz-Wolski, per aver proposto una relazione su una politica estera comune dell’Europa in materia di energia. I recenti sviluppi hanno confermato che quest’iniziativa giunge al momento opportuno. La relazione serve a sottolineare la crescente importanza delle questioni energetiche nel contesto comunitario, in particolare per quanto riguarda gli aspetti esterni e l’importanza che l’Unione europea parli a una voce quando si tratta di questioni riguardanti la politica estera in materia di energia.</p>
      <p sl="en">Apprezzo che la relazione sottolinei chiaramente che l’Unione europea e le sue Istituzioni abbiano compiuto progressi sostanziali negli ultimi anni per parlare a una voce. Ciò comprende l’istituzione della rete di corrispondenti per la sicurezza energetica (NESCO) in aggiunta al gruppo di coordinamento per il gas e al gruppo per l’approvvigionamento di petrolio, già esistenti. La NESCO è stata attiva sin dall’inizio dell’estate ed ha permesso uno scambio di informazioni estremamente utile e precoce tra gli Stati membri nel settore energetico.</p>
      <p sl="en">Tuttavia, un precoce scambio di informazioni su iniziative pianificate dagli Stati membri in particolare sarebbe estremamente auspicabile. Pertanto, come sottolinea la relazione, c’è ancora molto da fare.</p>
      <p sl="en">La richiesta di un’adeguata base giuridica relativa all’energia e alla sicurezza energetica sancita dal Trattato è particolarmente importante e opportuna, come pure la richiesta di elaborare disposizioni concrete da inserire nei trattai che portino alla creazione di una politica estera comune dell’Europa in materia di energia. Sono estremamente favorevole a questo approccio, inclusa la proposta della commissione per l’industria, la ricerca e l’energia che i principi della politica energetica comune siano inseriti nel Trattato CE in occasione della prossima Conferenza intergovernativa, in modo che vi sia una base solida per un’azione congiunta in campo energetico diretta verso i paesi terzi.</p>
      <p sl="en">Noto anche che la commissione ha ulteriormente riflettuto sulla proposta per vedere come ancorare ancor più saldamente alla Commissione e al Consiglio le politiche estere in materia di energia. Occorrerà portare avanti la riflessione su questo punto.</p>
      <p sl="en">Credo che questa versione della relazione sia anche equilibrata geograficamente, poiché riconosce l’importanza di potenziare le nostre relazioni esterne nel settore dell’energia non solo con i nostri vicini, ma anche con i nostri partners del Mediterraneo, del Medio Oriente, dell’Asia e altri.</p>
      <p sl="en">Mi compiaccio sin da ora per l’autentico partenariato con gli Stati Uniti ma credo che si possa fare di più in questo settore. Inoltre credo che occorra continuare a collaborare con i paesi che hanno la nostra stessa visione in materia di energia, come la Norvegia, il Canada e l’Australia, in modo da ottenere un più forte consenso sul valore di un mercato internazionale dell’energia che sia aperto, trasparente e competitivo.</p>
      <p sl="en">Riconoscendo il valore del trattato sulla Carta dell’energia, concordo con il parere della commissione che la ratifica della Russia sarebbe estremamente importante. Tuttavia, al contempo credo fermamente che i principi della Carta debbano essere inclusi in un solido accordo sull’energia nell’ambito del quadro successivo all’accordo APC con la Russia.</p>
      <p sl="en">Ho una preoccupazione di carattere pratico riguardo al numero di relazioni che la Commissione dovrebbe produrre. So che ognuna è di per sé importante ma credo che la maggior parte delle questioni sollevate debbano essere trattate nel quadro della regolare revisione del piano d’azione per l’energia o lo siano già state nelle relazioni annue della Commissione sull’applicazione della normativa sulla concorrenza.</p>
      <p sl="en">Sono comunque favorevole ad un maggiore coinvolgimento del Parlamento ed esaminerò i suggerimenti proposti dai miei colleghi nel Collegio per determinare in pratica cosa possa fare la Commissione per interessarsi delle preoccupazioni evidenziate.</p>
      <p sl="en">Infine, per quanto riguarda la sostanza, la Commissione intende portare avanti l’impegno che si è assunta dall’inizio dello scorso anno e che riflette la maggior parte delle priorità individuate dalla relazione, in particolare in merito allo studio di fattibilità per esaminare gli accordi giuridici esistenti nell’UE nel caso in cui i settori energetici dei paesi vicini siano carenti e per studiare come rafforzarli.</p>
      <p sl="en">E’ ugualmente importante mettere sul tavolo proposte concrete concernenti la reciprocità e mi compiaccio che la relazione riconosca l’importanza delle misure di reciprocità tese a proteggere il nostro mercato interno dell’energia.</p>
      <p sl="en">La relazione è estremamente opportuna, sia dal punto di vista politico sia in termini di sostanza. La Commissione si è impegnata attivamente nell’ultimo anno e mezzo per rafforzare la politica estera dell’UE in materia di energia e, come riportato dalla relazione, ha ottenuto un certo numero di risultati significativi.</p>
      <p sl="en">Tuttavia, occorre che andiamo ancora avanti e pertanto do il mio pieno appoggio alla richiesta avanzata nella relazione di elaborare disposizioni concrete da inserire nei trattati, che portino alla creazione di una politica estera comune dell’Europa in materia di energia.</p>
      <p sl="en">Quando si parla di sicurezza energetica, si parla della sicurezza delle nostre economie e del nostro stile di vita. Poiché l’UE sta diventando sempre più dipendente dalle importazioni di energia, è fondamentale che vi sia una risposta coerente che metta a fuoco le sfide che ciò comporta, non da ultimo nelle nostre relazioni con i principali paesi terzi fornitori di energia. Ciò è già insito nell’ultimo pacchetto sui mercati interni dell’elettricità e del gas e mi compiaccio molto del vostro apprezzamento della proposta.</p>
      <p sl="en">Posso anche annunciare che la Commissione effettuerà una rassegna rapida e approfondita degli aspetti più ampi della politica esterna dell’UE in materia di energia e che i risultati di tale rassegna saranno certamente resi pubblici.</p>
      <p sl="en">Vorrei ringraziare la commissione per gli affari esteri ed in particolare il suo presidente, onorevole Saryusz-Wolski, per aver assunto quest’iniziativa e per aver offerto al Parlamento l’opportunità di discutere di questo tema così importante per l’Europa. Mi auguro che la nostra collaborazione possa ripetersi anche in futuro.</p>
    </intervention>
    <intervention id="2-411" speaker_id="33775" name="Jean-Pierre Audy" is_mep="True" mode="spoken">
      <p sl="fr">relatore per parere della commissione per il commercio internazionale. – Signora Presidente, signor Commissario, onorevoli colleghi, le mie prime parole sono di elogio per il collega e amico, onorevole Jacek Saryusz-Wolski, per la qualità della sua relazione.</p>
      <p sl="fr">Era tempo, infatti, che l’Europa parlasse a una sola voce in materia di energia perché dobbiamo far fronte a pesanti minacce sulla sicurezza degli approvvigionamenti energetici, il transito e gli investimenti.</p>
      <p sl="fr">Mi rammarico, tuttavia, che il paragrafo 62 della relazione sia troppo categorico quanto alla separazione totale tra produzione, trasporto e distribuzione di energia, perché esistono altre soluzioni per conciliare l’instaurazione di un mercato europeo dell’energia e l’indispensabile sicurezza politica che dobbiamo preservare sulle reti.</p>
      <p sl="fr">A livello di commercio internazionale, è necessario imporre l’inserimento del capitolo relativo all’energia in ogni nuovo accordo commerciale. A livello internazionale deve esistere una concorrenza equa, segnatamente per il tramite e sotto la sorveglianza dell’Organizzazione mondiale del commercio.</p>
      <p sl="fr">Infine, dobbiamo sostenere le iniziative scientifiche internazionali come il programma sperimentale di reattore termonucleare ITER che raggruppa, oltre all’Unione europea, numerosi altri partners del mondo intero.</p>
    </intervention>
    <intervention id="2-412" speaker_id="28974" name="Umberto Guidoni" is_mep="True" mode="spoken">
      <p sl="it">relatore per parere della commissione per l'ambiente, la sanità pubblica e la sicurezza alimentare . – Signor Presidente, onorevoli colleghi, l'esaurimento dei combustibili fossili e i cambiamenti nella situazione geopolitica hanno posto la sicurezza energetica in testa all'agenda politica dell'Unione europea.</p>
      <p sl="it">La crescente dipendenza dell'Unione europea dalle forniture energetiche esterne, provenienti soprattutto da paesi instabili, desta preoccupazione per gli interessi economici e politici degli Stati membri nonché per la sicurezza globale dell'Unione. Tuttavia, non credo che possiamo rispondere a queste sfide e a queste difficoltà soltanto aumentando la produzione e i rifornimenti dall'estero, ma piuttosto dobbiamo cercare all'interno dell'Europa la risposta alla richiesta di energia.</p>
      <p sl="it">Anche per questo la commissione ambiente si è espressa per puntare sull'efficienza energetica e sulle fonti rinnovabili entro il prossimo decennio, come la strada maestra per ridurre la dipendenza dal petrolio e dal gas. Poiché la produzione e il consumo dell'energia sono le fonti principali di emissioni di gas serra, è necessario un approccio integrato all'ambiente e all'energia per realizzare gli obiettivi di una politica energetica sostenibile.</p>
      <p sl="it">Perciò la lotta al cambiamento climatico non deve rimanere limitata alle politiche ambientali, bensì deve essere al centro delle politiche dell'Unione europea, sia le politiche interne che quelle commerciali. Ad esempio, riguardo ai biocarburanti è indispensabile che l'Unione europea verifichi che un tale uso non minacci la sicurezza dell'approvvigionamento alimentare a livello globale e non induca pressioni sull'economia del Sud del mondo verso espansioni delle monoculture e della deforestazione.</p>
      <p sl="it">Il sostegno a favore dello sviluppo e dell'utilizzo dei rinnovabili può assicurare un trasferimento equo di tecnologie ai paesi terzi e portare vantaggi in termini di leadership europea nello sviluppo dei mercati internazionali. Per questo è importante la proposta di partenariato energetico con l'Africa, al quale si deve aggiungere un analogo partenariato con la Cina e con l'India, considerando la crescita di questi paesi. E' prioritario il conseguimento degli obiettivi del millennio per i paesi in via di sviluppo.</p>
    </intervention>
    <intervention id="2-413" speaker_id="28127" name="Lena Ek" is_mep="True" mode="spoken">
      <p sl="en">relatore per parere della commissione per l’industria, la ricerca e l’energia . – Signora Presidente, le pietre angolari della politica energetica dell’Unione europea sono la trasparenza, la reciprocità e lo Stato di diritto. E come tutti abbiamo potuto sperimentare negli ultimi due anni, trattandosi di energia e di relazioni estere, la questione è anche di vitale importanza.</p>
      <p sl="en">L’Europa ha già problemi di sicurezza di approvvigionamento, diritti dei consumatori e protezione dell’ambiente e dobbiamo anche fare qualcosa contro l’effetto serra.</p>
      <p sl="en">Abbiamo anche gravi problemi di turbative del mercato, che la relazione del Commissario Neelie Kroes ci ha mostrato chiaramente e che ci impongono la necessità di frazionamenti, ed anche questa è una preoccupazione per le relazioni estere internazionali. Questo è un aspetto molto importante della questione. Quindi, dobbiamo ricostruire il nostro sistema europeo dell’energia per quanto riguarda la produzione, la distribuzione e il consumo.</p>
      <p sl="en">Vorrei ringraziare il relatore, onorevole Saryusz-Wolski, per la sua ottima collaborazione. Egli ha tenuto conto di tutti i testi presentati dalla commissione sull’industria, la ricerca e l’energia. Ciò che non mi soddisfa molto è l’aggiunta di una nuova carica, simile a quella di Solana, affinché l’Unione europea parli a una sola voce. Questa nuova carica potrebbe, secondo me, causare un’incertezza di ruoli portando a una situazione di “divide et impera ”, senza contare che adotta un approccio completamente opposto rispetto alle pietre angolari della nostra politica energetica. Non possiamo controllare la reciprocità tramite l’istituzione di una figura come questa, la trasparenza è bandita e i poteri del Parlamento affievoliti, che è pure l’opposto di quello che vogliamo in tutti gli altri settori. Pertanto abbiamo chiesto un voto separato domani.</p>
      <p sl="en">Per finire, concordo con il Commissario che è di vitale importanza inserire la questione energetica nel nuovo Trattato.</p>
    </intervention>
    <intervention id="2-414" speaker_id="1429" name="Christopher Beazley" is_mep="True" mode="spoken">
      <p sl="en">a nome del PPE-DE Group . – Signora Presidente, questa relazione è un lavoro serio, esauriente e ispirato. Il relatore ha saputo riunire il sostegno di tutta la commissione per gli affari esteri ma anche delle altre quattro commissioni di cui abbiamo udito il parere. Io credo che domani riceva il plauso di tutta l’Assemblea, incluso il mio personale e quello dei miei onorevoli colleghi britannici, del quale mi compiaccio particolarmente.</p>
      <p sl="en">Commissario Piebalgs, ha fatto una lunga introduzione nel suo intervento per sostenere l’iniziativa di cui il presidente della commissione, onorevole Saryusz-Wolski, si è fatto promotore – devo dire – con grande spirito innovativo e perizia, perché molte erano le sfide.</p>
      <p sl="en">Ho due questioni specifiche alle quali potrà forse rispondere. Parlando di uno dei nostri maggiori fornitori, la Russia, lei ha affermato di non veder l’ora che vi sia un nuovo accordo nell’ambito del piano d’azione. Cosa c’è che non va nel vecchio accordo che la Russia ha effettivamente firmato, la Carta dell’energia, incluso il protocollo sul transito? Perché, se i nostri vicini e fornitori, ai quali siamo legati da una dipendenza reciproca, si rifiutano costantemente di rispettare i patti, quale fiducia possiamo avere nel futuro? Vogliamo avere delle relazioni armoniose, ma dobbiamo difendere i nostri interessi e non semplicemente accordarci con coloro che sono in una posizione di forza.</p>
      <p sl="en">Non concordo con le riserve espresse dall’onorevole Ek – la quale forse potrebbe ascoltare – riguardo all’Alto rappresentante. Mi sembra che l’onorevole Saryusz-Wolski abbia assolutamente ragione nel dire che occorra un rappresentante istituzionale, sia che si tratti di voi o che si tratti, come previsto, di una doppia responsabilità della Commissione e del Consiglio. Sono in totale disaccordo con l’onorevole Ek. In questo modo si avrebbe una maggiore trasparenza, perché il Parlamento avrebbe un contatto diretto nel ruolo di questo Alto rappresentante e Vicepresidente della Commissione.</p>
      <p sl="en">Potrebbe soffermarsi nella sua risposta su questo aspetto istituzionale, che a me sembra estremamente rilevante e che il Parlamento evidenzierà con forza?</p>
    </intervention>
    <intervention id="2-415" speaker_id="28279" name="Justas Vincas Paleckis" is_mep="True" mode="spoken">
      <p sl="lt">a nome del gruppo PSE . – Signora Presidente, vorrei congratularmi con il relatore e ringraziarlo per la sua valida collaborazione nell’opera di coordinamento delle modifiche apportate alla relazione su una questione così nuova e ardita.</p>
      <p sl="lt">L’Unione europea sta cercando di attuare non senza fatica la sua politica estera e di sicurezza comune e sta iniziando a mettere a punto una sua politica dell’energia. Sta addirittura proponendo di più, cioè di creare una politica estera comune in materia di energia. Io credo che sia la cosa giusta da fare, perché la politica estera sta diventando sempre più palesemente interconnessa con la politica energetica e noi dobbiamo guardare al futuro.</p>
      <p sl="lt">I paesi che controllano le fonti energetiche possono cadere nella tentazione di controllare tutto il mondo o al meno di esercitare una speciale influenza su determinate regioni. Questa relazione suggerisce modi per evitare questo servendosi di un legittimo principio dell’UE: la solidarietà. Sono certo che l’istituzione di un Alto rappresentante per la politica estera in materia di energia con una duplice subordinazione sia molto importante. Ricordando la famosa espressione di Henry Kissinger, i funzionari dei paesi che forniscono energia, i paesi di transito e i rappresentanti delle grandi compagnie lo chiameranno ed egli non sarà in grado di porre fine alle chiamate che gli arriveranno dalle capitali degli Stati membri dell’UE.</p>
      <p sl="lt">I membri del Parlamento europeo dovrebbero ricevere relazioni da parte della Commissione riguardo all’attuazione della politica proposta e alla valutazione di come i paesi terzi stiano conformandosi ai principi di trasparenza e reciprocità. Se questa politica sarà accettata dall’Unione europea, eviteremo inciampi qualora vengano conclusi accordi bilaterali eludendo i paesi vicini nell’Unione europea.</p>
      <p sl="lt">L’UE e la Russia hanno una dipendenza reciproca per quanto riguarda le importazioni e le esportazioni di energia. Entrambe stanno cercando di trovare delle soluzioni per diversificare e non smetteranno. Tuttavia, resteranno partners naturali nel rifornirsi a vicenda ancora per un bel po’ di tempo. E’ importante che gli accordi tra l’UE e la Russia debbano fondarsi sul diritto internazionale, essere trasparenti e chiaramente monitorati. La strada per arrivare a questo è indicata nella relazione.</p>
      <a text="(Applausi)"/>
    </intervention>
    <intervention id="2-416" speaker_id="23830" name="István Szent-Iványi" is_mep="True" mode="spoken">
      <p sl="hu">a nome del gruppo ALDE . – Signora Presidente, signor Commissario, innanzi tutto vorrei congratularmi con l’onorevole Saryusz-Wolski, che ha redatto un’eccellente relazione su un argomento topico molto importante, e vorrei ringraziare anche lei per la sua collaborazione e la sua volontà di raggiungere un compromesso.</p>
      <p sl="hu">Non v’è dubbio che la questione della sicurezza energetica sia una delle principali sfide che deve affrontare l’Europa. Oggi non si tratta più di una questione prettamente tecnica, o economica, o anche di gestione del settore. Fondamentalmente, si tratta oggi di una questione strategica.</p>
      <p sl="hu">Per quanto riguarda il suo fabbisogno energetico totale, attualmente l’Unione europea dipende per il 50% dall’esterno. Stando alle stime degli esperti, entro il 2030 essa importerà il 70% del suo fabbisogno energetico. Attualmente molti Stati membri dipendono in misura ancor maggiore dalle forniture energetiche esterne e un piccolo gruppo di nuovi Stati membri dipende da un unico fornitore. Inoltre, si tratta di un fornitore che sta sfruttando sempre di più l’energia come mezzo per far valere i propri interessi politici. Talvolta è determinato a punire gli Stati membri, talvolta a dividerli. Onorevoli colleghi, sto parlando della Russia.</p>
      <p sl="hu">E’ necessaria con urgenza una politica energetica comune basata sull’unità e sulla solidarietà, proprio come ha esposto l’onorevole Saryusz-Wolski. E’ vitale diversificare le nostre fonti e i nostri corridoi di trasporto, perché le regioni del mondo con cui trattiamo in entrambi i casi sono instabili, o in gran parte instabili, e ciò rappresenta una minaccia per la sicurezza del nostro approvvigionamento.</p>
      <p sl="hu">La relazione propone di nominare un Alto rappresentante per la politica estera sull’energia, ma il gruppo ALDE non è favorevole a tale proposta. Siamo preoccupati che ciò possa portare a un conflitto di competenze; siamo preoccupati che i poteri di controllo del Parlamento possano essere limitati e temiamo che ciò non rappresenti un reale valore aggiunto.</p>
      <p sl="hu">Allo stesso tempo, tuttavia, crediamo che un aspetto molto importante della relazione sia che mette in risalto la rilevanza dei progetti per l’energia, segnatamente NABUCCO, in quanto iniziative comuni dell’Unione europea che rappresentano un primo passo verso l’attuazione di una vera e propria politica estera comune in materia di energia.</p>
      <p sl="hu">La relazione e l’onorevole Saryusz-Wolski meritano un credito particolare per aver attirato l’attenzione sulle preoccupazioni relative al gasdotto Nordstream. Tali preoccupazioni sono in parte di natura ambientale, ma in gran parte anche di natura politica e il gasdotto potrà essere costruito solo se si troveranno soluzioni e risposte soddisfacenti a tali preoccupazioni. La Carta dell’energia è particolarmente importante perché è la base della cooperazione europea in materia di energia ed anche la Russia deve ratificarla. Grazie.</p>
    </intervention>
    <intervention id="2-417" speaker_id="28358" name="Konrad Szymański" is_mep="True" mode="spoken">
      <p sl="pl">a nome del gruppo UEN . – Abbiamo una buona opportunità di realizzare una politica energetica comune. La più recente comunicazione della Commissione indica che siamo sulla strada giusta ed anche la relazione dell’onorevole Saryusz-Wolski è un importante passo avanti in questa direzione.</p>
      <p sl="pl">In primo luogo, la relazione traccia un quadro realistico dei problemi connessi al commercio dell’energia nel contesto della politica estera. L’Unione europea ha rimandato per troppo tempo. C’è voluto l’affronto ostile e illecito da parte della Russia per farci capire che il commercio è diventato un vile strumento politico. La relazione inserisce la sicurezza energetica tra le priorità dell’UE in materia di sicurezza.</p>
      <p sl="pl">La relazione definisce chiaramente il principio di solidarietà e sottolinea l’esigenza di diversificare i fornitori e i corridoi di trasporto. Nutriamo ragionevolissimi dubbi quanto al gasdotto Nordstream, al fatto che la Russia rispetti i principi della Carta dell’energia, al coinvolgimento dell’OMC e all’espansione della nostra politica energetica al di là del contesto degli Stati membri dell’Unione.</p>
      <p sl="pl">Per tutti questi motivi, il nostro gruppo politico è lieto di dare il suo appoggio a questa relazione. Le mie congratulazioni al relatore.</p>
    </intervention>
    <intervention id="2-418" speaker_id="28233" name="Rebecca Harms" is_mep="True" mode="spoken">
      <p sl="de">a nome del gruppo Verts/ALE . – Signora Presidente, onorevoli deputati, condivido le valutazioni del relatore, onorevole Saryusz-Wolski, in merito ai problemi di dipendenza dalle importazioni e alla crescente dipendenza dalle importazioni di materie prime energetiche e ho pochissimo da ridire – la relazione traccia un’ottima descrizione. Non concordo, tuttavia con le soluzioni presentate dalla relazione e sono del parere che il testo avrebbe dovuto riflettere gli obiettivi strategici fondamentali della politica energetica interna dell’Unione.</p>
      <p sl="de">A mio avviso, lo strumento più valido per ridurre questa crescente dipendenza dalle importazioni è diminuire il consumo di energia in tutti i settori e credo inoltre che l’obiettivo di aumentare del 20% l’efficienza energetica entro il 2020 debba trovare riscontro anche nella strategia della politica estera comune in materia di energia. Se si considera che nella sola Russia il settore dell’edilizia consuma inutilmente tanto gas quanto ne viene esportato dalla Russia nell’Unione europea, si capisce chiaramente quanto potremmo guadagnare potenziando la nostra efficienza energetica interna e modificando la nostra strategia energetica esterna nei confronti della Russia in modo viabile. Ciò implicherebbe anche influenzare la politica interna della Russia in materia di energia, per esempio.</p>
      <p sl="de">Per quanto riguarda il petrolio – la dipendenza dall’OPEC è sempre uno svantaggio alla luce delle accese discussioni con la Russia – direi: se l’Europa riuscisse a dare l’esempio e a costruire automobili economiche ed efficienti e ad applicare una tassa sui carburanti aerei per il gasolio per l’aviazione, potremmo guadagnare di più che con le accese discussioni con l’OPEC riguardo ai mercati e alle opportunità di esportazione.</p>
      <p sl="de">Approviamo alcune parti, onorevole Mr Saryusz-Wolski, ma non altre!</p>
    </intervention>
    <intervention id="2-419" speaker_id="28249" name="Tobias Pflüger" is_mep="True" mode="spoken">
      <p sl="de">a nome del gruppo GUE/NGL . – Signora Presidente, questa è una relazione molto onesta sotto vari aspetti. La formulazione è chiara. Non vi è stata sino ad oggi alcuna base nell’ambito dei Trattati per questa politica energetica. Esatto! Allora per me la domanda è: perché prendere quest’iniziativa?</p>
      <p sl="de">L’iniziativa viene presa – l’abbiamo udito or ora ancor più chiaramente nei contributi orali di quanto non fosse scritto nella relazione – a causa della politica energetica della Russia. Questa linea di fondo è precisamente il filo conduttore di tutta la relazione. E’ una relazione contro la Russia. – come chiaramente enunciato in vario modo e in vari punti del testo – ed è una relazione che afferma chiaramente che l’Unione europea vuole essere un attore globale e che virtualmente la politica energetica è un mezzo per raggiungere tale fine. Anche questo è onesto, in un certo senso, anche se è qualcosa che non è detto possa essere politicamente auspicabile. Ebbene, noi non lo auspichiamo!</p>
      <p sl="de">La relazione pone chiari interrogativi in relazione ad alcuni progetti. Anche la politica di lobby per il progetto di gasdotto Nabucco, che pure viene portato avanti da questo Parlamento, figura nella relazione. I paesi vengono considerati dal punto di vista della collettività: la Turchia è trattata quasi esclusivamente come il punto nevralgico per il transito delle forniture energetiche. Ma la Turchia è molto più di questo. Trovo le parole usate in riferimento agli Stati Uniti particolarmente interessanti. Cito: “sottolinea l’importanza di un dialogo rafforzato nel settore dell’energia con gli Stati Uniti e altri partner essenziali in materia di energia che condividono i valori dell’Unione europea”. Vorrei solo ricordarvi che gli USA stanno conducendo una guerra in Iraq con tutta una serie di alleati in parte anche per questioni energetiche. Se sono questi i valori condivisi, dobbiamo essere molto chiari e dire no a questa proposta!</p>
      <p sl="de">Il testo dice chiaramente che, nel G8, i vari Stati membri che vi partecipano sosterranno gli interessi del settore dell’energia e che sarà stabilito un legame con le componenti militari. Come ho detto, è una relazione molto onesta per molti versi. Un mio collega l’ha descritta così: in questa relazione si respira l’aria della Guerra Fredda. Credo che il mio collega abbia ragione e pertanto il mio gruppo respinge questa relazione.</p>
    </intervention>
    <intervention id="2-420" speaker_id="4507" name="Bastiaan Belder" is_mep="True" mode="spoken">
      <p sl="nl">a nome del gruppo IND/DEM . – Signora Presidente, il tempo stringe e sono necessari passi concreti verso una politica estera europea in materia di energia. La relazione dell’onorevole Saryusz-Wolski non spinge il progetto Nabucco in particolare senza una buona ragione. IL nostro Commissario per l’energia, Piebalgs, ha eloquentemente definito questo gasdotto “la summa della politica comune europea in materia di energia”. Benissimo, alle parole deve seguire l’azione ed è per questo che accogliamo con grande favore la nomina di Jozias van Aartsen a coordinatore europeo del progetto Nabucco.</p>
      <p sl="nl">Anche le recenti missioni britannica e austriaca rispetto ai potenziali fornitori di gas per il progetto Nabucco, il Turkmenistan e l’Azerbaigian, sono una riprova della risolutezza europea. In ogni evenienza, le risposte di Ashkhabat e di Baku offrono prospettive. Due questioni sono di essenziale importanza per un effettivo monitoraggio del progetto Nabucco, il cui costo è dell’ordine di miliardi di euro. In primo luogo vi deve essere armonia tra gli attuali partners del gruppo. In breve, il responsabile del progetto, l’austriaca OMV, deve immediatamente sospendere i suoi ostinati e ostili tentativi di assumere il controllo su l’altro partner , l’ungherese MOL. Un compito urgente del nuovo coordinatore del progetto Nabucco, Van Aartsen, consisterà chiaramente nel controllare per conto dell’UE che non vi siano ulteriori tentativi da parte della Russia di infiltrarsi in questo interessante progetto di diversificazione energetica.</p>
      <p sl="nl">Signora Presidente, nel caso che il progetto Nabucco ed altri progetti analoghi europei non dovessero avere successo, vi sarà una diversificazione energetica insufficiente per i nuovi Stati membri dell’UE. Ciò porterà ad una frammentazione del mercato europeo dell’energia e la cortina diplomatica calerà sulla politica energetica esterna dell’Europa. Le Istituzioni europee non devono permettere che ciò accada.</p>
    </intervention>
    <intervention id="2-421" speaker_id="28427" name="Alessandro Battilocchio" is_mep="True" mode="spoken">
      <p sl="it">Signor Presidente, onorevoli colleghi, condivido, come relatore, la necessità e l'importanza di allineare la politica estera alla politica energetica.</p>
      <p sl="it">Spero non occorra insistere su quanto un'adeguata coerenza tra le due politiche, che da una strategia comune uscirebbero entrambe rafforzate, porterebbe crescita economia e benessere per i cittadini europei, nonché maggiore stabilità politica a livello mondiale con un probabile effetto domino sui maggiori partner europei.</p>
      <p sl="it">Tuttavia la priorità non va legata esclusivamente alla sicurezza degli approvvigionamenti, dobbiamo infatti puntare al contempo ad una politica energetica sostenibile ed efficiente, che renda l'Europa progressivamente autosufficiente in materia e quindi indipendente da pressioni esterne che possono condizionare, a volte pesantemente, l'impegno UE per la promozione della democrazia, dei diritti umani e della pace.</p>
      <p sl="it">Una politica comune efficiente non potrà prescindere da maggiori risorse per la ricerca sulle energie rinnovabili così come su investimenti per il nucleare, puntiamo quindi su ciò che abbiamo: competenze, professionalità e tecnologie. Se ci mettiamo anche la volontà politica possiamo trasformare l'emergenza energetica europea in un'opportunità unica: guadagnare un vantaggio tecnologico assoluto per vincere, al momento dell'imminente crisi energetica mondiale, la sfida economica con i nostri principali concorrenti.</p>
    </intervention>
    <intervention id="2-422" speaker_id="28424" name="Tunne Kelam" is_mep="True" mode="spoken">
      <p sl="en">Signora Presidente, la discussione odierna potrebbe benissimo intitolarsi “Chi avrà il sopravvento nel condurre le politiche estere dell’UE?”. Saranno le grandi società e i paesi terzi oppure le Istituzioni europee?</p>
      <p sl="en">Creando una politica comune per l’energia, come proposto dall’onorevole Saryusz-Wolski, l’UE assumerà molta più forza sulla scena internazionale e sarà in una migliore posizione per difendere gli interessi di tutti i suoi Stati membri. Una politica energetica comune deve diventare parte integrante della nostra politica di sicurezza comune.</p>
      <p sl="en">Nel gennaio del 2006, i paesi dell’UE hanno iniziato a capire che l’energia è stata usata e sarà usata dalla Russia come strumento centrale delle sue politiche estere. Il Presidente Putin ha apertamente dichiarato che tale sarebbe stato il ruolo della società di Stato Gazprom. Per il mio paese, l’Estonia, questa non è una novità: l’Estonia ha sperimentato un blocco totale dell’energia sedici anni fa, quando la Russia punì la sua ex-colonia per aver cercato di diventare completamente indipendente.</p>
      <p sl="en">Questa relazione dimostra che è tempo di adottare una strategia unitaria. Troppo spesso, infatti, gli accordi bilaterali hanno portato a non considerare gli standard democratici ed hanno causato un reale danno all’unità e alla credibilità dell’UE. Per esempio, il progetto di gasdotto del Mar Baltico dovrebbe essere innanzi tutto considerato uno strumento politico, che permetterà alla Russia di Putin di dividere ancor più l’Europa mettendo gli Stati gli uni contro gli altri.</p>
      <p sl="en">Pertanto, sostengo con forza due idee chiave di questa relazione: creare un funzionario speciale per l’UE che coordini le politiche estere in materia di energia e inserire una clausola di solidarietà energetica nei futuri trattati. Ma soprattutto sono stato incoraggiato dall’atteggiamento profondamente professionale, costruttivo e aperto dimostrato dal Commissario Piebalgs e mi auguro che continui ad esservi una buona cooperazione in futuro.</p>
    </intervention>
    <intervention id="2-423" speaker_id="2295" name="Hannes Swoboda" is_mep="True" mode="spoken">
      <p sl="de">Signora Presidente, innanzi tutto vorrei ringraziare il relatore, onorevole Saryusz-Wolski, per aver potuto ben collaborare con lui e aver raggiunto un compromesso. Uno di tali compromessi è appena stato menzionato e riguarda coloro che sono responsabili della politica estera in materia di energia. So che si tratta di un ambito difficile, non scevro da controversie, e il Commissario ha ancora molto lavoro davanti a sé. Andando avanti, dovranno essere interessati non solo i servizi di politica estera della Commissione, ma anche quelli di politica energetica.</p>
      <p sl="de">Un obiettivo importante della nostra politica estera in materia di energia è la diversificazione. Ciò non significa che vogliamo intraprendere delle azioni contro i paesi dai quali otteniamo greggio o gas naturale, ma che vogliamo attingere ad altre fonti. Anche la Russia sta cercando di accedere alle fonti per fornire petrolio greggio o gas naturale all’Europa. E’ un nostro diritto legittimo cercare di procurarci anche questo tipo di accesso. Inoltre, la questione della reciprocità è un aspetto importante delle relazioni con la Russia. Per il nostro gruppo, ciò non comporta una politica contro la Russia, ma una politica su un piano di parità. Se la Russia aprirà i suoi mercati, anche noi lo faremo. Ma non è possibile che ci venga chiesta una completa apertura a fronte di una completa chiusura da parte della Russia. Sarebbe assurdo per noi.</p>
      <p sl="de">L’ultimo punto che vorrei toccare riguarda una questione molto difficile, che pure è prevista tra gli emendamenti, e che è quella della correlazione tra politica energetica e politica dei diritti umani. Quando mi sono recato in Azerbaigian per una breve visita con alcuni colleghi, ne abbiamo discusso. Sfortunatamente, la maggior parte delle nostre fonti di approvvigionamento si trova in paesi nei quali la questione dei diritti umani non è certo una delle principali priorità. Ciò non può portarci a dire che non vogliamo più rifornirci da questi paesi. Tuttavia deve portarci a dire – se vogliamo rimanere credibili – che ci interesseremo di entrambi gli aspetti: la politica energetica, ma anche quella dei diritti umani cercando di far migliorare la situazione in questi paesi. Non possiamo limitarci a dire: ”Noi attingiamo energia, nient’altro ci interessa”. Dobbiamo offrire una strategia parallela. Questa è la sola cosa credibile da fare.</p>
    </intervention>
    <intervention id="2-424" speaker_id="2340" name="Samuli Pohjamo" is_mep="True" mode="spoken">
      <p sl="fi">Signora Presidente, desidero anch’io congratularmi con l’onorevole Saryusz-Wolski per il suo eccellente lavoro su una questione di grande rilevanza. La relazione dimostra che l’Unione deve fare ancora molto per istituire una politica comune in materia di energia.</p>
      <p sl="fi">Vorrei sottolineare l’importanza delle energie rinnovabili come mezzo per accrescere l’autosufficienza energetica, diversificare le fonti di energia e limitare il cambiamento climatico. Dobbiamo investire ancora in modo considerevole nella ricerca e nello sviluppo dei prodotti se vogliamo aumentare la parte di energie rinnovabili.</p>
      <p sl="fi">Gli Stati membri devono poter preservare il loro diritto di decidere in materia di energia e sfruttare le loro fonti, ma al contempo è necessario cooperare, scambiarsi le migliori prassi e condividere norme e regole comuni per promuovere lo sviluppo di una politica energetica comune.</p>
      <p sl="fi">E’ anche importante attuare progetti congiunti sulle energie rinnovabili in collaborazione con i paesi vicini dell’Unione, sì che tutte le fonti di energia rinnovabile in Europa possano essere sfruttate in modo più efficace, più efficiente e più sostenibile.</p>
    </intervention>
    <intervention id="2-425" speaker_id="28617" name="Inese Vaidere" is_mep="True" mode="spoken">
      <p sl="lv">Onorevoli colleghi, innanzi tutto vorrei ringraziare il relatore, onorevole Saryusz-Wolski, per il suo lavoro esauriente e estremamente topico. L’energia è una sfera di competenza che l’UE condivide con gli Stati membri. Appare chiaro, quindi, che stando così le cose non sia facile lavorare per una politica estera comune in materia di energia. Tuttavia, risolvere la situazione affrettatamente ci rende dipendenti, per quanto riguarda l’approvvigionamento energetico, da paesi instabili con dubbie credenziali democratiche. La sicurezza dell’approvvigionamento energetico è un elemento importante della sicurezza generale. Fino ad oggi l’esperienza ha dimostrato che l’energia può essere uno strumento molto efficace per esercitare pressioni politiche. La sola contromisura è rappresentata da una politica comune e di solidarietà. Uno dei più grandi fornitori dell’Unione europea è la Russia, con la quale è attualmente in fase di conclusione un nuovo accordo di partenariato e di cooperazione. I principi della Carta dell’energia devono essere inseriti in questo accordo e, naturalmente, la Russia deve ratificare la Carta. In relazione ai paesi non UE in cui si registra un crescente bisogno di energia, l’Unione europea dovrebbe assicurare che la tecnologia per sfruttare le fonti rinnovabili venisse loro trasmessa in termini preferenziali. Ciò sarebbe d’indubbia utilità sotto molti rispetti per il futuro. La settimana scorsa la Commissione ha pubblicato una proposta per un’ulteriore liberalizzazione del mercato. Malauguratamente, tale proposta si è scontrata all’opposizione di alcuni Stati membri e della Russia. E’ sintomatico che l’opposizione provenga da parte di quei paesi dove l’industria ha recentemente cercato di trarre profitti instaurando speciali relazioni bilaterali ed ignorando i diritti e gli interessi degli altri Stati membri, come per esempio si è verificato nel caso del progetto di gasdotto nord europeo. Voglio sperare che si riesca nonostante tutto a trovare un accordo e che questo ci renda più forti anche nei confronti delle relazioni estere. Grazie.</p>
    </intervention>
    <intervention id="2-426" speaker_id="1833" name="Marie Anne Isler Béguin" is_mep="True" mode="spoken">
      <p sl="fr">Signora Presidente, grazie al nostro relatore. L'energia è diventata una sfida strategica. Ed è anche il tallone d’Achille dell’Unione europea. Non potendo soddisfare da sola il proprio fabbisogno energetico, l’Unione europea cerca con tutte le forze di diversificare le fonti di approvvigionamento in base ad accordi commerciali con paesi dell’America latina, dell’Africa e dell’Eurasia.</p>
      <p sl="fr">Il recente disaccordo tra l’Unione europea e la Russia in merito alla Carta dell’energia, indica che la sicurezza energetica è entrata in una nuova era. Di fronte all’esaurimento delle risorse petrolifere, con il pericolo che rappresenta tuttora l’atomo e l’avvento di potenze energetiche come la Russia o il Brasile, è inoltre essenziale riaffermare la politica di sviluppo sostenibile dell’Unione europea. E, in questo senso, una politica estera coerente rifletterà prima di tutto gli obiettivi fissati in materia di energie rinnovabili dal Consiglio europeo di questa primavera. Tale politica dovrà anche inserire il postulato dell’efficienza energetica nelle nostre relazioni estere. Non basta esigere dagli altri, specie dai nostri paesi vicini, la garanzia di un approvvigionamento costante. Occorre anche assicurare un vero e proprio coordinamento tra i 27 Stati membri.</p>
      <p sl="fr">Di fatto, la sicurezza energetica implica una perdita di sovranità in un settore europeo oramai strategico. La pressione esercitata sui governi dall’approvvigionamento energetico non deve farci prendere decisioni precipitose e distoglierci dai principi che abbiamo elaborato collettivamente. Come ha ricordato l’ex Presidente del Parlamento europeo al Presidente Putin, i diritti dell’uomo non possono diventare merce di scambio alla luce delle nostre esigenze energetiche. Al contrario, dobbiamo condizionare il nostro approvvigionamento al rispetto dei diritti dell’uomo.</p>
    </intervention>
    <intervention id="2-427" speaker_id="28406" name="Miguel Portas" is_mep="True" mode="spoken">
      <p sl="pt">Questa relazione inizia con un vero e proprio problema – la dipendenza energetica dell’Unione – ma giunge alla conclusione sbagliata. Il nemico non è la Russia, indipendentemente dalla vostra opinione su Putin, né l’Algeria, a prescindere dalla vostra approvazione delle sue forze armate. Il cambiamento climatico, il fardello dei combustibili fossili e uno stile di vita che implica un alto consumo di energia, questi sono i vostri avversari – interni ed esterni. Non riusciremo a batterli concentrandoci su questioni di sicurezza che fanno parte dell’era della Guerra Fredda.</p>
      <p sl="pt">L’ossessione della sicurezza mina la cooperazione e porta ad una politica interna in cui tutto è lecito: dalla fusione nucleare ai biocarburanti. Solo ieri Le Monde ha rivelato le conclusioni di Paul Crutzen: un litro di biocarburante può contribuire ad aumentare l’effetto serra due volte di più che un litro di carburante fossile.</p>
      <p sl="pt">In conclusione, vorrei parafrasare José Sócrates: sarebbe forse una buona idea cominciare a dar retta agli scienziati e agli economisti invece che ai geostrateghi da salotto.</p>
    </intervention>
    <intervention id="2-428" speaker_id="28496" name="Thomas Wise" is_mep="True" mode="spoken">
      <p sl="en">Signora Presidente, quando l’UE parla di politica estera comune in materia di energia, bisogna stare molto attenti a capire con chi ci si riproponga di concludere affari. Il Presidente Putin è noto per aver detto: “La Commissione non si dovrebbe fare illusioni. Se vuole acquistare il gas russo, deve trattare con lo Stato russo”.</p>
      <p sl="en">Gazprom non è una società privata. E’ uno strumento statale della politica estera russa. Inoltre, è nelle mano degli scagnozzi politici del Presidente Putin e presumibilmente della criminalità organizzata. Si prenda ad esempio Alisher Usmanov. Questo signore, figlio di un burocrate comunista, è il presidente della Gazprom Invest Holdings, il gruppo che gestisce gli affari di Gazprom al di fuori della Russia. E’ l’uomo con cui noi trattiamo. E’ l’uomo che taglia le forniture di gas agli Stati suoi clienti che osano mettere in discussione le pretese di Gazprom. Presunto delinquente e ricattatore, ha scontato una condanna a sei anni di prigione in Unione Sovietica durante gli anni ’80 ed è stato poi graziato per ordine del capo della mafia uzbeca nonché signore indiscusso del mercato dell’eroina, Gafur Rakhimov, noto come suo mentore.</p>
      <p sl="en">Usmanov ha acquistato il quotidiano Kommersant . Tre mesi dopo il giornalista Ivan Safronov, un critico del regime di Putin che appena poche settimane prima era stato violentemente interrogato dall’FSB, come viene chiamato adesso il KGB, è rimasto ucciso in circostanze misteriose precipitando dalla finestra del suo appartamento, stringendo sempre in mano la borsa della spesa.</p>
      <p sl="en">Secondo Craig Murray, ex ambasciatore britannico in Uzbekistan, è stato Usmanov a ordinare che fossero sospese le forniture della Georgia all’inizio di quest’anno. Le faccio notare, signora Presidente, che il Cremlino si è appena rifiutato di approvare la costruzione di un gasdotto verso l’Unione europea passante per il territorio della Georgia. Queste sono le persone con cui volete concludere affari. Queste sono le persone attorno alle quali volete plasmare la vostra politica estera dell’energia. Signor Commissario, buona fortuna. Ne avrà bisogno.</p>
    </intervention>
    <intervention id="2-429" speaker_id="1055" name="Godelieve Quisthoudt-Rowohl" is_mep="True" mode="spoken">
      <p sl="de">Signora Presidente, innanzi tutto vorrei congratularmi con il relatore, onorevole Saryusz-Wolski. Quanto sia importante la relazione è dimostrato dalla grande affluenza in Aula ad un’ora così tarda e dal tono emotivamente partecipe dei contributi degli onorevoli parlamentari dei vari gruppi politici e delle varie nazionalità. Quindi mi congratulo per la redazione e per l’adozione del testo.</p>
      <p sl="de">Come relatrice per le relazioni commerciali ed economiche tra l’UE e la Russia, vorrei analizzare due aspetti ed esprimere un commento di natura generale.</p>
      <p sl="de">Il primo aspetto riguarda gli accordi bilaterali sull’energia. Se ho letto bene, la relazione Saryusz-Wolski verte “su una politica estera comune dell’Europa in materia di energia”. In altre parole, questa politica estera comune in materia di energia non esiste ancora. Giacché ancora non esiste, deve essere possibile trovare altri modi per parlare di energia. Gli Stati membri possono effettivamente accordarsi tra loro – ciò è fortemente auspicabile, ma non è obbligatorio. Non è possibile porre il veto su degli accordi bilaterali. Fa certo parte del senso della realtà del relatore – che so che voleva qualcos’altro – l’averlo scritto nella sua relazione.</p>
      <p sl="de">Il secondo aspetto riguarda il fatto di collegare la Carta dell’energia all’adesione della Russia all’OMC. Correlare la ratifica della Carta dell’energia all’adesione all’OMC è un passo all’indietro. E’ anche un vantaggio per l’UE se la Russia diventa membro dell’OMC. Inoltre, non siamo in grado di decidere da soli su questo aspetto.</p>
      <p sl="de">La relazione sulla politica estera comune dell’Europa in materia di energia propende per la Russia, ma ciò dipende solamente dalla situazione attuale.</p>
    </intervention>
    <intervention id="2-430" speaker_id="23707" name="Libor Rouček" is_mep="True" mode="spoken">
      <p sl="cs">Onorevoli colleghi, l’Unione europea è sempre più dipendente dalle fonti tradizionali di energia, in particolare dal petrolio e dal gas naturale. Occorre adottare molte importanti misure per limitare e ridurre tale dipendenza. Ad esempio, è necessario realizzare un sostanziale risparmio energetico e promuovere la ricerca in questo campo. E’ necessario iniziare a fare un maggior uso dei combustibili alternativi, dal vento, dall’acqua e dalla biomassa fino ad arrivare ai reattori nucleari. E’ necessario assicurare una diversificazione territoriale degli approvvigionamenti, con una grande varietà di paesi e di percorsi.</p>
      <p sl="cs">Tutte queste sfide e tutti questi compiti non possono essere affrontati indipendentemente a livello esclusivamente nazionale. Sta diventando chiaro – e anche i politici di molti paesi euroscettici stanno cominciando a capirlo – che dobbiamo trovare soluzioni condivise, tramite le nostre politiche comuni europee. Ciò vale anche per la politica estera comune dell’Europa in materia di energia.</p>
      <p sl="cs">Pertanto, accolgo con favore la relazione dell’onorevole Saryusz-Wolski come passo necessario e come elemento vitale della discussione su tale politica. La relazione enuncia importanti principi e raccomandazioni: l’Unione europea dovrebbe osservarli per parlare a una sola voce e per difendere gli interessi di tutti gli Stati membri, inclusi quelli al di fuori dell’Unione. Tra questi capisaldi e tra questi principi fondamentali vi è il principio importantissimo della solidarietà, della solidarietà nelle situazioni di crisi. E’ possibile sostenere tutti questi criteri e tutti questi principi. Tuttavia, per realizzarli occorre anche una nuova e solida base giuridica, in altre parole occorre una riforma del Trattato. A mio avviso, dovremo tener presente questo aspetto quando discuteremo dell’istituzione della nostra politica estera comune in materia di energia.</p>
    </intervention>
    <intervention id="2-431" speaker_id="28262" name="Henrik Lax" is_mep="True" mode="spoken">
      <p sl="sv">Signora Presidente, ringrazio il relatore per aver cercato di trasformare il progetto russo-tedesco Nordstream in una preoccupazione che riguarda l’intera Unione europea. Perché questo è ciò che è in realtà. L’Ue ha bisogno di gas e la Russia ha bisogno dei proventi della sua esportazione. Al contempo, il progetto suscita timori e preoccupazioni tra gli abitanti delle regioni del Baltico ed è visto come una minaccia. Occorrono misure per rinsaldare la fiducia e fugare la sfiducia. La Russia non può continuare a fomentare il suo antagonismo contro le popolazioni che vivono lungo la sua linea principale di esportazione. Ma solo un’UE unita può riuscire a mutare quella che adesso è percepita come una minaccia in un’opportunità ed in un progresso nelle relazioni con la Russia.</p>
      <p sl="sv">Per dar via libera al progetto l’UE deve chiedere quanto segue: una valutazione affidabile delle sue conseguenze sull’ambiente, garanzie di compensazione nel caso in cui il gasdotto provochi incidenti ed un completo controllo delle operazioni da parte di un organo di monitoraggio composto da rappresentanti dei paesi che si affacciano sul Mar Baltico.</p>
    </intervention>
    <intervention id="2-432" speaker_id="28389" name="Zbigniew Krzysztof Kuźmiuk" is_mep="True" mode="spoken">
      <p sl="pl">Signora Presidente, signor Commissario, vorrei far osservare che dal punto di vista dei singoli paesi e delle singole società esistono tre tipi di sicurezza che sono di suprema importanza: la sicurezza energetica, la sicurezza alimentare e la sicurezza delle persone. Quindi trasmetto i miei ringraziamenti all’autore della relazione sulla politica estera comune dell’Europa in materia di energia, onorevole Saryusz-Wolski, per aver elaborato questo insieme organico di idee sul tema della sicurezza energetica dell’Unione europea. Vorrei anche esprimere l’auspicio che una politica energetica comune sia inserita nel Trattato di riforma dell’Unione europea.</p>
      <p sl="pl">La Polonia, che io rappresento, sta sperimentando su se stessa gli effetti di una divergenza di interessi per quanto riguarda la politica energetica tra i singoli Stati membri. Un palese esempio di tutto ciò è il modo in cui la Russia e la Germania stanno attuando il loro investimento sul gasdotto del Mar Baltico a tutto danno degli interessi sia della Polonia che degli altri Stati baltici.</p>
      <p sl="pl">Due anni fa, ad una riunione del Consiglio europeo, la Polonia annunciò una proposta per una politica energetica comune che potrebbe riassumersi nel motto “uno per tutti e tutti per uno”. E’ un bene che la relazione in discussione oggi stia andando in quella direzione e proponga soluzioni comuni che mettano in pratica tale principio. In effetti, non c’è dubbio che senza unità nel proteggere gli interessi energetici dell’Unione europea e senza rispetto del principio di solidarietà nelle situazioni di crisi, l’Unione europea non sarà vista come un singolo corpo.</p>
    </intervention>
    <intervention id="2-433" speaker_id="28350" name="Jana Hybášková" is_mep="True" mode="spoken">
      <p sl="en">Signora Presidente, signor Commissario, vi ringrazio e mi congratulo con voi e con l’onorevole Saryusz-Wolski per il lavoro svolto e per i risultati ottenuti.</p>
      <p sl="en">Mi sia consentito oggi di aprire una discussione su una nuova proposta, non su un Alto rappresentante ma su una questione completamente nuova. Creiamo un fondo europeo per le risorse energetiche alternative. Sarete forse sorpresi dal fatto che stia parlando di questo. Avete sentito parlare di quella terribile notte del 1965 in un’America congelata che portò al baby boom ? Dovreste essere in grado di ricordare i primi di maggio del 1986 –Chernobil – ore, giorni, mesi dopo. E, signor Commissario, forse non ha avuto l’opportunità di atterrare e soggiornare in Kuwait nel 1991 quando bruciarono 300 giacimenti petroliferi.</p>
      <p sl="en">Questi sono tutti casi di mancanza di sicurezza energetica. Perché ci manca questa sicurezza in materia di energia? Perché non abbiamo libertà di scelta e siamo fortemente dipendenti. Come nipote del fondatore della ČEZ, so che oggi si può dire che la Česká republika non è più Česká , bensì ČEZká !</p>
      <p sl="en">Quando chiedeste per il 2020 il 20% di energie rinnovabili, il Primo Ministro Topolánek venne e ci disse che lo poteva firmare perché era un totale nonsenso. Con questo atteggiamento, resteremo insicuri perché non avremo libertà di scelta. Come raggiungerla? Naturalmente, non solo con la diversificazione esterna –noi europei dobbiamo trovare le nostre proprie risorse. Pertanto, usare le tariffe energetiche per creare un fondo europeo per le energie alternative ci può certamente aiutare, non adottare un’altra strategia di Lisbona per il 2020, bensì raggiungere persone come Topolánek e darci la possibilità di sfruttare nuove risorse per non essere dipendenti.</p>
    </intervention>
    <intervention id="2-434" speaker_id="28306" name="Ana Maria Gomes" is_mep="True" mode="spoken">
      <p sl="pt">Questa risoluzione rivela la palese inadeguatezza delle politiche europee in materia di energia. Infatti, l’unione europea non è un attore globale in questo campo. Chi come me pensa che l’Unione europea debba garantirsi un minimo di autonomia strategica può solo stare a guardare con costernazione la nostra vulnerabilità in questo settore. Non si tratta di prefiggersi l’obiettivo utopistico dell’autosufficienza, ma di riconoscere la necessità di un maggior coordinamento delle politiche nazionali, assicurando la solidarietà tra gli Stati membri e instaurando relazioni con partner globali che siano meno asimmetriche ma prevedibili e basandoci su un vero e proprio approccio europeo. Ad esempio, spetta a noi europei lavorare per contrastare la mentalità del “divide et impera ”che ha contrassegnato le nostre relazioni con la Russia in questo campo.</p>
      <p sl="pt">Questa relazione sottolinea la dimensione politica del mercato europeo dell’energia. Fintantoché gli Stati membri, con un approccio paragonabile a quello adottato nel settore degli equipaggiamenti per la difesa, continueranno a voler promuovere un protezionismo sovrano e anacronistico all’interno e un liberalismo più “adamsmithiano” di Adam Smith all’esterno, l’Europa non potrà stare al passo con un mondo nel quale i principali attori considerano l’energia una questione eminentemente politica e strategica. La proposta del relatore di istituire una carica di Alto rappresentante rappresenta un utile contributo e dovremmo concretizzarla prima possibile.</p>
      <p sl="pt">Tuttavia, in questo campo l’UE non si trova solo a dover affrontare l’imperativo strategico di garantire la sicurezza degli approvvigionamenti. La reale sostenibilità della politica energetica europea e le implicazioni ambientali della mancanza di diversificazione delle nostre fonti energetiche richiedono un urgente cambio di rotta. L’Europa non può pertanto continuare a sostenere regimi corrotti e oppressivi nei paesi produttori di petrolio. La politica estera dell’Europa in materia di energia deve includere imperativi in materia di diritti umani, buona governance e sostenibilità ambientale.</p>
      <p sl="pt">In conclusione, inquinamento, scenario post Kyoto, quotazioni del petrolio, imperativi morali e di diritti umani, instabilità politica ed economica dovuta alla dipendenza dagli idrocarburi, potenzialità delle nuove tecnologie ambientalistiche per stimolare una nuova rivoluzione industriale in Europa e nel mondo intero, tutto intorno a noi ci dice che l’UE deve sviluppare una politica estera poliedrica ma coerente.</p>
      <p sl="pt">Per finire, signora Presidente, vorrei congratularmi con il relatore, onorevole Saryusz-Wolski.</p>
    </intervention>
    <intervention id="2-435" speaker_id="28216" name="Šarūnas Birutis" is_mep="True" mode="spoken">
      <p sl="lt">Onorevoli deputati, vorrei ringraziare il relatore per la sua eccellente relazione. Ripeterò ancora una volta che questa relazione era assolutamente necessaria ed opportuna, anzi poteva essere redatta prima. Ho già evidenziato varie volte le questioni relative alla politica energetica comune e alla sicurezza dell’approvvigionamento energetico perché sono temi di vitale importanza per la Lituania e per gli altri paesi baltici.</p>
      <p sl="lt">Ricordate la relazione dell’onorevole Laperrouze sugli orientamenti per le reti transeuropee dell’energia esaminata due anni fa. Malauguratamente, in questo Parlamento la comprensione è stata completamente diversa e lo è ancora in alcuni paesi, per esempio per quanto riguarda il progetto Nordstream. Il tempo dirà chi aveva ragione.</p>
      <p sl="lt">Ciò che oggi ci gratifica è che la situazione stia cambiando e che la Commissione europea abbia intrapreso iniziative coraggiose. Il 19 settembre il pacchetto comprendente questa relazione ha finalmente iniziato a corrispondere alle nostre aspettative.</p>
    </intervention>
    <intervention id="2-436" speaker_id="28125" name="Anna Ibrisagic" is_mep="True" mode="spoken">
      <p sl="sv">Signora Presidente, per prima cosa mi consenta di congratularmi con il relatore per la sua relazione, che non solo è di ottima qualità ma che giunge anche al momento opportuno. L’onorevole Saryusz-Wolski ha svolto un eccellente lavoro spostando il centro dell’attenzione dall’energia come questione che riguarda la nostra convenienza all’energia come questione che ha una rilevanza geopolitica. Per noi che siamo nati dietro la cortina di ferro la dimensione geopolitica e della sicurezza è precisamente quella che rappresenta l’elemento più importante, ma che è stato a lungo trascurato dall’Europa occidentale. Per questo motivo, forse, è lo spunto di discussione più importante suscitato dalla relazione.</p>
      <p sl="sv">Occorre che sviluppiamo una politica comune al fine di proteggere al meglio i nostri interessi comuni in quest’area strategica di estrema importanza. Sono grata all’onorevole Saryusz-Wolski per il coraggio dimostrato nel presentare questa relazione che contiene molte idee importanti ed innovative. Dovremmo assolutamente tener presente che la sicurezza degli approvvigionamenti energetici rappresenta un interesse vitale per centinaia di milioni di cittadini europei.</p>
      <p sl="sv">Per finire, l’onorevole Saryusz-Wolski ha abbastanza ragione nel dire che occorre parlare a una sola voce in questo ambito, proprio perché è abbastanza chiaro che la questione energetica è anche una questione di sicurezza. Tutta la nostra esperienza in materia di politica estera e di sicurezza dimostra che, ogniqualvolta non siamo riusciti a parlare a una voce, abbiamo perso e i nostri cittadini ne hanno pagato il prezzo. Pertanto, posso solo esortarvi a dare il vostro pieno appoggio alla relazione dell’onorevole Saryusz-Wolski nella sua interezza.</p>
    </intervention>
    <intervention id="2-437" speaker_id="33990" name="Adrian Severin" is_mep="True" mode="spoken">
      <p sl="en">Signora Presidente, la relazione dell’onorevole Saryusz-Wolski è importante ed opportuna. L’energia è oggi strategica per l’Unione europea, come lo erano il carbone e l’acciaio alcuni decenni orsono. Sì, l’Unione europea ha bisogno di una politica estera comune in materia di energia. Partendo da questa constatazione, credo legittimo porsi due interrogativi.</p>
      <p sl="en">Primo, come è possibile avere una politica estera comune in materia di energia senza avere una politica interna comune in materia di energia? Ci occorre un’agenzia comune per gli sviluppi tecnologici in questo campo; ci occorre una dotazione finanziaria europea finanziata in modo adeguato attingendo dalle fonti adeguate; ci occorre una strategia coerente per la generazione di energia; ci occorrono una rete integrata per il trasporto dell’energia, sistemi di distribuzione compatibili ed una politica europea per equilibrare consumo e produzione. Ci occorre un mercato interno dell’energia veramente libero.</p>
      <p sl="en">Secondo, come è possibile avere una politica estera comune in materia di energia senza avere una politica estera comune generale? Il fattore Russia è cruciale. Purtroppo, la Russia interpreta ogni strategia comune europea in materia di energia come diretta contro i suoi interessi. Come riuscire a instaurare una convincente strategia energetica vantaggiosa per tutti nelle nostre relazioni con la Russia? Il comportamento attuale della Russia è inaccettabile. Tuttavia, non possiamo solo dire alla Russia come si debba comportare, dobbiamo anche motivare il suo comportamento. Pertanto, ritengo che la relazione dell’onorevole Saryusz-Wolski sia da accogliere con grande favore, ma che sia da considerare come un primo passo importante e necessario del nostro lungo cammino verso un obiettivo comune.</p>
    </intervention>
    <intervention id="2-438" speaker_id="4308" name="Alejo Vidal-Quadras" is_mep="True" mode="spoken">
      <p sl="es">Signora Presidente, occorre congratularsi con l’onorevole Saryusz-Wolski perché la sua relazione evidenzia chiaramente i punti essenziali di cui l’Unione europea dovrebbe tener conto per instaurare una vera e propria politica estera comune in materia di energia: la reciprocità con i paesi esportatori, la necessità di un miglior coordinamento della nostra diplomazia energetica a livello europeo e l’importanza di creare un mercato integrato e competitivo.</p>
      <p sl="es">Nell’ambito della politica energetica esterna, è essenziale ricordare che un settore commerciale che controlla il proprio mercato dalla generazione alla distribuzione finale, come avviene per l’elettricità, non è lo stesso di un settore commerciale il cui prodotto dipende da fattori che sfuggono ampiamente al suo controllo, come avviene per il gas.</p>
      <p sl="es">Inoltre, non dovremmo confondere il protezionismo, che condanniamo, con la protezione, che è una misura cautelativa. Dobbiamo reimpostare la questione dal punto di vista dell’interdipendenza, giacché l’Unione rappresenta circa 500 milioni di consumatori, il che ci conferisce una considerevole importanza sul mercato globale.</p>
      <p sl="es">Tuttavia, stiamo ripetendo l’errore di non armonizzare i nostri sforzi diplomatici a livello nazionale ed europeo, il che ci indebolisce da un punto di vista economico e geopolitico. Dobbiamo far sì che gli accordi bilaterali tra gli Stati membri e i paesi terzi non mettano a repentaglio gli sforzi compiuti a livello europeo. Un numero considerevole di Stati membri dipende dalle importazioni per più del 90% del fabbisogno energetico, il che ci obbliga ad intrattenere relazioni fluide e stabili con i paesi produttori.</p>
      <p sl="es">Tuttavia, vi sono momenti in cui i legami si indeboliscono a causa di eventi inaspettati, che tendono a comportare conseguenze negative per il commercio tra le regioni, come sta attualmente accadendo in Spagna e come è recentemente accaduto in Polonia ed in altri Stati membri.</p>
      <p sl="es">Concludendo, signora Presidente, è solo tramite una vera e propria politica estera comune in materia di energia che l’Europa sarà in grado di evitare che simili situazioni si riproducano in futuro e pertanto ogni nuovo fondamento giuridico ed ogni nuovo strumento istituzionale che contribuiscano a realizzare tutto questo deve …</p>
      <a text="(La Presidente toglie la parola all’oratore)"/>
    </intervention>
    <intervention id="2-439" speaker_id="33964" name="Roberta Alma Anastase" is_mep="True" mode="spoken">
      <p sl="ro">Onorevoli deputati, innanzi tutto vorrei congratularmi con il relatore per il suo faticoso lavoro e per l’apertura dimostrata nell’affrontare i molteplici aspetti di una politica congiunta europea in materia di energia.</p>
      <p sl="ro">Uno di questi aspetti che vorrei trattare nel mio intervento riguarda l’importanza della regione del Mar Nero per la suddetta politica. Durante gli ultimi anni, abbiamo assistito a diverse crisi energetiche che hanno anche interessato l’Unione europea. Gli obiettivi di garantire rifornimenti stabili di energia e di assicurare un mercato trasparente, sono diventati una priorità ineludibile per l’Unione europea.</p>
      <p sl="ro">In questo contesto, la regione del Mar Nero rappresenta una chiave importante per garantire la sicurezza del settore europeo dell’energia tramite una diversificazione delle fonti energetiche e delle reti di transito. Pertanto, l’iniziativa europea di consolidare la cooperazione regionale del Mar Nero creando sinergie dovrebbe essere sfruttata al meglio per raggiungere lo scopo suddetto. Sottolineo in particolare l’importanza strategica dei progetti Nabucco e Costanza-Trieste.</p>
      <p sl="ro">Pertanto, accolgo con favore l’attenzione che la relazione dell’onorevole Sarvusz-Wolski rivolge a tali progetti, come pure la recente nomina di un coordinatore europeo per il progetto Nabucco. Gli obiettivi di consolidare la rete di coordinatori in materia di energia e di attuare i Trattati comunitari sull’energia non sono meno importanti. Io auspico che queste iniziative siano seguite da azioni ancora più decise in vista di una politica energetica congiunta e che tali azioni tengano in buon conto la regione del Mar Nero, ponendo così le fondamenta di un dialogo con i partner esterni basato sulla reciprocità e sulla fiducia reciproca, che sono valori condivisi, e sul rispetto delle obbligazioni internazionali.</p>
    </intervention>
    <intervention id="2-440" speaker_id="23780" name="Bogdan Klich" is_mep="True" mode="spoken">
      <p sl="pl">Signora Presidente, questa eccellente relazione dell’onorevole Jacek Saryusz-Wolski dimostra che l’aspetto più importante della politica energetica dell’UE è la sicurezza dell’approvvigionamento. Noi siamo già per metà dipendenti dalle forniture estere: per il gas la percentuale precisa è pari al 57% e per il petrolio all’82%. Questo significa che ogni crisi tra un paese fornitore e l’Unione europea o tra un paese fornitore e un paese di transito potrebbe avere un impatto disastroso per le nostre economie e per i nostri cittadini. Ciò fa sì che sia ancor più importante inserire il principio di solidarietà tra gli Stati membri in caso di crisi nel nostro ordinamento giuridico e nel Trattato di riforma.</p>
      <p sl="pl">Tuttavia, affinché tale principio sia in pratica osservato, occorre istituire un sistema di riserve strategiche, accrescere il numero di connessioni tra le reti di trasporto e, in sintesi, creare un meccanismo di risposta funzionante che fornisca assistenza tecnica ai paesi che abbiano maggiormente risentito delle crisi. La solidarietà tra gli Stati membri deve anche manifestarsi sottoforma di una politica estera comune in materia di energia ed è bene per questo che la Commissione ci assicuri che è sua intenzione attuarla, come abbiamo udito dalla viva voce del Commissario Piebalgs. Gli Stati membri devono ancora convincersi fino in fondo, in modo da saper rinunciare ai propri interessi a favore di una strategia e di un bene comuni.</p>
      <p sl="pl">E’ importante che tale strategia sia basata su un principio di diversificazione sia delle fonti che dei fornitori, come pure delle linee di trasporto e dei metodi di fornitura dell’energia. E’ pertanto necessario garantire il sostegno politico e finanziario per nuovi progetti infrastrutturali come l’oleodotto Odessa-Brody-Płock o il gasdotto Nabucco. Tuttavia, dobbiamo anche contrastare progetti che dividono, come per esempio il gasdotto del Baltico. E per finire, un elemento costante del gioco tra l’Unione europea e i suoi paesi vicini, specialmente i più vicini, dovrebbe includere, come parte della politica europea di vicinato, una clausola energetica sul modello della clausola anti-terrorismo, che noi in questo Parlamento insistiamo venga inserita negli accordi con i paesi terzi.</p>
    </intervention>
    <intervention id="2-441" speaker_id="photo_generic" name="Andris Piebalgs" is_mep="True" mode="spoken">
      <p sl="en">Membro della Commissione . − Signora Presidente, inizierò ringraziando il relatore.</p>
      <p sl="en">Penso si renda conto di quanto sia complessa la questione e di quanto sia difficile trattarne tutti gli aspetti, ma è comunque buona cosa cercare di affrontare la materia nella sua complessità. Nel mio lavoro, non pretendo di essere “Mister Energia”. Esistono tre capisaldi nelle relazioni esterne in materia di energia: il primo riguarda il transito degli approvvigionamenti (e qui lavoro con i colleghi Benita Ferrero-Waldner e Peter Mandelson); il secondo riguarda l’energia pulita e l’efficienza energetica tramite il lancio, per esempio, di una piattaforma globale per l’efficienza energetica (qui lavoro con Stavros Dimas e Janez Potočnik); ed il terzo riguarda la povertà energetica (e qui lavoro con Louis Michel).</p>
      <p sl="en">Ciò spiega la complessità della questione, senza considerare gli Stati membri. Il Trattato, ed anche il Trattato di riforma, sanciscono un principio molto importante: ogni Stato membro è responsabile del suo mix energetico. E’ questo il motivo per cui la relazione invita a parlare a una sola voce. Penso che questo sia il messaggio principale trasmesso dalla relazione. Questo è ben lungi dall’essere facile. Io credo che la relazione ci offra una buona opportunità di far avanzare l’insieme dell’Unione europea lungo questo cammino.</p>
      <p sl="en">Vorrei adesso rispondere all’onorevole Beazley perché penso che il punto da lui sollevato riguardi l’essenza di tutto questo processo: perché la questione energetica deve essere affrontata nell’ambito di un accordo di partenariato e cooperazione, un accordo successivo all’APC con la Russia, se esiste una Carta dell’energia?</p>
      <p sl="en">La Carta dell’energia è uno strumento multilaterale. Per la Russia le nostre relazioni in materia di energia sono decisamente molto più vaste. Noi investiamo in Russia, la Russia investe da noi. Un reattore nucleare russo verrà probabilmente costruito in Bielorussia. Ciò significa che è necessario costruire la fiducia da ambo le parti e la fiducia può essere costruita solo su una chiara base giuridica, che enunci i diritti e i doveri di entrambe le parti.</p>
      <p sl="en">Se tali diritti e doveri saranno enunciati, potremo poi concludere che vi siano aree nelle quali ci occorre un Rappresentante esterno per l’energia. Prendo atto di questa richiesta di un Alto rappresentante da parte degli altri partner . Se alcune disposizioni del Trattato prevedono questo sviluppo dell’Unione, allora dovremmo accordarci su un mandato – per mandato intendo una base come quella della commissione 133 per la politica commerciale esterna – e quindi, sulla base di tale mandato, la persona delegata potrebbe parlare con i fornitori esterni, con i paesi di transito, o con qualunque altro attore sul mercato dell’energia.</p>
      <p sl="en">Se trattiamo la questione separatamente, certo perdiamo ogni potere. Dovremmo vedere la cosa come una simbiosi, perché non è diverso dal parlare a una sola voce. Se non si parla a una voce, non c’è bisogno di un messaggero. Ma se si parla a una voce, allora c’è decisamente bisogno di un messaggero.</p>
      <p sl="en">Quindi questa è la mia posizione. Vorrei ringraziarvi per questa discussione estremamente positiva e molto interessante. Dopo che la Commissione avrà pubblicato questo documento sulle relazioni esterne in materia di energia, credo che il Parlamento ritorni ad esaminare la questione perché non si può risolverla con una sola relazione. Ciò sarebbe troppo ottimistico. Ringrazio nuovamente il relatore per il suo ottimo lavoro.</p>
    </intervention>
    <intervention id="2-442" speaker_id="4453" is_mep="True" mode="spoken" role="Presidente">
      <p sl="unknown">La discussione è chiusa.</p>
      <p sl="unknown">La votazione si svolgerà mercoledì.</p>
      <p sl="unknown">Dichiarazioni scritte (articolo 142)</p>
    </intervention>
    <intervention id="2-970" speaker_id="23938" name="John Attard-Montalto" is_mep="True" mode="written">
      <p sl="en">Oggi più che mai le potenze economiche si contendono le risorse energetiche. La Cina fornisce un enorme quantità di aiuti incondizionati ai paesi in via di sviluppo in cambio di energia. La Russia si serve del suo gas e della sua forza petrolifera per tornare a essere un attore globale. Gli Stati Uniti prevedono un futuro più dipendente dalla tecnologia nucleare. Cosa ne è dell’Unione europea in tutto questo?</p>
      <p sl="en">E’ diventato essenziale fare quadrato per gli approvvigionamenti e la sicurezza energetica. I problemi che stanno incontrando i paesi europei che come Malta hanno le potenzialità per diventare fornitori di energia devono essere trattati dall’Unione europea nel suo insieme. Proprio come per le questioni che riguardano l’immigrazione clandestina, qualora vi siano questioni energetiche, è l’UE nel suo insieme che dovrebbe intervenire. Una politica estera comune in materia di energia non dovrebbe limitarsi agli approvvigionamenti e alla sicurezza, ma dovrebbe includere due aspetti essenziali: l’emissione di gas serra e la ricerca di fonti alternative. Una politica estera comune in materia di energia può aver senso solo in questo contesto più ampio, in un triangolo con gli approvvigionamenti e la sicurezza al vertice e il cambiamento climatico e le fonti alternative alla base.</p>
    </intervention>
    <intervention id="2-443" speaker_id="4382" name="Avril Doyle" is_mep="True" mode="written">
      <p sl="en">Nei nostri sforzi per affrontare la questione dei cambiamenti climatici non dovremmo mettere a repentaglio quelli per proteggere la biodiversità, gli ecosistemi e la sicurezza alimentare dell’Europa. Nelle conclusioni del Consiglio dell’8 e 9 marzo, è specificato che l’obiettivo del 10% di biocarburanti è appropriato solo se subordinato ad una produzione sostenibile. L’impatto dei biocarburanti di prima generazione può essere maggiore del previsto; ad esempio, il desiderio degli Stati Uniti di utilizzare il bioetanolo ha portato ad un massiccio incremento dell’impiego di cereali per produrre biocarburanti. Questa domanda sta producendo un effetto negativo sugli approvvigionamenti europei di cereali e le previsioni indicano che la situazione peggiorerà con il diminuire delle eccedenze americane di cereali. L’OCSE e la FAO prevedono un grosso impatto della produzione di biocarburanti sui prezzi delle materie prime agricole con possibili contraccolpi sui paesi importatori. Pertanto è necessario uno schema di certificazione internazionale completo per i biocarburanti – come menzionato sia dalla relazione Saryusz-Wolski sia dalla relazione Thomsen – per certificare sia le importazioni che le esportazioni dell’UE. I criteri di certificazione dovrebbero essere concepiti per assicurare che i biocarburanti permettano un significativo risparmio di gas serra per tutto il ciclo di vita e che la loro produzione non comporti perdite per la biodiversità o gravi problemi socioeconomici, come una forte inflazione dei prezzi alimentari.</p>
    </intervention>
    <intervention id="2-444" speaker_id="23816" name="András Gyürk" is_mep="True" mode="written">
      <p sl="hu">La relazione intitolata “su una politica estera comune dell’Europa in materia di energia” contiene l’importante osservazione che l’approvvigionamento energetico dell’Europa dipende sempre più da paesi instabili e non democratici. Questa sempre maggiore dipendenza è esacerbata dal fatto che l’energia è sempre più spesso utilizzata come mezzo per esercitare pressioni politiche.</p>
      <p sl="hu">Quest’evoluzione fa sì che sia ancor più urgente per l’Europa attuare una politica energetica comune basata sulla solidarietà.</p>
      <p sl="hu">I grandi progetti europei per la gestione dell’energia possono rappresentare la via giusta per attuare tale politica comune in pratica. La recente nomina da parte dell’Unione europea di un coordinatore per la direzione del più importante di tali progetti, Nabucco, va pertanto salutata positivamente. Questo, unitamente al fatto che il governo ungherese, fino ad oggi riluttante, abbia deciso di appoggiare la costruzione del gasdotto, potrebbe significare che il gasdotto che fornisce ai consumatori europei l’accesso alle fonti energetiche della regione del Mar Caspio potrebbe diventare il simbolo di una politica energetica comune di successo invece che l’emblema di un vacillamento. Entro qualche anno il gasdotto Nabucco, che rappresenta una diversificazione in termini sia di fonti sia di corridoi di trasporto, potrebbe diventare la prova concreta che un’azione comune significa un aumento della sicurezza degli approvvigionamenti e prezzi abbordabili per i consumatori. Questo è nell’interesse di tutti gli Stati membri, ma specialmente dell’Ungheria che può contare attualmente solo sul gas russo.</p>
    </intervention>
    <intervention id="2-445" speaker_id="33982" name="Marian-Jean Marinescu" is_mep="True" mode="written">
      <p sl="ro">La politica energetica europea si è focalizzata sulla creazione, la stabilizzazione e la regolazione del mercato interno e questa tendenza è dimostrata dai più recenti pacchetti energetici varati dalla Commissione europea.</p>
      <p sl="ro">Si è creduto che la liberalizzazione del mercato interno dell’energia avrebbe fatto dell’Europa un attore di primo piano sulla scena energetica internazionale, ma invece si è visto che all’Unione manca una dimensione politica esterna ed omogenea in materia di energia.</p>
      <p sl="ro">La nuova realtà, in cui la concorrenza e la liberalizzazione devono fare i conti con i cambiamenti climatici e con la sicurezza delle risorse, genera non solo sfide esterne (paura di dipendere da un unico fornitore di energia che sfrutta la sua posizione come arma politica), ma anche un’importante sfida interna che mette alla prova la capacità degli Stati membri di mettere in second’ordine i propri interessi nazionali per creare le premesse di una politica energetica congiunta e coerente.</p>
      <p sl="ro">Il passo successivo è diversificare le risorse tramite una maggiore cooperazione con i paesi vicini, specie quelli dell’Europa orientale e dell’Asia centrale. In questo modo s’incoraggia e si assicura lo sviluppo convergente degli Stati membri e dei loro vicini, nonché la cooperazione regionale e interregionale, che sono indispensabili per rendere più efficiente la politica esterna dell’Europa in materia di energia.</p>
      <p sl="ro">L’allargamento ad est della Comunità energetica europea darebbe impulso al coronamento della liberalizzazione dell’energia, rappresentando un vantaggio congiunto per un possibile futuro allargamento dell’Unione europea..</p>
    </intervention>
    <intervention id="2-446" speaker_id="28112" name="Gay Mitchell" is_mep="True" mode="written">
      <p sl="en">E’ vitale garantire che i principi e gli obiettivi della politica di sviluppo dell’UE siano rispettati e promossi tramite le misure previste in materia di energia e di politica estera. L’accesso all’energia è un fattore essenziale per la crescita economica e per garantire le condizioni di vita di base di tutti gli esseri umani.</p>
      <p sl="en">Gli Stati membri dell’UE e le società europee dell’energia cooperano ampiamente con i paesi in via di sviluppo nel campo dell’energia, eppure non sempre è chiaro fino a che punto i cittadini godano effettivamente di tali risorse. Per questo motivo sono favorevole a ogni misura tesa a promuovere la trasparenza, lo Stato di diritto e una migliore governance nel settore dell’energia.</p>
      <p sl="en">Sviluppo economico non deve voler dire ricalcare le pratiche inquinanti dei paesi industrializzati. Molti paesi in via di sviluppo sono pesantemente dipendenti da fonti energetiche che emettono un alto tasso di anidride carbonica. Questi paesi hanno bisogno di assistenza per essere messi nelle condizioni di diversificare le loro fonti energetiche e raggiungere un mix più sostenibile. Deploro il diffuso utilizzo di centrali alimentate a carbone in Cina. Dovremmo fare il possibile per incoraggiare il passaggio a tecnologie pulite, costruendo una capacità energetica sostenibile e facilitando l’adozione di tecnologie pulite.</p>
    </intervention>
  </section>
  <section id="creitem36" title="16. Ritiro dei seminativi dalla produzione per il 2008 (discussione)">
    <intervention id="2-448" speaker_id="4453" is_mep="True" mode="spoken" role="Presidente">
      <p sl="unknown">L'ordine del giorno reca la proposta di regolamento del Consiglio, all'esame della commissione per l'agricoltura e lo sviluppo rurale, recante deroga al regolamento (CE) n. 1782/2003 che stabilisce norme comuni relative ai regimi di sostegno diretto nell'ambito della politica agricola comune e istituisce taluni regimi di sostegno a favore degli agricoltori per quanto riguarda il ritiro dei seminativi dalla produzione per il 2008 (COM(2007)0523 - C6-0302/2007 - 2007/0194(CNS)).</p>
    </intervention>
    <intervention id="2-449" speaker_id="photo_generic" name="Mariann Fischer Boel" is_mep="True" mode="spoken">
      <p sl="en">Membro della Commissione . − Signora Presidente, le posso assicurare che le prospettive del mercato dei cereali sono assolutamente all’apice delle nostre preoccupazioni, giacché in questi ultimi mesi la situazione è caratterizzata da un aumento senza precedenti dei prezzi. E questo vale non solo all’interno dell’Unione europea, ma anche per il resto del mondo.</p>
      <p sl="en">Con le eccessive precipitazioni in alcune parti d’Europa e la siccità in altre, quest’anno le condizioni climatiche delle nostre regioni sono state avverse alla produzione dei cereali e, con una produzione prevista di 258 milioni di tonnellate, il raccolto del 2007 si situa al di sotto della media. Un ritiro obbligatorio del 10% per i vecchi Stati membri, l’UE a 15, non è compatibile con l’attuale situazione di mercato. In questo contesto, la Commissione ha proposto di fissare lo 0% sui ritiri per il raccolto dell’autunno 2007 e la semina della primavera 2008. In base alle nostre stime, ciò significherà per l’Unione europea una produzione extra tra i 10 e i 17 milioni di tonnellate; credo che ciò possa rappresentare un segnale positivo per il settore e spero che contribuisca a stabilizzare tutto il settore cerealicolo.</p>
      <p sl="en">Una tempestiva decisione in merito è chiaramente necessaria, in modo da consentire agli agricoltori di prendere una decisione per quanto riguarda la produzione dell’anno prossimo ed è per questo che sono particolarmente grata al Parlamento, che ha ovviamente compreso l’urgenza della questione ed ha approvato la procedura d’urgenza. Sono sinceramente molto grata.</p>
      <p sl="en">Infine, la nostra proposta legislativa sarà quanto più concisa e semplice possibile e non comporterà ulteriori oneri amministrativi.</p>
      <p sl="en">Guardando avanti, occorre considerare, nell’ambito della valutazione dello stato di salute, se lo strumento dei ritiri dei seminativi dalla produzione sia ancora adatto alle condizioni attuali e future del mercato. Dobbiamo anche considerare come mantenere i benefici ambientali del nostro sistema di ritiri dei seminativi dalla produzione, come ad esempio il mantenimento di pascoli permanenti, la protezione delle fasce rivierasche e le misure connesse al cambiamento climatico.</p>
      <p sl="en">Quindi, grazie per la vostra reazione tempestiva. E’ bello constatare che il Parlamento sappia veramente muoversi nei momenti di grande bisogno.</p>
    </intervention>
    <intervention id="2-450" speaker_id="4528" name="Neil Parish" is_mep="True" mode="spoken">
      <p sl="en">presidente della commissione AGRI . – Signora Presidente, signora Commissario, sì, il Parlamento sa muoversi con grande tempestività. Ovviamente, il pensiero che il Parlamento potesse essere biasimato per il fatto che gli agricoltori non potessero decidere come seminare le loro terre quest’anno ha effettivamente contribuito ad attivare le nostre menti e siamo molto soddisfatti di aver potuto collaborare con lei per raggiungere questa ferma decisione. Mi congratulo anche con la mia commissione, la commissione per l’agricoltura e lo sviluppo rurale, per la sua unanime decisione.</p>
      <p sl="en">L’osservazione di cui vorrei veramente farvi parte è quanta differenza possa correre da un anno all’altro! Dodici mesi fa si parlava di 90 euro/tonnellata per il frumento. Ora si parla di circa 250-270 euro/tonnellata, cioè di un prezzo tre volte superiore. Adesso, quindi, è assolutamente ora di ridurre il ritiro dei seminativi dalla produzione allo 0%. Anzi, andrei anche al di sotto di tale percentuale, se fosse possibile. Se si pensa che durante gli ultimi 20 anni l’Europa abbia stranamente continuato a parlare di eccedenze alimentari, del fatto che non ci fosse veramente bisogno degli agricoltori, che si dovesse riconvertire i terreni in qualcos’altro e che la sicurezza alimentare non contasse, ebbene adesso, tutt’a un tratto, la sicurezza alimentare conta eccome.</p>
      <p sl="en">Penso che a questo proposito vi sia anche una considerazione morale da fare. Quando il mondo ha cibo in abbondanza, allora forse non occorre che l’Europa faccia la sua parte per quanto riguarda la produzione; ma quando il mondo non ha cibo a sufficienza e i prezzi salgono, allora l’Europa è moralmente obbligata a produrre cibo. L’Europa non soffrirà mai la fame, qualunque siano i prezzi alimentari, perché fondamentalmente ha abbastanza denaro, ma molte altre parti del mondo potrebbero soffrirne. Tutt’a un tratto, ci troviamo in un mondo diverso e dobbiamo affrontarlo. La Commissione propone lo 0% di ritiri dei seminativi dalla produzione nel 2008 e all’inizio della campagna di commercializzazione del 2008 giacché, come ho detto, il mercato è caratterizzato da prezzi elevati.</p>
      <p sl="en">Come ha detto il Commissario, si sono avuti periodi di siccità in alcune parti d’Europa e inondazioni in alcune altre. Inoltre, stiamo assistendo in tutto il mondo ad un cambiamento della situazione per quanto riguarda i cereali. Ad esempio, in Australia la terra sta rilasciando sale e pertanto è diventato molto difficile seminare. Inoltre, Cina e India stanno assorbendo quantità senza precedenti di cibo perché le loro economie sono in crescita e richiedono più cibo. Tutto ciò comporta un pesante tributo per la produzione mondiale del frumento e dei cereali. Attualmente le nostre scorte sono a un livello dimezzato rispetto ai minimi storici e si stanno ulteriormente riducendo, pertanto è l’ora di adottare questo provvedimento.</p>
      <p sl="en">Io credo, signora Commissario – e sono sicuro che lei ne converrà – che se la nostra politica agricola comune è avulsa dalla produzione, noi non possiamo avere dei ritiri dei seminativi dalla produzione per molti versi, anche perché, se mai la nostra politica fosse correlata alla produzione, in tal caso la percentuale dei ritiri dovrebbe essere questa, quindi è veramente l’ora di eliminarli.</p>
      <p sl="en">Nell’eliminare i ritiri dei seminativi dalla produzione, dobbiamo ricordare che questi hanno comportato alcuni benefici ambientali e dobbiamo anche ricordare che adesso gli agricoltori potranno scegliere se arare i terreni precedentemente ritirati dalla produzione. Nell’ambito del sistema di pagamento unico per azienda, essi potrebbero decidere di continuare a usarli, ma i vantaggi economici di coltivare effettivamente cereali li porterebbero ad arare i terreni. Possiamo continuare ad avere le fasce di sei metri intorno ai campi e ai filari di confine per motivi ambientali e penso che ciò vada molto bene.</p>
      <p sl="en">Anche se non rientra effettivamente nella discussione di questa sera, io penso che, per quanto riguarda la valutazione dello stato di salute, uno degli aspetti che dovremo affrontare sia che dovremo senza dubbio passare ai biocarburanti di seconda generazione smettendo effettivamente di utilizzare frumento e seme di ravizzone per produrre biocarburanti. Lo ripeto, un anno fa, quando i prezzi erano bassi, ero assolutamente favorevole a questo, ma adesso che i prezzi sono alti, alimenteremmo solamente ulteriori rialzi.</p>
      <p sl="en">Raccomando al Parlamento di trattare la questione con celerità. Ringrazio tutti i gruppi per il loro sostegno e ringrazio il Commissario per la sua tempestiva risposta. Penso che insieme possiamo prendere la giusta decisione. Vi sono alcuni emendamenti presentati dal gruppo PSE e dal gruppo Verts/ALE, la maggior parte dei quali potrà ricevere il nostro appoggio. Tuttavia, non posso dare il mio sostegno ad uno di questi – quello che riguarda una tassa sull’esportazione dei cereali, perché gli agricoltori hanno già sofferto in passato per il basso livello dei prezzi. Ora che i prezzi salgono, non sarebbe giusto, secondo me, mettere una tassa su di essi. Se dobbiamo affrontare le forze del mercato, dobbiamo far fronte alle realtà della vita.</p>
    </intervention>
    <intervention id="2-451" speaker_id="38398" name="Esther de Lange" is_mep="True" mode="spoken">
      <p sl="nl">a nome del gruppo PPE-DE . – Signora Presidente, innanzi tutto vorrei ringraziare il Commissario per la sua presenza qui con noi stamani, che è stata aggiunta all’ordine del giorno all’ultimo minuto. Tuttavia, vorrei ringraziarla soprattutto per la sua proposta di eliminare l’obbligo di ritirare i seminativi dalla produzione la prossima stagione. Si è congratulata con noi per la nostra celerità, ma anche la Commissione ha dimostrato di essere capace di rispondere abbastanza velocemente agli sviluppi del mercato, che sta attualmente attraversando una fase decrescente per quanto riguarda l’offerta di cereali nell’UE. Si prevede che le scorte raggiungano i minimi storici alla fine di questa stagione, anche a livello mondiale.</p>
      <p sl="nl">Pertanto, uno strumento per limitare l’offerta, come il ritiro obbligatorio dei seminativi dalla produzione che fu introdotto nel 1992, non ha più nessuna ragion d’essere oggi. Conseguentemente, è logico che la Commissione proponga di rimuovere quest’obbligo. E’ anche logico che la Commissione mantenga il sistema dei ritiri dei seminativi dalla produzione e che si limiti a ridurre solo la percentuale obbligatoria dall’attuale 10% allo 0%. Ciò manterrà viva la discussione. Dopo tutto, solo al momento dell’health check sarà possibile discutere di un’eventuale modifica delle normative e delle strutture esistenti.</p>
      <p sl="nl">Inoltre, mi rendo conto che, se dovessimo accogliere la proposta e se il Consiglio dovesse decidere con celerità, stabiliremmo forse il record per quanto riguarda la rapidità nell’approvazione di una legge. Anche questo è un segnale per i cittadini ed in particolare per gli agricoltori, perché capiscano che l’UE può anche prendere decisioni tempestive, se necessario.</p>
      <p sl="nl">Tuttavia, signora Presidente, c’è un altro peso che vorrei togliermi dallo stomaco, non come portavoce del gruppo PPE, ma come appartenente al gruppo dei democratici europei per i Paesi Bassi in seno al Parlamento europeo. Vi sono ancora settori nei quali sembrerebbe appropriato un certo grado di flessibilità, dati gli attuali sviluppi del mercato. Prendiamo ad esempio l’industria lattiero-casearia, in cui la domanda sta crescendo verticalmente e del quale l’Europa non sta forse sfruttando a pieno il potenziale. Un’opzione potrebbe consistere nel commercializzare all’estero le quote non completamente utilizzate in alcuni Stati membri, oppure aumentare ulteriormente le quote di una piccola percentuale dal 1° aprile 2008.</p>
      <p sl="nl">Per finire, signora Presidente, vorrei rivolgere un appello personale alla Commissione europea affinché mostri lo stesso slancio dimostrato per la questione dei cereali anche in altri settori, se e quando necessario.</p>
    </intervention>
    <intervention id="2-452" speaker_id="28311" name="Luis Manuel Capoulas Santos" is_mep="True" mode="spoken">
      <p sl="pt">a nome del gruppo PSE. – Anch’io mi compiaccio della presenza del Commissario qui con noi. Vorrei dire che le attuali condizioni del mercato dei cereali ci obbligano a riflettere, ma soprattutto ad agire e mi congratulo con la Commissione per la sua posizione proattiva.</p>
      <p sl="pt">Il gruppo socialista di questo Parlamento condivide l’analisi della situazione attuale tracciata dal Commissario e concorda che, nell’ambito dell’health check , avremo l’opportunità di esaminare la questione in modo approfondito, prendendo appropriate decisioni definitive per il futuro. Siamo anche perfettamente consci che il problema che ci sta davanti non possa essere risolto revocando semplicemente il ritiro dei seminativi dalla produzione nel contesto di misure transitorie che ci accingiamo ad adottare, ma concordiamo che ciò possa contribuire in modo significativo a riequilibrare il mercato nel prossimo anno.</p>
      <p sl="pt">Siamo del parere che nella peggiore delle ipotesi questa misura potrebbe significare riportare alla produzione al meno la metà degli attuali 3,89 milioni di ettari e che in un’annata di condizioni climatiche normali ciò potrebbe rappresentare una produzione aggiuntiva tra i 5 e i 10 milioni di tonnellate al meno, anche se in parte si tratta dei terreni meno produttivi, che è appunto il motivo per cui gli agricoltori li ritirano dalla produzione.</p>
      <p sl="pt">Pensiamo, tuttavia, che per raggiungere questo obiettivo sarebbe opportuno che la Commissione applicasse questa deroga più a lungo, estendendola per due anni invece che per uno. D’altra parte è comprensibile che venisse estesa, perché è ovvio che l’agricoltura soffra di una mancanza di programmazione e che all’inizio del prossimo autunno-inverno non vi sarà ancora una decisione definitiva sull’esito del dibattito relativo all’health check . Invito pertanto la Commissione a prendere in considerazione l’emendamento che presenteremo in proposito e che sono certo otterrà la maggioranza nella plenaria di domani.</p>
      <p sl="pt">D’altro canto ci rendiamo ben conto che riportare alla produzione tutti questi terreni produrrà ovviamente un impatto negativo per quanto riguarda sia le emissioni di CO2 sia la biodiversità, giacché ognuno riconosce il valore aggiunto che ha rappresentato il ritiro dei seminativi dalla produzione sul piano ambientale. Pertanto pensiamo che sarebbe opportuno che la Commissione effettuasse prima possibile uno studio d’impatto, in modo da disporre di tutti gli elementi utili a prendere una decisione, che saremo chiamati a prendere entro un anno sulla stessa materia.</p>
    </intervention>
    <intervention id="2-453" speaker_id="1040" name="Friedrich-Wilhelm Graefe zu Baringdorf" is_mep="True" mode="spoken">
      <p sl="de">Signora Presidente, signora Commissario, sì, noi abbiamo agito tempestivamente, ma la Commissione ha presentato tardi le sue proposte. Le discussioni sono durate a lungo e l’impazienza degli agricoltori è stata certamente alimentata dalla domanda: quando finirà tutto questo? Non abbiamo comunque tralasciato niente, questo è vero, né tale era la nostra intenzione.</p>
      <p sl="de">La vostra giustificazione è che i prezzi sono alti e che occorre in un certo qual modo stabilizzarli. Io spero – e ne siamo entrambi soddisfatti, specialmente suo marito con la sua azienda – che finalmente il denaro arrivi alle aziende. Ciò era necessario da tempo e dovremmo stare attenti a dire che è necessario fare qualcosa per abbassare i prezzi. Per di più, ciò è in un certo senso in contraddizione con quanto da lei affermato sullo zucchero questa mattina. Lei ricorderà di aver detto: con gli attuali prezzi dei cereali, la gente si precipiterà sui cereali e abbandonerà lo zucchero. Se adesso i prezzi dei cereali vengono spinti nuovamente al ribasso, la sua stessa logica e le sue stesse intenzioni ne sarebbero pregiudicate.</p>
      <p sl="de">Lei ha accennato al fatto che ciò comporti una rotazione delle colture. Sì, è vero. Originariamente, questa misura era associata alla rotazione delle colture, perché questa necessitava anche di un periodo di vegetazione. Ciò significa che bisogna occuparci dell’aspetto ambientale, nonostante sia stato alquanto trascurato negli ultimi anni, semplicemente rendendo possibile un continuo ritiro dei seminativi dalla produzione, anche se gran parte di questi potrebbe essere usata per coltivare prodotti energetici.</p>
      <p sl="de">Nel nostro emendamento le chiediamo di non considerare esclusivamente ciò che lei ha in mente per il 2008, ma di spiegare anche a questo Parlamento come debba essere in pratica attuata la rotazione delle colture alla luce della preservazione dell’ambiente.</p>
    </intervention>
    <intervention id="2-454" speaker_id="36583" name="Vincenzo Aita" is_mep="True" mode="spoken">
      <p sl="it">a nome del gruppo GUE/NGL . – Signor Presidente, onorevoli colleghi, io credo che il Parlamento deve cogliere come un elemento nuovo e che apre una nuova riflessione, una nuova discussione sulle produzioni agricole nella nostra Europa. Il punto non è soltanto che abbiamo avuto un cambiamento climatico e che in alcune aree del paese abbiamo avuto difficoltà nelle produzioni. La questione è che sta cambiando il sistema complessivo sul terreno delle produzioni agricole perché, e ne abbiamo avuto qualche eco nella discussione precedente, molte produzioni oggi vanno in altri sistemi di produzione, così come è stato richiamato.</p>
      <p sl="it">Il punto è che oggi va rivista la politica che negli ultimi anni ha attuato la Comunità europea in direzione delle produzioni agricole. Non avremo solo il problema dei cereali, fra qualche mese avremo il problema della produzione della carne, della produzione dei lattiero-caseari, perché già oggi ci sono modificazioni di produzione e cali produttivi su questo terreno. Allora, credo che la Commissaria e la Commissione devono fare un'attenta riflessione e mettere il Parlamento in condizione di dare una risposta definitiva a questi problemi per evitare quello che sta succedendo: l'aumento dei costi per l'alimentazione umana che mette in difficoltà molte famiglie in Europa e non solo in Europa.</p>
    </intervention>
    <intervention id="2-455" speaker_id="28512" name="Jim Allister" is_mep="True" mode="spoken">
      <p sl="en">Signora Presidente, di fronte a questa spirale di aumenti vertiginosi e punitivi dei prezzi alimentari, che sta così duramente colpendo il nostro settore, sarebbe criminale vietare di utilizzare terreni produttivi in grado di far diminuire la nostra dipendenza dalle importazioni estere. Pertanto i ritiri dei seminativi dalla produzione devono essere eliminati e subito.</p>
      <p sl="en">Ma occorre di più, incluso un piano proattivo per affrontare la crisi incombente sui nostri settori intensivi. Per me ciò significa mettere le mani e far pressione sulle catene multinazionali di supermercati per costringerle ad abbandonare la loro strategia dei prezzi, che è letale per i prezzi alla produzione. Se ciò non accadrà, molti saranno spazzati via dal nostro settore intensivo. E questo sarebbe il più grosso fallimento di tutti i tempi della politica agricola nonché un problema, signora Commissario, del quale vi dovreste occupare con urgenza.</p>
    </intervention>
    <intervention id="2-456" speaker_id="22418" name="Esther Herranz García" is_mep="True" mode="spoken">
      <p sl="es">Signora Presidente, innanzi tutto plaudo alla decisione del Parlamento europeo di adottare la procedura d’urgenza per quanto riguarda l’abolizione immediata del ritiro obbligatorio dei seminativi dalla produzione.</p>
      <p sl="es">Penso che i consumatori e gli agricoltori europei siano le vittime principali dei massicci aumenti dei prezzi delle materie prime alimentari. Penso che l’attuale situazione debba indurci ad avviare una discussione approfondita sul cambiamento di direzione che si sta verificando nella politica agricola comune e che si debba far sì che le decisioni adottate in questo ambito siano in armonia con il contesto globale, caratterizzato da un vertiginoso aumento della domanda da parte dei paesi terzi, dovuto in particolare alla crescita dei consumi di paesi come l’India e la Cina, che svolgono un ruolo decisivo nell’economia globale.</p>
      <p sl="es">Nel caso questa situazione deficitaria si dovesse protrarre, penso che l’Unione europea dovrebbe pensare ad istituire nuovi meccanismi per evitare aumenti insostenibili dei prezzi alimentari.</p>
      <p sl="es">Da anni sentiamo ripetere che la politica agricola comune comporta costi eccessivi per i contribuenti europei, ma vorrei una buona volta che i governi spiegassero ai nostri cittadini perché adesso devono pagare di più per il pane e per il latte. Vorrei anche che i governi spiegassero le misure che stanno per adottare per garantire ai consumatori un prezzo giusto e per evitare d’imporre un onere eccessivo sui produttori, mettendo a rischio la redditività di molte aziende agricole.</p>
      <p sl="es">Il mondo necessita di quantità di cibo sempre più grandi e la crescita esponenziale dei consumi non potrà essere arrestata da una politica agricola sempre più misera e avara verso i produttori europei. Penso che i politici europei dovrebbero pensarci bene prima di mettere i produttori con le spalle al muro.</p>
      <p sl="es">Credo che l’Unione europea dovrebbe servirsi dell’health check della politica agricola comune per mettere a punto meccanismi che permettano di evitare gravi situazioni deficitarie in futuro, se non vogliamo che altri produttori globali monopolizzino i mercati internazionali.</p>
    </intervention>
    <intervention id="2-457" speaker_id="4349" name="Rosa Miguélez Ramos" is_mep="True" mode="spoken">
      <p sl="es">Signora Presidente, è vero che le scorte cerealicole sono diminuite negli ultimi anni e le motivazioni di tale situazione ci sono in parte già state spiegate – crescita dei consumi nei paesi emergenti, condizioni climatiche avverse nei paesi produttori, o produzione riservata al consumo interno nei paesi esportatori. Tuttavia non possiamo dimenticare l’impatto negativo di alcuni movimenti speculativi sui mercati di riferimento, come Parigi o Chicago. Tutte queste concause hanno fatto sì che i prezzi raggiungessero un massimo storico.</p>
      <p sl="es">Tuttavia, stando a dati forniti dal Consiglio internazionale dei cereali, oltre al problema dell’offerta vi è anche un problema di riserve: le riserve globali, al di sotto del 17%, che secondo la FAO garantiscono la sicurezza alimentare, e le riserve comunitarie che sono praticamente esaurite in un mercato con prezzi al di sopra dei livelli internazionali.</p>
      <p sl="es">A mio parere, signora Commissario, in vista della valutazione dello stato di salute dovremmo pensare al ruolo che può svolgere in questa crisi la scomparsa degli strumenti comunitari di regolazione del mercato.</p>
      <p sl="es">L’Unione europea, ossessionata dai costi di gestione delle riserve e dalla pressione esercitata dall’Organizzazione mondiale del commercio, ha orientato la propria politica agricola verso un contenimento della produzione ed una liberalizzazione dei mercati e ha voltato le spalle ai produttori e ai consumatori, dimenticando il principio fondamentale della PAC: la garanzia dell’autosufficienza.</p>
    </intervention>
    <intervention id="2-458" speaker_id="28143" name="Bernadette Bourzai" is_mep="True" mode="spoken">
      <p sl="fr">Signora Presidente, signora Commissario, onorevoli colleghi, vorrei prima di tutto esprimere il mio consenso riguardo al fatto di rimettere in produzione su base volontaria i terreni attualmente messi a maggese, al fine di aumentare la produzione europea di cereali e oleaginose, di ricostituire le riserve e di garantire così il nostro approvvigionamento.</p>
      <p sl="fr">D’altra parte, sembra che siano necessarie due campagne di produzione e di commercializzazione per permettere agli agricoltori di adattarsi a questo cambiamento. E’ anche importante contingentare le esportazioni di cereali per privilegiare la soddisfazione del fabbisogno europeo.</p>
      <p sl="fr">D’altra parte, sarei più prudente con la proposta di una misura di soppressione delle tasse sull’importazione degli alimenti per animali. Sono ben conscia del fatto che l’aumento dei prezzi degli alimenti metta in grande difficoltà gli allevatori, ma non vorrei che questa misura favorisse troppo le importazioni di soia e di mais geneticamente modificati. Penso che sarebbe opportuno, al contrario, favorire e incoraggiare lo sviluppo di una filiera europea di alimentazione animale esente da OGM, che d’altronde potrebbe meglio garantire la nostra sicurezza alimentare e la nostra indipendenza.</p>
      <p sl="fr">Tengo anche a ricordare che, se il ritiro dei seminativi dalla produzione ha perso la propria giustificazione economica, presenta tuttavia un grande interesse per la biodiversità e per la tutela dei terreni e dei corsi d’acqua e tale interesse deve essere riconosciuto e mantenuto. Il gruppo socialista chiede quindi alla Commissione di realizzare uno studio d’impatto degli effetti sull’ambiente della rimessa in produzione dei seminativi precedentemente ritirati dalla produzione. Penso in particolare alle conseguenze che potrebbe avere l’abolizione del ritiro dei seminativi dalla produzione sulla necessaria diversità delle fonti di approvvigionamento di polline e nettare per le api, in un momento in cui attraversano una grave crisi.</p>
      <p sl="fr">Infine, non è abolendo adesso il ritiro dei seminativi dalla produzione che si risolvano tutti i problemi che si troveranno al centro del bilancio della PAC nel 2008 e nel 2009.</p>
    </intervention>
    <intervention id="2-459" speaker_id="photo_generic" name="Mariann Fischer Boel" is_mep="True" mode="spoken">
      <p sl="en">Membro della Commissione . − La ringrazio, signora Presidente, e ringrazio molto tutti i membri di questo Parlamento per i loro commenti positivi e per tutti gli sforzi da loro compiuti per stabilizzare il nostro mercato cerealicolo. Mi sento abbastanza preparata adesso per affrontare domani in Consiglio la discussione con gli Stati membri e spero che il documento giuridico possa essere pubblicato a breve. Sono abbastanza certa che gli agricoltori ci terranno gli occhi addosso per vedere quali decisioni saranno prese qui nel Parlamento e domani nel Consiglio.</p>
      <p sl="en">Farò qualche breve osservazione sui quattro diversi gruppi di emendamenti. Per quanto riguarda l’idea di estendere lo 0% di ritiro dei seminativi a un periodo di due anni invece di uno, devo dire che avremo la possibilità di discuterne in occasione della comunicazione durante l’inverno e delle proposte giuridiche la prossima primavera ed estate, quando avremo un’idea più chiara della direzione in cui intendiamo muoverci. Quindi, non sarò in grado di sostenere l’idea di un’estensione del periodo di un anno, ma potremo tornare sulla questione.</p>
      <p sl="en">Per quanto riguarda i vantaggi ambientali del ritiro dei seminativi dalla produzione, come ho detto nel mio primo intervento, è ovvio che dovremo occuparcene nell’ambito della valutazione dello stato di salute per vedere se possiamo individuare soluzioni per mantenere tali vantaggi per la biodiversità e per l’ambiente.</p>
      <p sl="en">Per quanto riguarda il monitoraggio del mercato dei cereali, è ovvio che faremo tutto il possibile per tenere aperto un forte dialogo con gli Stati membri, con gli stakeholders e con il pubblico in generale per vedere in quale direzione stia muovendosi il mercato.</p>
      <p sl="en">Per quanto riguarda l’emendamento n. 8 sulle restrizioni all’esportazione e la possibile introduzione di una tassa all’esportazione, devo dire che questa non è la strada che intendiamo seguire. Invierebbe segnali totalmente diversi e sbagliati al mercato portandoci ad una situazione simile a quella della Russia e dell’Ucraina, che abbiamo entrambe accusato di servirsi di questo strumento per tenersi per sé la loro produzione, per cui non è la strada da seguire.</p>
      <p sl="en">Per quanto riguarda l’altra idea menzionata sul fronte delle importazioni, prenderemo in considerazione – ed abbiamo effettivamente già cominciato a farlo – la sospensione dei dazi all’importazione di cereali, che si addice perfettamente alla situazione attuale. Un cambiamento dell’intera politica, la politica degli stocks , sarebbe a mio avviso un’opzione da discutere nell’ambito della valutazione dello stato di salute, per trovare le migliori soluzioni su misura per gli agricoltori, per tutte le parti interessate e per l’intero settore cerealicolo.</p>
      <p sl="en">Ancora molte grazie. Ho veramente apprezzato l’entusiasmo che il Parlamento e la commissione per l’agricoltura e lo sviluppo rurale hanno dimostrato in questo caso.</p>
    </intervention>
    <intervention id="2-460" speaker_id="4453" is_mep="True" mode="spoken" role="Presidente">
      <p sl="unknown">La discussione è chiusa.</p>
      <p sl="unknown">La votazione si svolgerà mercoledì.</p>
      <p sl="unknown">Dichiarazioni scritte (articolo 142)</p>
    </intervention>
    <intervention id="2-969" speaker_id="1318" name="James Nicholson" is_mep="True" mode="written">
      <p sl="en">L’aumento dei prezzi dei cereali ha generato una grave situazione in tutta l’Unione europea, sotto la spinta dell’alto livello dei prezzi mondiali. La sicurezza degli approvvigionamenti alimentari è un elemento necessario e noi non ne disponiamo più. La spirale dei prezzi dei cereali ha continuato a salire e l’unico modo per affrontare questo fenomeno è stato l’aumento dei prezzi al consumo. Il governo australiano ha dichiarato la settimana scorsa che quest’anno la produzione australiana diminuirà del 30%. Dobbiamo avere accesso al mercato dei cereali di sostituzione provenienti dagli Stati Uniti se non vogliamo che gli approvvigionamenti di carni bovine, ovine e di pollame diventino più difficili. Invito il Consiglio agricoltura e gli esperti dell’UE ad approvare nuovi cereali con più celerità per garantire la sicurezza degli approvvigionamenti.</p>
    </intervention>
  </section>
  <section id="creitem37" title="17. Ordine del giorno della prossima seduta: vedasi processo verbale"/>
  <section id="creitem38" title="18. Chiusura della seduta"/>
</text>
