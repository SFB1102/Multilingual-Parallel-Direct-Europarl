<?xml version='1.0' encoding='utf-8'?>
<text id="20110511.IT" lang="it" date="2011-05-11" place="Strasburgo" edition="Edizione GU">
  <section id="creitem1" title="1. Apertura della seduta">
    <intervention id="3-004-500" speaker_id="28269" is_mep="True" mode="spoken" role="Presidente" name="Jerzy BUZEK" nationality="Poland" birth_date="03-07-1940" birth_place="Śmiłowice" m_state="PL">
      <p sl="unknown">Onorevoli colleghi, mi scuso per il ritardo. Essendoci stata una discussione molto intensa e interessante tra il Presidente Barroso, il Commissario Lewandowski e i leader dei gruppi politici, abbiamo qualche minuto di ritardo. Ora si terrà un dibattito molto importante cui vi invito a partecipare.</p>
    </intervention>
  </section>
  <section id="creitem2" title="2. Misure di attuazione (articolo 88 del regolamento): vedasi processo verbale"/>
  <section id="creitem3" title="3. Atti delegati (articolo 87 bis del regolamento): vedasi processo verbale"/>
  <section id="creitem4" title="4. Principali aspetti e scelte fondamentali della politica estera e di sicurezza comune e della politica di sicurezza e di difesa comune (articolo 36 del TUE) - Situazione in Siria e a Camp Ashraf e situazione della comunità cristiano-copta d’Egitto - Relazione Albertini - Relazione annuale del Consiglio al Parlamento europeo sui principali aspetti e le scelte basilari della politica estera e di sicurezza comune (PESC) nel 2009 - Relazione Gualtieri - Evoluzione della politica di sicurezza e di difesa comune a seguito dell’entrata in vigore del trattato di Lisbona - Relazione Muñiz De Urquiza - UE come attore globale: il suo ruolo nelle organizzazioni multilaterali (discussione)">
    <intervention id="3-008-000" speaker_id="28269" is_mep="True" mode="spoken" role="Presidente" name="Jerzy BUZEK" nationality="Poland" birth_date="03-07-1940" birth_place="Śmiłowice" m_state="PL">
      <p sl="unknown">L’ordine del giorno reca, in discussione congiunta:</p>
      <p sl="unknown">la dichiarazione del Vicepresidente della Commissione/Alto rappresentante dell’Unione per gli affari esteri e la politica di sicurezza sui principali aspetti e scelte fondamentali della politica estera e di sicurezza comune e della politica di sicurezza e di difesa comune (articolo 36 del TUE) [2010/2986(RSP) ];</p>
      <p sl="unknown">la dichiarazione del Vicepresidente della Commissione/Alto rappresentante dell’Unione per gli affari esteri e la politica di sicurezza sulla situazione in Siria e a Camp Ashraf e sulla situazione della comunità cristiano-copta d’Egitto [2011/2690(RSP) ];</p>
      <p sl="unknown">la relazione (A7-0168/2011), presentata dall’onorevole Albertini a nome della commissione per gli affari esteri, sulla relazione annuale 2009 del Consiglio al Parlamento europeo sugli aspetti principali e le scelte di base della politica estera e di sicurezza comune (PESC), presentata al Parlamento europeo in applicazione della parte II, sezione G, punto 43, dell’Accordo interistituzionale del 17 maggio 2006 [2010/2124(INI) ];</p>
      <p sl="unknown">la relazione (A7-0166/2011), presentata dall’onorevole Gualtieri a nome della commissione per gli affari esteri, sullo sviluppo della politica di sicurezza e di difesa comune a seguito dell’entrata in vigore del trattato di Lisbona [2010/2299(INI) ]; e</p>
      <p sl="unknown">la relazione (A7-0181/2011), presentata dall’onorevole Muñiz De Urquiza a nome della commissione per gli affari esteri, sull’UE quale attore globale: il suo ruolo nell’ambito delle organizzazioni multilaterali [2010/2298(INI) ].</p>
      <p sl="unknown">Prima di iniziare vorrei dire qualche parola. Lunedì abbiamo ricordato la giornata dell’Europa, un giorno di festeggiamenti per l’Unione europea. La politica estera e di sicurezza comune è senza dubbio la cosa di cui oggi abbiamo più bisogno. Ci troviamo dinanzi a sfide storiche, e la necessità di sconfiggere la crisi importata in Europa è solo una delle tante. Per il futuro dobbiamo prepararci a situazioni di questo tipo e risolvere anche i problemi della crisi esterni all’Europa, non solo quelli interni.</p>
      <p sl="unknown">Assistiamo poi ai crescenti disordini in Siria, Bahrein e Yemen, e alla nuova ondata di sommosse in Tunisia ed Egitto. Non dimentichiamoci i paesi ai confini orientali da cui il lancio, alcuni giorni fa, di Euronest. Disponiamo di una diplomazia comune europea che deve fungere da strumento d’intervento efficace fuori dall’Unione, poiché non è possibile risolvere i problemi odierni dell’UE senza iniziare seriamente a risolvere quelli esterni. L’Unione deve essere più forte a livello politico, non solo a livello economico.</p>
    </intervention>
    <intervention id="3-009-000" speaker_id="photo_generic" name="Catherine Ashton" is_mep="True" mode="spoken">
      <p sl="en">Vicepresidente della Commissione/Alto rappresentante dell’Unione per gli affari esteri e la politica di sicurezza. – Signor Presidente, questo è il primo di tre interventi che in mattinata terrò in presenza degli onorevoli deputati. Inizierò quindi esponendovi il mio punto di vista sulle problematiche attuali, e poi commentando certi dettagli dei temi che gli onorevoli parlamentari hanno portato alla discussione, cosciente dell’importanza che per voi rivestono. Permettetemi di iniziare.</p>
      <p sl="en">Sui paesi che consideriamo i nostri vicini si è abbattuta una bufera – la primavera araba, il vento del cambiamento, a prescindere dall’immagine che si voglia usare. Nessuno di noi in Aula sa dove finirà e a cosa porterà. Si vuole e si spera fortemente che le rivoluzioni ripaghino di tutto il sangue versato, dei disordini e della paura, del caos economico in un mondo che è già alle prese con i peggiori problemi economici mai avuti da decenni.</p>
      <p sl="en">Le rivolte in Africa settentrionale e nel mondo arabo pongono grandi sfide all’Europa, ma rappresentano anche opportunità che non possiamo lasciarci sfuggire. Le nostre azioni devono ispirarsi a due principi. Il primo è che in Europa sappiamo quanto lunga e dolorosa possa essere la strada verso la libertà. Il nostro cammino per raggiungere la democrazia liberale del XX secolo è stato molto lento. La stessa Unione europea nasce dalle ceneri di conflitti che ci ricordano quanto possa essere terribile la vita quando crolla la democrazia. Se a questo aggiungiamo il complesso primato degli imperi europei, ci accorgiamo che occorre essere umili, soprattutto nell’affermare che la democrazia è il presupposto necessario al progresso dell’uomo.</p>
      <p sl="en">Secondo, la democrazia ovviamente riguarda voti ed elezioni, ma è anche molto più di questo. Quello che in Europa abbiamo imparato a nostre spese è che c’è bisogno di una democrazia profonda: rispetto dello Stato di diritto, libertà di parola, rispetto dei diritti dell’uomo, un potere giudiziario indipendente e un’amministrazione imparziale. La democrazia prevede la costituzione di diritti di proprietà e sindacati liberi, e non riguarda solo il cambiamento di governo ma anche lo sviluppo delle istituzioni e degli atteggiamenti giusti. A lungo termine la democrazia di superficie, quella che si vede in apparenza con persone che si recano liberamente alle urne per eleggere il proprio governo, non potrà sopravvivere se la democrazia profonda non riuscirà ad attecchire.</p>
      <p sl="en">Non vi è però nessuna certezza – non sugli esiti in nessun paese – né nessun rimedio rapido o soluzione a breve termine che possa creare il mondo cui aspirano così tante persone. Nel frattempo incombe lo spettro dell’intolleranza religiosa (pensiamo agli ultimi avvenimenti in Egitto) che si giustifica in periodi di incertezza facendo leva sulla paura e portando lo scompiglio. La libertà religiosa o di culto è un diritto umano universale da proteggere ovunque. Si deve condannare chi cerca di sfruttare il credo religioso come strumento di oppressione, e sostenere chi è a favore della tolleranza in Siria, Pakistan, Egitto e altrove.</p>
      <p sl="en">L’Europa deve anche scegliere. Pensando ai nostri vicini dobbiamo essere pronti a cogliere le sfide che ci chiedono. Posso fare centinaia di dichiarazioni, e le faccio. Deploro, condanno, esorto, richiedo, ma poi bisogna anche scendere in campo e farlo in diverse maniere.</p>
      <p sl="en">Ora una parola sulle sanzioni. Imponiamo sanzioni a regimi che trattano la vita dei cittadini come se fosse priva di valore, con persone uccise per mano della polizia o dei servizi di sicurezza che comandano. Ieri sono state imposte sanzioni alla Siria con un embargo sugli armamenti, il congelamento dei beni, il divieto di viaggiare per 13 figure chiave del regime, e il blocco dell’accordo di associazione e della cooperazione attivata con il paese. Cerchiamo di essere franchi e chiari, come lo sono stata ieri con il ministro degli esteri siriano. Gli eventi in Siria manifestano l’aspirazione del popolo alla democrazia e allo stato di diritto, non sono un complotto straniero. Non riuscendo a capirlo il regime perde di legittimità e si allontana dal popolo e dalla comunità internazionale. Le minacce e l’oppressione violenta interne ed esterne sono strumenti di un’epoca ormai defunta. L’Assemblea e l’Unione europea sono preoccupate per il popolo di Deraa dove l’accesso è stato bandito alle Nazioni Unite, di Baniyas dove continua il giro di vite, di Hama dove sono entrati i carri armati. Il popolo siriano non si piegherà di fronte ai carri armati. Al regime intimiamo di cambiare rotta, e di farlo ora.</p>
      <a text="(Applausi)"/>
      <p sl="en">Ieri ho detto al ministro degli esteri siriano Moallem che deve dare immediatamente libero accesso all’assistenza umanitaria e ai media. Solo così potrà dare fondamento alle sue dichiarazioni che sostengono la protesta pacifica.</p>
      <p sl="en">Nella vicina area orientale, in Bielorussia, il Presidente Lukashenko non è riuscito a sfruttare le elezioni presidenziali dello scorso dicembre per dimostrare di essere disponibile al cambiamento e a una società europea più aperta e democratica. Non solo non ha colto l’opportunità ma, usando violenza contro manifestanti pacifici e moltiplicando il numero dei prigionieri politici, ha ignorato la democrazia e lo stato di diritto. Ho incontrato le famiglie di chi è in carcere, e so che non ci ha lasciato altra scelta che rispondere con l’adozione di sanzioni forti contro gli esponenti del regime che hanno usato la mano pesante, compreso lo stesso Presidente Lukashenko. Sono anche consapevole che dovremmo intensificare il sostegno alla società civile e ai contatti tra i cittadini.</p>
      <p sl="en">Poi c’è il nostro sostegno diretto a Camp Ashraf. L’episodio dell’8 aprile è deprecabile e da sempre lo condanno aspramente. Sono stata irremovibile sulla necessità di una risposta europea forte e congiunta. Ho scritto al ministro degli esteri iracheno e ieri gli ho parlato nuovamente. Pur non mettendo in dubbio la sovranità del paese sul proprio territorio, l’Iraq ha il dovere di tutelare i diritti dell’uomo dei residenti di Ashraf.</p>
      <p sl="en">Ho condannato quelle violenze e preteso un’indagine, che deve essere tanto circostanziata quanto indipendente dicendoci esattamente cosa è successo. Ma, come gli onorevoli deputati sanno dalle lettere che ho ricevuto a titolo individuale e collettivo non solo in Assemblea, la soluzione non è semplice. Stiamo considerando diverse possibilità per una soluzione a lungo termine, con le Nazioni Unite al comando, e tutte comportano delle sfide. Sono molto grata per il lavoro svolto dall’Aula, da chi si è recato in loco e per i contributi che ho ricevuto. Il tema deve anche essere portato al Consiglio “Affari esteri” e discusso con l’Alto Commissariato delle Nazioni Unite per i rifugiati. Il nostro ambasciatore in Iraq è in arrivo oggi, ed è cosciente dell’importanza che attribuisco alla questione. Bisogna andare avanti e riuscire a trovare la giusta linea d’azione, ma l’indagine e la condanna sono indiscutibili.</p>
      <p sl="en">Anche in Yemen il Consiglio di cooperazione per gli Stati del Golfo ha avanzato proposte e il Presidente Saleh ha nuovamente esitato. Poco tempo fa ho avuto un colloquio con lui ragionando sulle discussioni che ha avuto con l’opposizione e le proposte presentate. Gli ho detto che sapeva cosa fare nell’interesse del suo paese, e che dovrebbe farlo. Durante i colloqui nel Golfo ho incontrato il re del Bahrein, con il quale abbiamo discusso l’iniziativa sul dialogo senza le condizioni poste dal principe ereditario, e l’ho esortato a portare avanti quel dialogo. L’atteggiamento attuale non è la giusta risposta. C’è bisogno di processi civili e giusti, nel caso in cui ce ne siano in Bahrein, e in ogni caso occorre evitare la pena di morte.</p>
      <p sl="en">Tutti questi esempi dimostrano il nostro impegno diretto, le pressioni che esercitiamo e la chiarezza del nostro approccio. Non illudetevi: diciamo molto chiaramente, io personalmente dico molto chiaramente a tutti i leader che incontro cosa penso debba succedere, e lo faccio con l’appoggio dell’Assemblea e del Consiglio “Affari esteri” dei 27 Stati membri.</p>
      <p sl="en">Ovviamente voglio parlare della Libia. Alcuni deputati dell’Assemblea avrebbero voluto una politica di sicurezza e di difesa più decisa. A loro dico che negli ultimi mesi e settimane abbiamo visto quanto abbiamo fatto per alcuni aspetti, ma anche quanto bisogna ancora fare. Insieme ci siamo impegnati per pianificare l’assistenza militare alle esigenze umanitarie: pronti a sostenere i cittadini con risorse provenienti da tutta Europa su richiesta delle Nazioni Unite. Proprio come abbiamo fatto quando Haiti è stata colpita dal terribile terremoto, in quel caso con navi ospedale militari, dotazioni per carichi pesanti, civili e militari che lavoravano fianco a fianco. Non fraintendetemi: so che gli aiuti umanitari sono apolitici e che gli operatori umanitari non devono correre pericoli, ma quando l’obiettivo primario è salvare vite umane qualche volta è solo l’esercito che ha le dotazioni o il personale per farlo – fornire rapidamente assistenza, costruire le infrastrutture – e questo è il motivo per cui saremo pronti a intervenire se richiesto dalle Nazioni Unite.</p>
      <p sl="en">Dobbiamo diventare più abili e rapidi. Sono la prima a dire e ad ammettere che dobbiamo fare molto di più, e ne parlerò più specificatamente più tardi.</p>
      <p sl="en">Stiamo migliorando la collaborazione con la NATO, e per la prima volta condividiamo i dettagli delle operazioni continuando a sviluppare i nostri rapporti. Lo scorso venerdì ho presieduto, insieme al segretario generale Rasmussen, la riunione del comitato politico e di sicurezza (CPS) e del Consiglio del Nord Atlantico nel nostro primissimo dibattito sulla Libia. C’è poi la collaborazione con l’Unione africana e il Presidente Jean Ping, con la Lega araba e Amr Moussa e, ovviamente, con il suo successore, e con l’Organizzazione della Conferenza islamica e il professor Insanoglu, sotto la guida dell’inviato speciale delle Nazioni Unite Al-Khatib. È stato nel corso dei colloqui con Ban Ki-Moon che abbiamo deciso di raggruppare le organizzazioni regionali per un incontro al Cairo e dare seguito alla riunione del gruppo di contatto a Roma.</p>
      <p sl="en">Insieme stiamo discutendo come contribuire al futuro della Libia sostenendo il dialogo nazionale, aiutandola con la costituzione e nei preparativi elettorali. Ho inviato due missioni in Libia per incontrare e lavorare con i giovani e le donne del paese. Come riferitomi dal capogruppo, è la prima volta che discutono di una costituzione: sono termini e ragionamenti che non avevano mai sentito prima. Hanno detto quanto desiderano vedere la fine del regime, quindi cerchiamo anche noi di essere chiari: Gheddafi deve lasciare il potere e mettere fine al regime.</p>
      <a text="(Applausi)"/>
      <p sl="en">Ho intenzione di aprire un ufficio a Bengasi per procedere con l’assistenza di cui abbiamo discusso con i cittadini …</p>
      <a text="(Applausi)"/>
      <p sl="en">… per aiutare la società civile, per sostenere il Consiglio nazionale ad interim di transizione e il Premier Jibril (l’abbiamo incontrato molte volte), per promuovere la riforma del settore della sicurezza, e per impegnarci in quello che i cittadini ci hanno detto volere. Vogliono essere aiutati nell’istruzione, nell’assistenza sanitaria, nella sicurezza sui confini, con il genere di aiuti che riusciamo e che vogliamo dare. In tutto quello che facciamo, i diritti umani sono il comune denominatore costantemente presente nel nostro lavoro.</p>
      <p sl="en">Poi c’è la nuova politica di vicinato, con ambizioni e aspirazioni ad altri livelli. Si fonda sulla responsabilità reciproca: l’UE e i paesi limitrofi sono reciprocamente responsabili nel mantenere gli impegni assunti con i paesi vicini, le loro popolazioni e i cittadini europei.</p>
      <p sl="en">Fondamentale in tutto questo sono la mobilità, l’accesso ai mercati e i soldi, o per dirlo più semplicemente le “tre M” dall’inglese mobility , market access e money . Alcuni aspetti sono estremamente importanti per aiutare questi paesi in futuro. Un esempio è la mobilità dei giovani. Sono giovani società in cui i giovani vogliono più opportunità, e il Parlamento europeo è chiamato a dare un grande contributo per aiutarli a imparare e usufruire dei vantaggi dati dall’Europa. Lo stesso dicasi per gli Stati membri: opportunità di viaggiare, di studiare.</p>
      <p sl="en">Per donne e imprenditori è importante avere la possibilità di esplorare nuovi mercati, vendere i propri beni e servizi, e per loro gli Stati membri sono una sorta di dono. Alcuni di essi hanno relazioni di lunga data con questi paesi, ma ora devono farsi avanti e garantire queste opportunità.</p>
      <p sl="en">Per quanto riguarda l’accesso ai mercati sappiamo di dover dare un notevole contributo a stimolare la crescita economica e la ripresa. Conoscete gli effetti della bufera sulle economie di questi paesi. Alcuni di essi contano su di noi come principale mercato d’esportazione e fonte delle loro importazioni. Consentire loro di sviluppare il mercato potrebbe contribuire a cambiare realmente le cose, favorendo non solo l’apertura dei mercati ma anche le modalità di accesso, dando loro la possibilità di adeguarsi ai nostri standard, e garantendo loro opportunità concrete. Questo è vero soprattutto per le piccole imprese, ma da parte nostra ci deve essere la volontà politica di farlo. Dobbiamo avere la volontà politica di impegnarci ad aprire i nostri mercati. Questa è una sfida, e lo è in tutti i sensi. È una sfida in questo periodo economico, e ritengo sia una sfida cui dobbiamo rispondere perché, in caso contrario, il fallimento delle economie dei paesi vicini avrà su di noi un impatto diretto.</p>
      <p sl="en">Poi ci sono i soldi, o meglio, le risorse. Non solo quello che possiamo fare aiutando direttamente – sebbene importante – ma quello su cui possiamo far leva. Abbiamo già organizzato un incontro di alti funzionari provenienti da tutto il mondo e dai grandi istituti finanziari per vedere in che misura riusciremmo a contribuire qualora richiesto, e lo faremo, ma di concerto con i paesi limitrofi dobbiamo adoperarci di più per raggruppare le risorse con più efficacia.</p>
      <p sl="en">Molto probabilmente questa politica sarà più incisiva in Tunisia che altrove. L’intervento in televisione del Primo ministro Essebsi può essere utile mentre il paese si avvia alle elezioni del 24 luglio, ma egli ha riconosciuto i problemi di una nazione i cui tassi di crescita economica sono scesi attestandosi tra lo 0 e l’1 per cento. È indispensabile dare sostegno alla Tunisia, alla sua economia e società civile: questo significa non solo pensare a lungo termine, non solo all’importanza di una nuova strategia, ma a quello che stiamo facendo per aiutare i paesi – Egitto, Tunisia e altri – in questo momento con i problemi di bilancio che si ritrovano. È il motivo per cui abbiamo lanciato il dibattito con gli istituti finanziari, gli Stati membri, chi manifesta il desiderio di soccorrere questi paesi, perché è in questo momento che è importante aiutarli a far fronte al deficit, in presenza di un crollo del turismo e del malfunzionamento dell’economia. Gli onorevoli deputati devono capire che l’urgenza è immediata e la strategia a lungo termine, ed entrambe devono rientrare nei nostri interventi.</p>
      <p sl="en">Per quanto riguarda l’Egitto ci sono stata tre volte nelle ultime settimane, e ho trascorso molto tempo con alcuni giovani leader di piazza Tahrir, incontrando anche alcune donne. Sono soprattutto queste a volere il ruolo più forte che credono sia stato loro promesso nel futuro del paese. Ho conosciuto una donna che sarà candidata alla Presidenza ed è decisa a dimostrare che le donne hanno un ruolo da svolgere in Egitto. Ho parlato con molti ministri di governo e vi citerò l’esempio del ministro della pianificazione, Fayza Aboulnaga, una donna che vuole costruire case per il popolo, che è convinta dell’importanza che potrebbe avere tra venti anni la costruzione di un milione di case per l’Egitto.</p>
      <p sl="en">Dobbiamo prendere queste grandi idee dai paesi con cui collaboriamo e tradurle in concreto con il nostro aiuto. Parlo di integrare formazione e istruzione, di infrastrutture per programmi abitativi, opportunità di crescita per le piccole imprese, di lavorare con le donne dell’ONU – come sto facendo io – per capire come sviluppare comunità più sicure con progetti di edilizia abitativa, come collaborare alla realizzazione di un sogno molto più grande e ambizioso fondato sui desideri del popolo egiziano. Sto avendo una serie di colloqui con il ministro degli esteri egiziano, Al-Araby, impegnato in una stretta collaborazione con noi sul processo di pace mediorientale, desideroso di sviluppare le forti relazioni che già abbiamo e ansioso di vederci cooperare nella regione in qualità di partner.</p>
      <p sl="en">L’Egitto sarà chiamato ad affrontare molte sfide nei prossimi mesi e anni. Dobbiamo essere presenti per sostenerli in ognuna di esse e pronti a mettere a disposizione le nostre risorse, conoscenze, competenze e contatti per aiutarli.</p>
      <p sl="en">Ho sempre affermato, non solo in questa sede, che il servizio per l’azione esterna è uno strumento per la prevenzione e la risoluzione dei conflitti, quindi permettetemi di dire che è questo il motivo per cui il nostro ruolo in Serbia e Kosovo è importante. È la ragione per cui il voto vinto alle Nazioni Unite, la voce che adesso abbiamo, può dare un contributo. È la ragione per cui dobbiamo convincere i leader bosniaci a cambiare visuale, a smettere di pensare unicamente alle proprie comunità per iniziare a considerare le esigenze dell’intero paese, guardando al futuro e all’Unione europea.</p>
      <p sl="en">È anche la ragione per cui abbiamo un compito nel processo di pace mediorientale. Gli onorevoli deputati sanno bene che la stabilità del Medio Oriente richiede pace. Da decenni la ricerca di un accordo negoziale domina la regione. Negli ultimi mesi abbiamo dato un nuovo impulso al Quartetto. A febbraio ho ospitato un incontro tra i leader del Quartetto per il Medio Oriente e, per la prima volta dalla sua istituzione, alla riunione successiva gli inviati del Quartetto hanno collaborato con negoziatori israeliani e palestinesi.</p>
      <p sl="en">Ad aprile ho voluto un altro incontro tra i leader e abbiamo elaborato una dichiarazione ricca di contenuti tenendo conto della nostra posizione. Continuo a credere che la soluzione negoziale sia quella giusta; continueremo a impegnarci e, nel corso del mese, avremo un’altra riunione tra gli inviati.</p>
      <p sl="en">Poiché anche noi abbiamo fortemente sostenuto la costruzione dello Stato palestinese, quando il 13 aprile abbiamo accolto la riunione del comitato di collegamento ad hoc ho ascoltato gli elogi sull’operato di Salam Fayyad, i suoi straordinari successi ottenuti nella governance, nello stato di diritto e diritti umani, nell’istruzione, nella salute e nella previdenza sociale che, secondo la Banca mondiale, sono sufficienti per un governo autonomo. Ho riconosciuto che la riconciliazione palestinese promossa dal Presidente Abbas costituisce un’opportunità e l’occasione che da anni chiede l’Unione europea.</p>
      <p sl="en">Gli eventi attuali rappresentano, ad ora, lo sforzo più convinto per stabilire l’unità che, di per sé, è fondamentale per raggiungere la soluzione con i due Stati. Sono stata in stretto contatto con il Presidente Abbas, il Primo ministro Fayyad, e anche con l’Egitto, la Lega araba, gli Stati Uniti e Israele. La non violenza, la continuazione del processo di creazione dello Stato e il rispetto degli impegni esistenti saranno di fondamentale importanza, e saranno i risultati a contare. Sono convinta che Israele dovrebbe restituire gli introiti fiscali spettanti ai palestinesi, ma preciso che la nostra posizione su Hamas non è cambiata e che la sicurezza di Israele rimane fonte di grande preoccupazione per noi tutti.</p>
      <p sl="en">Aggiungo che, a mio avviso, la flottiglia non è la giusta risposta alla situazione umanitaria di Gaza. Ci sono stata due volte. Continuo a ricordare lo stato in cui versa la popolazione, che in particolare chiede più accesso per far decollare l’economia. A dir la verità la situazione è terribile, soprattutto per i bambini. Abbiamo avanzato proposte a Israele per garantire il maggiore accesso. Voglio che la popolazione di Gaza abbia un futuro ma voglio anche che Gilad Shalit, da anni tenuto prigioniero a Gaza, abbia la possibilità di andare a casa dai suoi genitori che ho già incontrato.</p>
      <p sl="en">L’esperienza europea ci insegna che la vera democrazia è il presupposto necessario alla tolleranza, alla pace e alla prosperità. Nell’Africa settentrionale e nel mondo arabo non sarà possibile raggiungere l’obiettivo rapidamente né senza battute d’arresto, ma l’unico modo per farlo è costruire una democrazia profonda. Abbiamo l’esperienza per aiutare ogni paese che ce lo chieda ad accompagnarlo nel cammino verso la democrazia. Per questo propongo di sostenere il fondo per la democrazia, che permetterà anche a noi di sfruttare le risorse per promuovere le opportunità, soprattutto per i giovani, di impegnarsi nella vita politica, di incoraggiare lo sviluppo dei partiti politici, di consentire ai cittadini di fare come gli onorevoli deputati di così tanti paesi qui rappresentati, ovvero sviluppare il processo politico creando i partiti politici, la società civile, e radici profonde che portano alla nascita e alla crescita della democrazia.</p>
      <p sl="en">Quando visito questi paesi, spesso dico che la cosa più importante non è eleggere un governo, quanto piuttosto il diritto di rovesciarlo. Democrazia significa poter dire addio e, al tempo stesso, poter dare il benvenuto, ed è questo l’importante: sapere che hai il diritto di usare l’urna elettorale una, due, tre, quattro volte per cambiare il governo, per pretendere dal governo. È una cosa di importanza assoluta, che si può fare solo in presenza di una democrazia viva e profonda. È il motivo per cui quello che abbiamo visto succedere in Costa d’Avorio è così importante, ovvero l’insediamento a lungo atteso del Presidente Ouattara, e il nostro ruolo in tutto questo è stato significativo. È il motivo per cui è un bene vedere che le elezioni nigeriane procedono e che Goodluck Jonathan viene nominato nel modo giusto. È un bene vedere che la democrazia inizia a far presa, a vivere e a fiorire, ed è questo l’aspetto che dobbiamo prediligere.</p>
      <p sl="en">Il cambiamento non comporta necessariamente progresso, ma il progresso richiede assolutamente cambiamento. Questo significa che dobbiamo essere più determinati nell’agire. Alcuni punti che ho citato richiedono l’intervento degli Stati membri, altri quello della Commissione, molti necessitano del sostegno dell’Assemblea, e noi dobbiamo decidere di dare il nostro contributo. Se lo faremo solo quando gli occhi dei media saranno puntati addosso a noi o a quei paesi non riusciremo nel nostro intento. Questo deve essere per noi un lungo viaggio, e dobbiamo essere risoluti nel dire ai paesi vicini che non solo devono iniziare il cammino verso la democrazia, ma anche completarlo.</p>
      <p sl="en">Sono state presentate tre ottime relazioni su cui mi soffermerò nel prossimo intervento, ma desidero comunque ringraziare i relatori. Vorrei concludere con una brevissima citazione di un’antropologa, una donna che ammiro molto, Margaret Mead: “non dubitate che un piccolo gruppo di cittadini coscienti e risoluti possa cambiare il mondo. In realtà è l’unico modo in cui è sempre successo”.</p>
    </intervention>
    <intervention id="3-010-000" speaker_id="4342" name="Joseph DAUL" is_mep="True" mode="spoken" nationality="France" birth_date="13-04-1947" birth_place="Strasbourg" p_group="Group of the European People's Party (Christian Democrats)" m_state="FR">
      <p sl="fr">a nome del gruppo PPE. – Signor Presidente, Baronessa Ashton, onorevoli colleghi, la politica estera è stata dominata dalle rivoluzioni più o meno pacifiche che hanno investito diversi paesi mediterranei a noi vicini e, più recentemente, da un evento simbolico nella lotta al terrorismo internazionale, ovvero la fine dell’era Bin Laden.</p>
      <p sl="fr">Che ruolo ha l’Europa in tutto questo? Siamo presenti e attivamente coinvolti nella situazione? Certamente sì. L’azione condotta in Libia sotto l’egida delle Nazioni Unite e su iniziativa di alcuni capi di Stato e di governo ha dimostrato che, quando vuole, l’Europa – o una parte dell’Europa – può intervenire con decisione nei momenti difficili.</p>
      <p sl="fr">Forse questo fa di noi un attore internazionale strategico, con un’influenza all’altezza della nostra potenza economica? La risposta è certamente no. L’Europa continua a essere un attore minore, nella migliore delle ipotesi un Pollicino politico e geostrategico, nonostante le sempre crescenti aspettative dell’opinione pubblica europea. L’Europa ha scommesso sulla stabilità e sugli aiuti allo sviluppo nel Mediterraneo. Eppure i popoli rivendicano in maniera del tutto legittima libertà politica, e fuggono dai propri paesi per mancanza di una prospettiva di vita dignitosa e di opportunità per sé e per i propri figli. L’assistenza umanitaria che forniamo da alcuni mesi si è rivelata sicuramente utile.</p>
      <p sl="fr">Baronessa Ashton, bisogna fare di più. Abbiamo iniziato a imparare da questa esperienza? Voglio sperarlo. La cosa peggiore è che le ondate di immigrati che arrivano sulle nostre coste con imbarcazioni precarie, che muoiono in mare – e anche in questo caso non ci sono sufficienti informazioni sul numero dei decessi – si scontrano troppo presto con divisioni, contrasti, confini chiusi, con alcuni paesi che mettono persino in dubbio la zona Schengen, strumento fondamentale della libertà di circolazione.</p>
      <a text="(Applausi)"/>
      <p sl="fr">Tutto questo è degno dell’Europa e dei suoi valori, principi e ideali? Credo di no e non lo crede nemmeno il mio gruppo, il gruppo del Partito popolare europeo (Democratico cristiano) e neppure, sono convinto, la maggioranza dei colleghi in Aula.</p>
      <p sl="fr">Onorevoli colleghi, il motivo per cui questa mattina incontriamo l’Alto rappresentante dell’Unione per gli affari esteri e la politica di sicurezza è perché con il trattato di Lisbona abbiamo voluto dare una voce e un volto all’Europa. Ora dobbiamo andare avanti e agire, e questo significa fare scelte e rispettarle. Ma allora quali sono le priorità dell’Europa? Le relazioni con i paesi limitrofi a est e a sud? La lotta al terrorismo? La soluzione al conflitto mediorientale? La politica commerciale? Non è facile fare tutte queste cose contemporaneamente.</p>
      <p sl="fr">Chi sono i nostri partner privilegiati? Gli Stati Uniti, i paesi emergenti o altri? Come raggiungere i risultati migliori? Lasciando ai singoli Stati membri la libertà di definire la propria politica, come facciamo da 60 anni, o parlando all’unisono, con voce forte?</p>
      <p sl="fr">Onorevoli colleghi, la soluzione intergovernativa non è più la giusta risposta agli affari esteri, alla sicurezza e alla difesa: c’è bisogno di più Europa. Occorre abbandonare gli egoismi nazionali ed essere più efficaci su scala europea.</p>
      <p sl="fr">Baronessa Ashton, avremo una politica estera e di sicurezza solida solo esercitando tutto il nostro peso e concentrando tutte le nostre energie in alcuni obiettivi ben definiti. Onorevoli colleghi, il 2011 deve essere l’anno del Mediterraneo, della lotta al terrorismo, e anche di una svolta nel conflitto mediorientale. Se l’Europa riuscirà a diventare un attore chiave su questo fronte potrà far dimenticare i suoi errori di gioventù.</p>
      <p sl="fr">Vorrei concludere con una frase di un uomo che conosce molto bene: Giovanni Paolo II. “Non abbia paura”, Baronessa Ashton. Abbiamo risparmiato 4 miliardi di euro nel budget europeo. Faccia delle proposte per utilizzare questi soldi, invece di restituirli agli Stati membri.</p>
      <a text="(Applausi)"/>
    </intervention>
    <intervention id="3-011-000" speaker_id="1911" name="Martin SCHULZ" is_mep="True" mode="spoken" nationality="Germany" birth_date="20-12-1955" birth_place="Hehlrath" p_group="Group of the Progressive Alliance of Socialists and Democrats in the European Parliament" m_state="DE">
      <p sl="de">a nome del gruppo S&amp;D. – Signor Presidente, in un’Unione europea dove assistiamo a spinte nazionalistiche in tutti i settori, il trattato di Lisbona deve fungere da strumento per creare una nuova politica comunitaria: la politica estera, di sicurezza e di difesa comune.</p>
      <p sl="de">Questa è la prima discussione importante che teniamo con la baronessa Ashton. Se ricordiamo gli inizi, già si capiva che alcuni governi non volevano usare il titolo “ministro degli esteri dell’Unione europea”, e questo alla fine ha portato a scegliere l’appellativo “Alto rappresentante”. È comprensibile giacché, insieme alla politica fiscale e interna, una politica estera indipendente è un aspetto fondamentale, quasi un tratto distintivo della sovranità nazionale. Il passaggio di questa sovranità a un’istituzione sovranazionale, soprattutto nel campo della politica estera, di sicurezza e di difesa comune, è una mossa coraggiosa ma anche difficile.</p>
      <p sl="de">Noi europarlamentari dobbiamo però, insieme all’Alto rappresentante, porci una domanda molto diversa, ovvero: qual è il ruolo dell’Unione nella politica internazionale in qualità di organismo indipendente? Negli ultimi giorni ho letto alcuni articoli sulla baronessa Ashton che mi hanno stupito, perché ne criticano l’assenza e la mancanza di politiche. Queste critiche sono mosse da persone che attribuiscono massima priorità alla politica estera nazionale e agli interessi nazionali e, senza consultarsi con nessun partner, prendono decisioni unilaterali che a lungo andare divideranno l’Europa invece che unirla.</p>
      <p sl="de">Basta guardare la missione in Libia. Raramente c’è stata una spaccatura più evidente nella politica e nel coinvolgimento internazionale dell’UE che nella gestione della questione libica. Nelle principali capitali dell’Unione c’è la tendenza a considerare la politica estera, di sicurezza e di difesa comune un’estensione della politica nazionale di ogni paese finanziata con fondi europei. Più grande è l’Auswärtige Amt, il Foreign Office o il Quai d’Orsay, più pronunciata è questa tendenza. Baronessa Ashton, sicuramente il Parlamento sarà con lei se dirà ai deputati che, pur rispettando i loro interessi unilaterali, la politica estera comune europea non può andare nella stessa direzione. Questa politica sarà definita da lei, Alto rappresentante, in tutti i settori dove è possibile un’intesa.</p>
      <p sl="de">Approvo l’apertura di un ufficio come quello che ha descritto in Libia perché lei in qualità di Alto rappresentante, l’Unione stessa e il Parlamento come organo indipendente avete la credibilità a livello politico e umanitario. Noi siamo più credibili degli Stati intervenuti militarmente in Libia per necessità, i cui esportatori di armi, però, avevano i più grandi stand alle maggiori fiere libiche sugli armamenti lo scorso autunno. Germania, Francia, Regno Unito, Italia e Belgio sono i principali fornitori di armi per l’esercito del colonnello Gheddafi, che combatte contro i ribelli in Libia. Non è questo il genere di credibilità di cui necessita l’Europa.</p>
      <a text="(Applausi)"/>
      <p sl="de">La credibilità di cui necessita l’Europa è quella del soft power che aiuta a instaurare la democrazia, apre un ufficio per incoraggiare lo sviluppo della società civile e non porta avanti una cooperazione internazionale a livello europeo per piegare gli altri agli interessi economici e diplomatici unilaterali dell’Unione, bensì promuove le politiche basate su un partenariato paritario tra le diverse regioni del mondo. Questa è la mia idea di politica estera, di sicurezza e di difesa dell’UE.</p>
      <p sl="de">Lei ha parlato delle tre M: money , mobility e market access . Nella prossima fase dovrebbe aggiungere le tre C: coherence , concreteness e community method (coerenza, concretezza e metodo comunitario). Secondo me con le tre M e le tre C troverà chi la sostiene al Parlamento europeo. Noi del gruppo dell’Alleanza progressista di Socialisti e Democratici al Parlamento europeo sappiamo di essere ancora alle prime fasi della collaborazione tra lei e Parlamento, e sicuramente ci sono margini di miglioramento. Per questo rinnovo l’offerta a nome, credo, della maggioranza dei deputati in Aula. Sicuramente troverà più consensi qui sulla sua idea di politica estera e di sicurezza comune che tra i 27 ministri degli esteri. Li rispetto tutti, ma tutti hanno un problema: sono ministri degli esteri di singole nazioni.</p>
      <a text="(Il Presidente interrompe l’oratore)"/>
      <p sl="de">Lei, invece, è il rappresentante diplomatico di un intero continente.</p>
      <a text="(Applausi)"/>
    </intervention>
    <intervention id="3-012-000" speaker_id="97058" name="Guy VERHOFSTADT" is_mep="True" mode="spoken" nationality="Belgium" birth_date="11-04-1953" birth_place="Dendermonde" m_state="BE">
      <p sl="en">a nome del gruppo ALDE. – Signor Presidente, sabato ho avuto un lungo colloquio al Cairo con il nuovo Primo ministro egiziano Sharaf. La conclusione di questo incontro, così come la mia dopo la riunione nella mia seconda visita al Cairo degli ultimi due mesi, è che – come da lei sottolineato – bisogna aiutare enormemente queste rivoluzioni in Africa settentrionale e, soprattutto, gli sviluppi in Egitto. Bisogna smetterla di fare le misere concessioni paternalistiche annunciate sinora.</p>
      <p sl="en">Farò un piccolo paragone. Sapete quanti soldi sono stati concessi con il piano Marshall degli Stati Uniti? Per anni, senza interruzioni? L’1 per cento del prodotto interno lordo all’anno, cioè 162 miliardi di dollari americani. Di quanto si tratta e cosa promettiamo all’Egitto? Un miliardo. Non 162 miliardi, ma un miliardo. Non nel 2011 e nel 2012, ma nel 2013, quando avremo la possibilità di farlo. Non è niente. Quello che mi aspetto da lei e dalla Commissione, perché sembra si stia parlando di soldi della Commissione, non sono grandi progetti sul rinnovamento della politica di vicinato. È una cosa da fare in futuro, ma ora mi aspetto aiuti a favore dell’Egitto stanziati direttamente dal bilancio il prima possibile, perché per la fine dell’anno non avranno fondi in bilancio e potrebbe essere l’inizio di una controrivoluzione nel paese. Aiuti di bilancio diretti o cancellazione del debito del paese: ecco la soluzione immediata. Un annuncio odierno in questo senso sarebbe indubbiamente di aiuto per l’Egitto e gli egiziani.</p>
      <p sl="en">Il mio secondo punto riguarda la Siria. Siamo onesti, Baronessa Ashton: la Siria è un gran disastro. Quello che sta succedendo è nientemeno che una Tienanmen araba, non ho altre parole per descriverlo. Una Tienanmen araba. Persone massacrate ogni giorno da carri armati e cecchini. Ad oggi 800 persone uccise. Ad oggi 8 000 persone arrestate. Persone torturate il più brutalmente possibile per svelare le password su Facebook e i nomi dei compagni che lavorano su Facebook. I soldati che si rifiutano di sparare ai concittadini vengono uccisi dai servizi segreti dell’esercito e di Bashar al-Assad. Considerando gli avvenimenti siriani, è più che evidente che c’è un solo modo per descrivere Bashar al-Assad: il dittatore più brutale attualmente esistente al mondo. Questa è l’analisi ovvia oggi possibile.</p>
      <a text="(Applausi)"/>
      <p sl="en">Cosa si può fare? Ad oggi vedo 800 cittadini uccisi, 8 000 cittadini imprigionati, alcuni dei quali torturati quotidianamente, e noi congeliamo i beni di 13 persone, ma non di Assad. Credo che l’approccio non sia equilibrato. Di fatto è ridicolo, e non aiuta a fare pressioni sul regime di Assad affinché cambi linea di condotta. Non è sufficiente dire che ci sono 13 persone e uno dei fratelli di Assad, e che uno dei nipoti è sull’elenco. No, ci sono centinaia di persone da inserire subito in lista, il prima possibile, per esercitare pressioni vere e proprie.</p>
      <p sl="en">Riesco a capire un po’ la sua strategia. Lei pensa che continuando a escludere Assad dalla lista forse gli farà cambiare atteggiamento in futuro. Va bene, lo dica con chiarezza nel dibattito odierno. Dica che concede ad Assad qualche giorno. Se in questi giorni non mette fine a questi episodi, allora congeli tutti i beni, non solo di 13 persone ma di tutta la famiglia Assad.</p>
      <a text="(Applausi)"/>
      <p sl="en">Se 800 persone vengono uccise, imponga un divieto di viaggio non a 13 persone, bensì all’intera famiglia Assad, e dica cosa è molto importante. È quello che ci si aspetta.</p>
      <p sl="en">Ieri abbiamo avuto un collegamento diretto con cittadini siriani che dicono che occorre potenziare le sanzioni, altrimenti non si fermerà. Dichiari che l’UE non considererà mai la famiglia Assad come i veri rappresentanti del popolo siriano, e che sarà ritenuta responsabile dei crimini perpetrati. Lo faccia subito. È questo che oggi ci aspettiamo da lei. Lei può aiutare a fermare questa Tienanmen araba. Non è vero che non abbiamo un compito: noi svolgiamo un ruolo fondamentale e il popolo siriano oggi aspetta questo messaggio preciso. Non domani, oggi.</p>
      <a text="(Applausi)"/>
    </intervention>
    <intervention id="3-013-000" speaker_id="4521" name="Charles TANNOCK" is_mep="True" mode="spoken" nationality="United Kingdom" birth_date="25-09-1957" birth_place="Aldershot" p_group="European Conservatives and Reformists Group" m_state="GB">
      <p sl="en">a nome del gruppo ECR. – Signor Presidente, senza dubbio il grande passo avanti di quest’anno nella politica estera e di sicurezza comune (PESC) è stata la creazione del servizio europeo per l’azione esterna (SEAE). Baronessa Ashton, in qualità di Vicepresidente/Alto rappresentante di recente lei è stata oggetto di pressioni per i risultati poco brillanti ottenuti. Ad ogni modo, lei può essere efficace solo nella misura in cui gli Stati membri glielo consentono e, ovviamente, è restia a ricorrere ai suoi poteri di iniziativa, approccio che condivido pienamente. Da una parte l’Unione europea vuole ritagliarsi un ruolo da gigante mondiale della diplomazia ma, dall’altra, la PESC richiede l’unanimità, il che significa scendere a compromessi per tutelare gli interessi dei singoli Stati membri, soprattutto di quelli grandi.</p>
      <p sl="en">Questo approccio ibrido e sui generis nella politica estera comunitaria giustifica chi di noi era contrario alla creazione del SEAE in prima battuta, convinto che le ambizioni globali dell’UE avrebbero intaccato la sovranità nazionale. Paradossalmente ora sembra che sia la sovranità nazionale a intaccare le ambizioni globali dell’UE, come abbiamo recentemente visto con gli eventi in Libia. L’ECR, gruppo cui appartengo, mantiene tuttavia un impegno costruttivo con il SEAE. Gli facciamo gli auguri e speriamo che funzioni. Deve sistemarsi e dotarsi di una neutralità di bilancio e di maggiore responsabilità politica.</p>
      <p sl="en">Nonostante la Vicepresidente/Alto rappresentante abbia nominato funzionari di eccellenza – ne ho incontrati alcuni prima della commissione per gli affari esteri – mi chiedo perché sia stata raggirata dalla Commissione, che sembra avere tenuto per sé una quantità esagerata di risorse per l’allargamento dell’Unione europea e la politica europea di vicinato. Questa politica non rappresenta un buon affare per i contribuenti europei, né persegue gli interessi della nostra politica estera.</p>
      <p sl="en">Ora mi permettete di avanzare richieste specifiche, in primo luogo sull’imminente flottiglia per Gaza Mark II? Signora Vicepresidente/Alto rappresentante, può fare pressioni alla Turchia per porre fine a questa pericolosa provocazione in un momento in cui Israele è oggetto di enormi tensioni e pressioni, con attacchi missilistici da Gaza e un nuovo passaggio delle navi da guerra iraniane nel canale di Suez? In che modo l’Unione europea affronterà una nuova Autorità palestinese unitaria che conta tra i suoi membri Hamas, un’organizzazione terroristica proibita dall’UE?</p>
      <p sl="en">In secondo luogo, Signora Vicepresidente/Alto rappresentante, patteggerà una soluzione per la chiusura di Camp Ashraf in Iraq?</p>
      <p sl="en">E poi, condannerà esplicitamente e pienamente l’approvazione del disegno di legge Bahati in Uganda, che dà il via libera alla pena di morte per gli omosessuali?</p>
      <p sl="en">Per concludere concordo pienamente con l’onorevole Verhofstadt: applaudo tutte le vostre iniziative per stabilizzare il Medio Oriente e i paesi nordafricani e, in particolare, la condanna per l’uccisione dei cristiani in Egitto. Ma perché, come ricordato dall’onorevole Verhofstadt, il Presidente siriano Assad è stato escluso dall’elenco europeo delle sanzioni dopo il brutale eccidio di manifestanti civili innocenti, di recente perpetrato dalle sue truppe?</p>
    </intervention>
    <intervention id="3-014-000" speaker_id="1934" name="Daniel COHN-BENDIT" is_mep="True" mode="spoken" nationality="France" birth_date="04-04-1945" birth_place="Montauban" p_group="Group of the Greens/European Free Alliance - Co" m_state="FR">
      <p sl="fr">a nome del gruppo Verts/ALE. – Signor Presidente, Baronessa Ashton, onorevoli colleghi, oggi vorrei semplicemente farle qualche domanda, Baronessa Ashton.</p>
      <p sl="fr">In primo luogo sulla questione siriana. Come l’onorevole Verhofstadt, vorrei sapere: cosa impedisce all’Europa di inserire il Presidente Assad nella lista delle sanzioni UE? Quale paese o paesi oggi impediscono all’Unione di prendere l’unica decisione possibile? La prego, ce lo dica. Se l’ostacolo è il ministro degli Esteri Westerwelle, ci dica che è Westerwelle, almeno in questo modo sapremo come nascono le diverse politiche degli Stati membri.</p>
      <p sl="fr">A differenza del ministero degli esteri tedesco non diremo che il Presidente Assad è la risposta alla dittatura del Presidente Assad. Se è questo che si vuole far credere è veramente incredibile. L’unica soluzione per la Siria è che il Presidente Assad abbandoni il potere: questa deve essere la posizione europea. È quindi ovvio che bisogna mettere in lista il Presidente Assad e tutta la sua famiglia, non domani, non dopodomani, ma oggi. Se è impossibile perché ci vuole una decisione all’unanimità, allora si dica cosa impedisce questa soluzione. Bisogna dirlo pubblicamente perché ci sia un vero e proprio dibattito in Europa.</p>
      <p sl="fr">In secondo luogo, cosa impedisce a Israele di pagare le imposte dovute ai palestinesi e perché? Ovviamente bisogna garantire la sicurezza di Israele, ma non per questo devono soffrire i palestinesi. Non può essere questa la soluzione.</p>
      <a text="(Applausi)"/>
      <p sl="fr">Ultima domanda: alcuni giorni fa 600 persone sono morte sulla costa libica. C’era una nave nei paraggi; ci è stato detto che non era una nave NATO, che non era il Charles de Gaulle, ma apparentemente era una nave maltese. Quindi vorrei sapere: che nave era e quali sono le informazioni disponibili? Chi non è riuscito a salvare i 600 rifugiati che partivano dalla Libia? Non mi si dirà che nel XXI secolo non è possibile sapere di che nave si trattava. Il mancato intervento rappresenta un reato: il reato di non fornire assistenza alle persone in pericolo.</p>
    </intervention>
    <intervention id="3-015-000" speaker_id="96650" name="Lothar BISKY" is_mep="True" mode="spoken" nationality="Germany" birth_date="17-08-1941" birth_place="Zollbrück" p_group="Confederal Group of the European United Left - Nordic Green Left" m_state="DE">
      <p sl="de">a nome del gruppo GUE/NGL. – Signor Presidente, Baronessa Ashton, nel corso della discussione non sentirete solo lodi, ma anche critiche. Per dirla tutta è evidente che la politica estera ha fallito in certe zone, compreso il mondo arabo e l’Afghanistan, nel trovare una soluzione al problema palestinese e ai conflitti tra i vicini paesi orientali. Quello che vorrei chiedere è: qual è il motivo? Con 27 nazioni che decidono, com’è possibile raggiungere il consenso nell’Unione europea e nella politica estera e di sicurezza comune?</p>
      <p sl="de">Ovviamente la politica estera è una politica basata su interessi individuali. Ma l’epoca in cui l’Occidente poteva imporre i propri interessi senza tenere conto delle nazioni partner e dei loro popoli è ormai lontana. L’UE deve dimostrare di essere pronta ad adottare una politica di interessi equilibrati. I principali fattori che hanno contribuito al fallimento sono l’applicazione di due pesi e due misure e la tendenza a pensare in termini militari. I deputati dell’Assemblea hanno quasi gioito quando il Consiglio di sicurezza dell’ONU ha deciso di intervenire militarmente in Libia. Oggi credo siamo tutti perplessi quando parliamo di cosa succede laggiù. Cosa facciamo per il popolo di Gaza o del Darfur? Come si può conferire il diritto a una vita dignitosa a 1,4 miliardi di persone che vivono con un dollaro al giorno? Il mio gruppo è particolarmente interessato a questa problematica.</p>
      <p sl="de">Le rivoluzioni dei paesi arabi condividono un’importante richiesta. Tutte invocano giustizia ed equità, sia nella distribuzione della ricchezza nella società sia nella partecipazione democratica al processo decisionale politico, e nelle relazioni internazionali. L’Unione europea deve rispondere a questa richiesta. Per raggiungere l’obiettivo bisogna lavorare insieme allo sviluppo del diritto internazionale, e non limitarsi a interpretarlo e applicarlo unilateralmente.</p>
    </intervention>
    <intervention id="3-016-000" speaker_id="4507" name="Bas BELDER" is_mep="True" mode="spoken" nationality="Netherlands" birth_date="25-10-1946" birth_place="Ridderkerk" p_group="European Conservatives and Reformists Group" m_state="NL">
      <p sl="nl">a nome del gruppo EFD. – Signor Presidente, Baronessa Ashton, ho una serie di domande scottanti sugli sviluppi del conflitto israelo-palestinese. Che posizione adotterà l’Unione europea, insieme a Regno Unito e Francia, in seno al Consiglio di sicurezza dell’ONU di settembre riguardo agli sforzi unilaterali dell’Autorità palestinese per proclamare uno Stato palestinese senza considerare, si noti, il processo di pace con Israele?</p>
      <p sl="nl">Questa domanda, Alto rappresentante, è ancora più urgente dopo che la scorsa settimana Fatah e Hamas hanno ripristinato l’unità palestinese ignorando totalmente le condizioni delle parti, tra cui l’Unione europea, su un governo palestinese unificato con il riconoscimento dello Stato di Israele, la rinuncia alla violenza e al terrorismo e il rispetto degli impegni precedentemente assunti. Nel frattempo Hamas sta dimostrando di appartenere a tutti gli effetti all’elenco delle organizzazioni terroristiche stilato dall’Unione europea. Da qui urge la domanda: in questo nuovo contesto, in che modo l’Unione europea applicherà i principi del Quartetto? Tenere lo stesso comportamento con Ramallah significa in ogni caso rinunciare a questi principi di pace fondamentali. Tutto questo causerà gravi danni alle relazioni tra UE e Israele ed è di pochissimo aiuto al processo di pace, anzi.</p>
    </intervention>
    <intervention id="3-017-000" speaker_id="28367" name="Gabriele ALBERTINI" is_mep="True" mode="spoken" role="relatore" nationality="Italy" birth_date="06-07-1950" birth_place="Milano" p_group="Group of the European People's Party (Christian Democrats)" m_state="IT">
      <p sl="it">Signor Presidente, Alto Rappresentante, onorevoli colleghi, il tema della politica estera e di sicurezza europea è ancora più cruciale in questo particolare frangente storico, caratterizzato da una straordinaria ondata di contestazione che ha preso piede nel Mediterraneo e che si sta espandendo anche nel Medio Oriente.</p>
      <p sl="it">Con questa grave crisi che affligge tutto il sud del Mediterraneo e che si sta espandendo verso la zona della Penisola arabica, il Parlamento europeo deve essere una cassa di risonanza per tutte le espressioni popolari che chiedono a gran voce, a rischio della loro stessa vita, un miglioramento delle condizioni e l’avvio dei processi di democratizzazione, smantellando gli attuali regimi. La nostra Assemblea vuol essere un interlocutore di primo piano nei confronti dell’Alto Rappresentante/Vicepresidente, Lady Ashton, anche e soprattutto per la funzione di controllo di bilancio nelle missioni civili e militari in ambito PESC e PESD.</p>
      <p sl="it">La prima parte della relazione si sviluppa con particolare riferimento al rapporto tra il Parlamento europeo e le Istituzioni, Consiglio e Commissione in primis , prendendo slancio dall’approccio di politica europea post-Lisbona. Molto importante è anche il tema del multilateralismo dell’Unione europea, traendo soprattutto vantaggio dalla nuova creazione del Servizio europeo di azione esterna, che è diventato finalmente una realtà. Rispetto a questo, non posso che esprimere il compiacimento per la recente risoluzione dell’Assemblea generale delle Nazioni Unite che, recependo ciò che è stato sancito nel Trattato di Lisbona, riconosce all’Unione europea un ruolo di osservatore all’interno del suo Consiglio di sicurezza.</p>
      <p sl="it">Abbiamo cercato di dare un’impostazione il più possibile aderente all’attuale condizione, evidenziando nella relazione, com’è giusto che sia, la grande ondata di contestazioni civili in Tunisia, Egitto, Libia, e ancora Siria, Bahrein e Yemen, distinguendo, per ciascuno di questi Stati destini, contesti e aspettative, e ad altri temi di particolare interessi, come la forte alleanza transatlantica e delle relazioni di enorme importanza con la Russia.</p>
      <p sl="it">Allargamento, supporto dei diritti civili e della creazione dello Stato di diritto, relazioni diplomatiche con i paesi del BRIC, conflitto arabo-palestinese e condanna dei regimi più cruenti, sono alcuni dei temi della relazione che sottopongo al vostro voto.</p>
    </intervention>
    <intervention id="3-018-000" speaker_id="96892" name="Roberto GUALTIERI" is_mep="True" mode="spoken" role="relatore" nationality="Italy" birth_date="19-07-1966" birth_place="Roma" p_group="Group of the Progressive Alliance of Socialists and Democrats in the European Parliament - Vice" m_state="IT">
      <p sl="it">Signor Presidente, signora Alto Rappresentante/Vicepresidente, onorevoli colleghi, la politica di sicurezza e di sicurezza comune attraversa un momento delicatissimo.</p>
      <p sl="it">Proprio quando l’evoluzione del sistema internazionale impone all’Unione europea di divenire un attore credibile della sicurezza e della difesa; proprio quando l’approccio europeo alla gestione delle crisi, al sostegno alla democrazia e non all’esportazione della democrazia appare il più adeguato alle sfide del nostro tempo; proprio quando la crisi economica rende inevitabile la strada della costruzione di una difesa comune; proprio quando il Trattato di Lisbona offre strumenti nuovi per sviluppare la PSDC nel quadro di un approccio integrato; insomma proprio quando un salto di qualità della politica di sicurezza e di difesa comune è divenuto necessario e possibile, l’edificio europeo sembra scricchiolare pericolosamente e il rischio di un drastico ridimensionamento delle ambizioni e delle possibilità della PSDC si fa concreto.</p>
      <p sl="it">La relazione che presento cerca di misurarsi con questa contraddizione e indica delle possibili risposte alle altre Istituzioni. Sulla crisi libica non ci limitiamo a esprimere disappunto per l’incapacità dell’UE di definire una posizione e intraprendere un’azione comune e per i limiti posti al mandato «Eufor Libya». Riteniamo sia giunto il tempo per un’iniziativa politica europea che, di concerto con gli altri partner , punti a favorire un cessate il fuoco e un negoziato che ponga fine al regime di Gheddafi e avvii una transizione democratica e inclusiva. È evidente, infatti, che l’intervento militare della NATO difficilmente potrà essere risolutivo ed è bene che rispetti scrupolosamente il mandato della risoluzione dell’ONU, evitando un uso sproporzionato della forza.</p>
      <p sl="it">Al tempo stesso auspichiamo un effettivo impiego degli assets PSDC per offrire sostegno umanitario alla popolazione civile sotto attacco e la pianificazione di future operazioni volte a sostenere lo sviluppo della democrazia in Libia. Ma la vicenda libica sollecita anche riflessioni più ampie e credo rafforzi le indicazioni della relazione. È chiaro che la responsabilità principale del futuro dell’Europa, della sicurezza e della difesa è del Consiglio europeo, dei suoi membri e anche del suo Presidente, a cui spetta, a quel livello, la rappresentanza dell’Unione per la politica estera e di sicurezza.</p>
      <p sl="it">A loro noi diciamo chiaramente che la cooperazione bilaterale e le coalizioni dei volenterosi non possono sostituire la PSDC come politica dell’Unione. La tesi di una rinazionalizzazione di questa politica non ci convince, non perché siamo dei puristi del Trattato ma perché questa politica rinazionalizzata sarebbe inadeguata rispetto alle sfide che ci troviamo di fronte. Noi candidiamo il Parlamento europeo a un dialogo strategico con il Consiglio europeo, che invitiamo a discutere le raccomandazioni del Parlamento, a elaborare una vera strategia di politica estera e a dedicare un incontro straordinario alla sicurezza e difesa europee.</p>
      <p sl="it">A lei, signora Ashton, chiediamo di intensificare gli sforzi per costruire il consenso tra gli Stati membri e di far leva sulle sue molteplici funzioni per rafforzare la coerenza tra la PSDC, la PESC e gli altri aspetti dell’azione esterna dell’Unione. In questo compito, il Servizio dell’azione esterna rappresenta uno strumento dalle grandissime potenzialità, sul cui ruolo la relazione presenta diverse proposte a partire da quella di un crisis management board , capace di offrire una vera risposta integrata alle crisi, che siamo lieti di constatare stia vedendo la luce. La vicenda libica conferma anche l’inadeguatezza delle capacità militari europee, ben al di sotto dell’elevato livello complessivo dei bilanci della difesa nazionali.</p>
      <p sl="it">È del tutto evidente che solo l’unione fa la forza. Pooling , sharing , potenziamento dell’Agenzia di difesa, cooperazione strutturata permanente, sviluppo di un mercato europeo della difesa efficiente e competitivo, rafforzamento della base industriale e tecnologica e potenziamento delle capacità comuni di comando e controllo, la cui inadeguatezza ha contribuito a ostacolare una tempestiva risposta europea alla crisi libica, a cominciare dall’istituzione di un quartier generale operativo permanente. Su questo e su altri temi – come quello di un’integrazione delle politiche per la sicurezza esterna e quella interna, che rispetti il primato del metodo comunitario – la relazione formula numerose proposte concrete.</p>
      <p sl="it">È degno di nota che su questa linea i principali gruppi politici europeisti si presentino uniti e per questa fruttuosa collaborazione ringrazio i relatori ombra e i coordinatori. Il Parlamento europeo è pronto a sostenere lo sviluppo di una PSDC pienamente integrata all’azione esterna dell’Unione e radicata nei valori e nei principi dell’Europa. Ci aspettiamo che lei, signora Ashton, ci dia delle risposte convincenti con le parole, ma soprattutto con i fatti.</p>
    </intervention>
    <intervention id="3-019-000" speaker_id="96701" name="María MUÑIZ DE URQUIZA" is_mep="True" mode="spoken" role="relatore" nationality="Spain" birth_date="05-08-1962" birth_place="Gijón" p_group="Group of the Progressive Alliance of Socialists and Democrats in the European Parliament" m_state="ES">
      <p sl="es">Signor Presidente, Baronessa Ashton, Henry Kissinger definì il mondo della sua epoca militarmente bipolare, economicamente unipolare e politicamente confuso.</p>
      <p sl="es">Oggi l’ordine internazionale è multipolare in tutti i settori e, a causa della globalizzazione, è politicamente complesso. La globalizzazione implica, tra le altre cose, la dispersione dei centri di potere e la gestione collettiva di problemi e interessi comuni. Sono comparsi nuovi spazi di dibattito e organizzazioni internazionali, come ad esempio la diplomazia dei vertici dei gruppi del G20, del G8, del G7 eccetera, e c’è la proposta di riformare le organizzazioni internazionali tradizionali.</p>
      <p sl="es">In questo contesto di mutamento e data la personalità giuridica internazionale dell’Unione europea, occorre ridefinire con urgenza il ruolo da essa svolto in tale scenario e affidarle lo spazio che merita nell’ordine multilaterale per svolgere il ruolo di attore globale rilevante attribuitole dal trattato e che le richiedono questa istituzione e tutta la società europea, se posso dire.</p>
      <p sl="es">Questo processo è già iniziato il 3 maggio con l’approvazione della risoluzione dell’Assemblea generale dell’ONU, che permetterà all’Unione europea di partecipare ai lavori dell’Assemblea generale. Si tratta di un evento storico e di un trionfo diplomatico da riconoscere senza indugio e per il quale mi congratulo con lei, Baronessa Ashton. Però, data la natura complicata dei negoziati per l’approvazione della risoluzione 1973, è prevedibile il duro lavoro che l’aspetta per aggiornare e ottimizzare la rappresentanza dell’Unione europea frammentata, dispersa e con uno status ad hoc per ognuno dei 249 accordi multilaterali in cui rientra l’UE.</p>
      <p sl="es">Ovviamente non dipende solo da lei, ma anche dagli Stati terzi membri delle varie organizzazioni multilaterali. Dipende altresì dall’organizzazione, a livello europeo, della forma più efficace di rappresentanza, e per organizzazione intendo un accordo tra lei – il servizio europeo per l’azione esterna –, il Presidente della Commissione, il Presidente del Consiglio e la partecipazione, ora marginale, delle Presidenze di turno dell’Unione. Dipende poi dal passaggio del potere di rappresentanza dagli Stati membri all’Unione europea, soprattutto nel caso di organizzazioni internazionali dedite alle politiche su cui l’UE ha competenza esclusiva.</p>
      <p sl="es">Baronessa Ashton, tutti ricordiamo il vertice sui cambiamenti climatici di Copenaghen come esempio dell’inutile cacofonia provocata dalla sovrarappresentanza dell’Unione europea e degli Stati membri. Ricordiamo anche il buon funzionamento della rappresentanza comunitaria nell’Organizzazione mondiale del commercio e nell’Organizzazione per l’alimentazione e l’agricoltura. Inoltre, possiamo ricordare lo sconcerto generato dalla molteplice rappresentanza delle varie Presidenze dell’Unione europea nella diplomazia dei vertici, o le disfunzioni derivanti dalla mancata applicazione delle disposizioni dell’articolo 34 del trattato di Lisbona sul coordinamento dei membri europei del Consiglio di sicurezza dell’ONU quando si presentano le posizioni comuni dell’UE. L’onorevole Schulz ha menzionato queste evidenti disfunzioni nel suo intervento.</p>
      <p sl="es">In questo senso mi riferisco più agli Stati membri che a lei, chiamati a definire il ruolo dell’Unione europea in un ordine mondiale multilaterale più strutturato, e a disegnare una vera e propria politica estera comunitaria dimenticando le tendenze e i tentativi di rinazionalizzazione che si manifestano in diversi Stati membri.</p>
      <p sl="es">Ad ogni modo, mentre ci appelliamo fondamentalmente agli Stati membri per definire il ruolo dell’Unione, facciamo anche appello al suo impegno per usare le sue capacità di iniziativa politica e i suoi servizi per aumentare il livello di rappresentanza esterna dell’Unione europea e ottimizzarla.</p>
      <p sl="es">Questo è un momento storico per il mondo, e lei ha l’opportunità di guidare il ruolo internazionale dell’UE, ad esempio con iniziative come quella da lei annunciata sull’apertura di un ufficio dell’Unione a Bengasi. Può contare sull’appoggio del Parlamento, ma non solo: anche sul mandato che ha per definire il prima possibile una rappresentanza razionale, strutturata e coerente dell’Unione europea sulla scena internazionale.</p>
    </intervention>
    <intervention id="3-020-000" speaker_id="photo_generic" name="Catherine Ashton" is_mep="True" mode="spoken">
      <p sl="en">Vicepresidente della Commissione/Alto rappresentante dell’Unione per gli affari esteri e la politica di sicurezza. – Signor Presidente, ringrazio i deputati per i loro contributi.</p>
      <p sl="en">Uno dei temi messi in grande luce nelle parole di tutti i leader dei gruppi – benché l’onorevole Tannock abbia fatto presente che il suo gruppo non è mai stato a favore del SEAE – è stato il desiderio di vedere un approccio congiunto, sempre che ci sia. Sono d’accordo. Non mi mancano ambizioni su cosa può essere l’Europa, ma devo arrangiarmi con quello che effettivamente siamo. Abbiamo approvato un trattato, e per scherzo ho detto che in fase di adozione mi è stato consegnato il trattato insieme a una matita, e quelle erano le risorse con cui ho iniziato. È tutto vero, ma le cose cambieranno. Oggi la sfida è fare in modo che non solo l’Assemblea e gli onorevoli deputati con la passione che noto, ma anche la Commissione, il Consiglio, il Consiglio “Affari esteri”, il Consiglio “Sviluppo” e i ministri della difesa – tutti organi che presiedo e ho la responsabilità di allineare – proseguano con la stessa ambizione. Non sono assolutamente sorpresa, e non credo lo siano nemmeno gli eurodeputati, che durante il percorso, soprattutto mentre succedono così tante cose, si scopra che non necessariamente funziona così bene come vorreste, o come talvolta vorrei.</p>
      <p sl="en">Quello che dobbiamo fare è coltivare l’ambizione sui risultati che vogliamo raggiungere. Questo vale in tutto quello che facciamo, che si tratti delle sanzioni imposte – dove c’è bisogno dei 27 per via dell’unanimità – o dell’approccio adottato nel sostegno a paesi come Egitto e Tunisia. Come asserito dall’onorevole Verhofstadt, abbiamo bisogno dell’appoggio della Commissione per fare concreti passi avanti, cambiare e dotarci di una nuova strategia e nuove ambizioni a breve e lungo termine.</p>
      <p sl="en">In questo momento stiamo aiutando delle persone. Tutto questo richiede un mutamento e cambiamenti da parte nostra. Abbiamo imboccato questa strada. Pur non essendone per niente soddisfatta, sono realistica sul punto a cui siamo arrivati. Potete sfidarmi – dovreste farlo tutte le volte che volete – a procedere più rapidamente, e lo farò. Ma non accusatemi di mancanza di iniziativa, di non essere ambiziosa, di non dirlo in maniera forte e chiara al Consiglio “Affari esteri”, ai media o altrove, perché non è vero. Ho veramente ambizioni in questo senso. Sono veramente convinta che l’Europa possa essere molto più di quello che è, ma questo ci obbliga a intraprendere un viaggio e a farlo insieme. Per i singoli Stati membri, che hanno elettorati diversi, è difficile riuscire ad approcciarsi a tutto questo tenendo conto di cosa è meglio per l’Europa nel mondo, e non di cosa è meglio per la loro situazione interna. Capisco anche questo.</p>
      <p sl="en">Concordo con le parole dell’onorevole Daul sul terrorismo nei paesi a noi limitrofi e sul processo di pace mediorientale, che rappresentano alcuni obiettivi fondamentali per il nostro lavoro di quest’anno. È per questo che ci siamo impegnati così a fondo, ad esempio in Libia, per raggruppare le organizzazioni regionali come l’Unione africana, la Lega araba, le Nazioni Unite e l’Organizzazione della Conferenza islamica. È un’iniziativa molto significativa per riflettere su come procedere in un processo che si rivela estremamente difficile. Come riuscire a costringere Gheddafi ad andarsene? C’è un dialogo in cui le persone riescono a vedere il futuro, e si svolge in maniera costante. È un aspetto di vitale importanza che ci obbliga ad avere un fronte compatto.</p>
      <p sl="en">L’onorevole Schulz ha detto che la strada da percorrere è lunga. Sono d’accordo. Abbiamo molto più di quanto dobbiamo fare e bisogna fare in modo che lo sviluppo della democrazia sia un aspetto essenziale del viaggio, ma bisogna anche vedere cosa possiamo fare. Mi piacciono le tre C: credo si possa diventare molto più coerenti; credo si possa migliorare nella cooperazione e, ovviamente, so che l’obiettivo di questo Parlamento è di natura comunitaria. Quindi vi prego, continuate a farmi pressioni, ma fatele anche agli Stati membri.</p>
      <p sl="en">Se parliamo del piano Marshall, reputo che quanto fatto dal generale George Marshall con i primi 13 miliardi di dollari americani avuti dal Congresso nel 1948 sia un ottimo modello. È un buon modello anche per le diverse cose che è riuscito a fare. Ha ottenuto prestiti, servizi, consulenti e tutto quello che poteva essere di aiuto, quindi penso sia un buon modello. Non è il piano di cui parliamo per ovvie ragioni. La gente vuole qualcosa di nuovo per sé, che però sia efficace. Concordo sul tema dell’assistenza e sulle questioni del debito. Per questo stiamo parlando con le nazioni che intrattengono relazioni con quei paesi, ed è anche per questo che stiamo dialogando con la Commissione.</p>
      <p sl="en">Mi trovo d’accordo sulle terribili violenze in Siria. Sono piena di propositi su quello che dovremmo fare con il paese. Anche in questo caso la strada prevede delle sanzioni. Abbiamo iniziato con 13 persone direttamente coinvolte nella repressione del regime. Onorevole Cohn-Bendit, si è discusso molto sull’eventualità di inserire in lista il Presidente Assad, e le opinioni erano molto divergenti. Non posso semplicemente darvi un elenco degli Stati membri che hanno detto sì o no. C’erano forti posizioni su come procedere tenendo conto di talune situazioni. Si è deciso per il no per la prima lista, ma la riprenderemo in mano questa settimana. Vi garantisco che intendo esercitare tutta la pressione politica possibile sulla Siria per fare in modo – come ho fatto durante l’incontro di ieri con il ministro degli esteri Moallem – che capiscano il significato delle loro azioni e colgano quest’ultima opportunità per cambiare veramente rotta e fare la differenza.</p>
      <p sl="en">Onorevole Tannock, lei ha parlato di tante cose da fare con il sostegno dei 27, del suo desiderio di vederci usare le risorse adeguate e del fatto che sono stata imbrogliata. Non credo che siamo stati imbrogliati. Tutte le istituzioni europee procedono nella stessa direzione. Dobbiamo riuscire a realizzare in concreto le ambizioni che lei nutre su quanto possiamo fare. Devo trovare le risorse per aprire un ufficio a Bengasi. Aiutare di più le nostre delegazioni in Iraq, come discusso questa mattina con alcuni onorevoli parlamentari, richiede risorse. Dobbiamo trovarle, facendo meglio ed essendo più efficienti – concordo su questo – ma anche riconoscendo cosa dobbiamo fare.</p>
      <p sl="en">Ho già parlato della flottiglia, di alcune questioni sull’Autorità palestinese e dei colloqui in corso – anche lei lo ha fatto, onorevole Belder – tra Fatah e Hamas. Ho messo in chiaro che la nostra posizione su Hamas non è cambiata, ma anche che appoggiamo il modo in cui il Presidente Abbas può promuovere l’unità con i palestinesi grazie al governo tecnocratico e alle elezioni, aspetto che rivestirà la massima importanza. Non abbiamo cambiato posizione, e non nascondiamo di essere prudenti nell’analizzare la situazione.</p>
      <p sl="en">Volevo poi fare riferimento alle parole dell’onorevole Bisky quando ha menzionato le popolazioni più indigenti al mondo, parlando di promuovere una vita dignitosa. In questo senso, sono convinta che in futuro saranno molto importanti le nostre azioni nell’ambito degli obiettivi di sviluppo del Millennio e la nostra collaborazione tesa a favorire lo sviluppo.</p>
      <p sl="en">Non voglio rubare troppo tempo, ma molto rapidamente voglio parlare all’onorevole Albertini della sua relazione e citarne un pezzo. Quando parla di coerenza afferma che “per raggiungere la coerenza è necessaria innanzi tutto la volontà politica degli Stati membri dell’UE di abbandonare le loro prospettive diverse”. Certamente. Sappiamo che per riuscire ad applicare fino in fondo il trattato di Lisbona – ed è quanto asserisce la relazione – abbiamo bisogno di fondi sostenibili anche nel prossimo quadro. Concordo con la relazione per molti versi, ma soprattutto sulla necessità di essere propositivi nel promuovere i valori e sfruttare tutti gli strumenti politici a nostra disposizione. È poi mio desiderio migliorare il dialogo attuale.</p>
      <p sl="en">Una delle maggiori difficoltà che abbiamo è il tempo – quanto tempo dedicarvi – che voglio essere certa di sfruttare nel miglior modo possibile nei dibattiti con l’Assemblea. Onorevole Gualtieri, ieri noi abbiamo avuto un buon colloquio. Concordo sull’importanza di andare avanti, soprattutto nella condivisione e messa in comune che discuteremo con i ministri della difesa la prossima settimana. Dobbiamo garantire un utilizzo più efficace delle risorse europee. Condividere e mettere in comune è un’idea molto semplice, ma molto valida. Avendo un grande potenziale militare, in gran parte non sfruttato, le decisioni di utilizzare i beni militari e sostenersi reciprocamente nella condivisione e messa in comune sono un’iniziativa da portare avanti. Stiamo altresì cercando di migliorare l’operato dell’Agenzia europea per la difesa e di raccogliere alcune sfide che abbiamo individuato nelle risposte avute nelle ultime settimane, soprattutto in Libia.</p>
      <p sl="en">Infine, desidero ringraziare l’onorevole Muñiz De Urquiza per questa relazione e il suo sostegno a favore delle Nazioni Unite. Penso che quanto ho fatto all’ONU la scorsa settimana abbia dimostrato il mio impegno personale nel potere dell’azione multilaterale. Dobbiamo guardare all’Unione europea all’interno del sistema ONU e in tutte le altre organizzazioni internazionali. Dobbiamo esprimerci in maniera più chiara ed essere più visibili e creativi in ciò che facciamo.</p>
      <p sl="en">Non mi resta che ringraziare il primo gruppo di oratori; rimango in attesa dei commenti finali al termine della discussione.</p>
    </intervention>
    <intervention id="3-021-000" speaker_id="28251" name="Jörg LEICHTFRIED" is_mep="True" mode="spoken" nationality="Austria" birth_date="18-06-1967" birth_place="Bruck/Mur" p_group="Group of the Progressive Alliance of Socialists and Democrats in the European Parliament - Vice" m_state="AT">
      <p sl="de">relatore per parere della commissione per il commercio internazionale. – Signor Presidente, Baronessa Ashton, nel dibattito sulla politica estera europea e sulla posizione dell’Europa nel mondo riconosciamo la necessità di un miglioramento per tutta una serie di motivi. Potremmo seguire l’esempio di un settore politico che già funziona molto bene, ovvero la politica commerciale esterna. L’Unione europea ha competenza esclusiva in questa politica, essendo l’unico attore e l’unico rappresentante degli Stati membri. La cosa non viene regolarmente ricordata per motivi di orgoglio nazionale. Si può dissentire su altri settori, ma in questo siamo forti e uniti.</p>
      <p sl="de">È giunta l’ora di fare tutto il possibile cosicché le popolazioni dei paesi partner possano beneficiare dei valori che ci hanno aiutato: diritti umani, previdenza sociale, giustizia e libertà. Questa nuova dimensione della politica estera europea è un aspetto da promuovere in tutti i sensi per rendere il mondo più libero, più giusto e più sociale in futuro.</p>
    </intervention>
    <intervention id="3-022-000" speaker_id="96788" name="Krzysztof LISEK" is_mep="True" mode="spoken" nationality="Poland" birth_date="28-05-1967" birth_place="Gdańsk" p_group="Group of the European People's Party (Christian Democrats)" m_state="PL">
      <p sl="pl">Signor Presidente, Baronessa Ashton, mi permetta innanzi tutto di ringraziare il relatore, onorevole Gualtieri, per il grande lavoro svolto, e gli altri relatori ombra con cui ho avuto il piacere di collaborare. Essendo nuovo in questa veste mi aspettavo grandi litigi, soprattutto perché in qualche modo il documento include una componente militare, ma per come si sono svolte le cose il lavoro è risultato procedere in tutta tranquillità.</p>
      <p sl="pl">Nel primo intervento della baronessa Ashton, quando ha parlato dei conflitti scoppiati in Africa settentrionale, ha detto che non sappiamo quando termineranno e a cosa porteranno. Chiaramente non si può dire che la politica di sicurezza e di difesa comune sarà una medicina portentosa per tutti i mali del mondo, ma grazie al suo sviluppo certamente acquisiremo più conoscenze su questi scontri e forse potremo prevenirli o risolverli. Penso, in tal senso, ai conflitti scatenatisi in Africa settentrionale e nel Medio Oriente, ma anche a quelli congelati che ancora serpeggiano nel Nagorno-Karabakh, nella Transnistria e nei territori occupati della Georgia.</p>
      <p sl="pl">È un bene che la relazione Gualtieri verta su numerosi temi; si tratta di un documento piuttosto lungo. Per ragioni di tempo non ne citerò molti, ma vorrei soffermarmi su due punti. In primo luogo il funzionamento delle missioni dell’Unione europea. Nella sottocommissione per la sicurezza e la difesa abbiamo discusso molte volte come imparare dagli errori o da certi limiti per un miglior funzionamento delle missioni in futuro. Rimane aperta la questione sulla pianificazione e gestione delle operazioni EU. I ministri dell’iniziativa Weimar hanno sollevato questo punto in una lettera rivolta a lei, Baronessa Ashton. In tal senso, auspichiamo un intervento specifico.</p>
      <p sl="pl">Per concludere vorrei citare le relazioni UE-NATO. Mi rallegro che lei abbia contatti permanenti con il segretario generale della NATO e il segretario di Stato degli Stati Uniti. Sono contatti che devono continuare per non duplicare le nostre iniziative, a fini di risparmio. Sappiamo che la rivoluzione è impossibile, Baronessa Ashton, ma ci aspettiamo che lei intervenga per contribuire all’evoluzione.</p>
    </intervention>
    <intervention id="3-024-000" speaker_id="22097" name="Véronique DE KEYSER" is_mep="True" mode="spoken" nationality="Belgium" birth_date="23-03-1945" birth_place="Etterbeek" p_group="Group of the Progressive Alliance of Socialists and Democrats in the European Parliament - Vice" m_state="BE">
      <p sl="fr">Signora Presidente, Baronessa Ashton, negli ultimi giorni è stata oggetto di molte critiche, Baronessa Ashton. Alcune non sono altro che calcoli politici di dubbio gusto condannate dal mio gruppo. Altre però non possono essere cancellate di punto in bianco e vorrei condividere con voi le mie preoccupazioni.</p>
      <p sl="fr">È vero che non si vede sempre chiaro nella politica esterna dell’Unione europea e, soprattutto, negli obiettivi che intende raggiungere, ovvero nel suo disegno. I suoi comunicati sono approvati ma sono spesso minimalisti, da cui deduciamo possibili divergenze di opinione in seno all’UE, che si per sé è un messaggio sebbene negativo. Poi si mette al lavoro, tiene colloqui, fa telefonate, paga di tasca sua, fa tutto il possibile, non c’è dubbio, ma i risultati di questi sforzi purtroppo si stemperano nel putiferio mediatico, e di conseguenza la politica estera dell’Unione appare estremamente debole di fronte ai rumorosi discorsi di alcuni capi di Stato europei.</p>
      <p sl="fr">Eppure davanti a lei si apre uno spazio politico straordinario grazie alle rivoluzioni arabe, in cui la diplomazia europea dovrebbe giocare un ruolo molto visibile perché, al di là delle particolarità di ogni paese, è vero che è tutto legato. Ad esempio, la riconciliazione Fatah-Hamas sarebbe stata impensabile senza la rivoluzione araba in Egitto, e anche senza la recente sanguinosa repressione in Siria. In effetti, è perché Bashar al-Assad si è spinto troppo oltre che, all’improvviso, Hamas non si sente più a suo agio a Damasco e sta considerando di spostarsi in Qatar e al Cairo, e ha voluto negoziare in extremis quando invece negozia da secoli. Bisogna cogliere queste occasioni!</p>
      <p sl="fr">Qual è quindi la nostra politica attuale nei confronti della Siria e del Medio Oriente? Come ho detto è insufficiente. Inoltre condivido la collera di alcuni colleghi sull’eccezione siriana e, questa volta, sull’eccezione di Bashar al-Assad, che ha evitato sanzioni. In questo senso non ci sono state date abbastanza spiegazioni, Baronessa Ashton.</p>
      <p sl="fr">Un altro punto. A meno che non ci sia una candidatura dell’ultimo minuto da parte di Kuwait o Nepal, spinta dagli Stati Uniti, la Siria potrebbe benissimo presiedere il Consiglio per i diritti umani delle Nazioni Unite il 20 maggio. Ce la vedete la Siria alla testa del Consiglio per i diritti umani dell’ONU?</p>
      <p sl="fr">Baronessa Ashton, le sanzioni non sono sufficienti. Ha fatto una campagna affinché la Siria non presieda il Consiglio per i diritti umani delle Nazioni Unite? Ha insistito per un’inchiesta internazionale sui massacri? Anche se non riuscirà a convincere i capi di Stato – e in questo sono d’accordo con l’onorevole Cohn-Bendit – lo dica, non ci lasci indovinare! È questa ambiguità che ci pesa.</p>
      <p sl="fr">Per quanto riguarda il Medio Oriente non sono proprio d’accordo con lei. Lei ha timidamente salutato la riconciliazione Fatah-Hamas, ma si impegnerà in un dialogo con Hamas? Ripeteremo gli errori del 2007? Come sappiamo la situazione è certamente molto complessa, ma credo che l’occasione si debba cogliere. Hamas ha sostenuto l’iniziativa di pace araba. Entrambe le parti hanno fatto incredibili concessioni per formare questo governo. Nell’accordo che regola la formazione di questo futuro governo, che forse si avrà tra un mese, si è accettata l’idea delle elezioni, l’Autorità palestinese, la possibile partecipazione di Mahmoud Abbas ai negoziati e l’idea dei confini del 1967, condizione indispensabile e riconoscimento implicito di Israele. Quindi non mi dica di essere allo stesso punto di due anni fa. Sarebbe impensabile per noi.</p>
      <p sl="fr">Baronessa Ashton, la questione è urgente. La prudenza in politica non può sostituire l’audacia, deve accompagnarla. Il Parlamento sarà sempre pronto a spalleggiarla se lei se avrà il coraggio di dare una visione forte.</p>
    </intervention>
    <intervention id="3-025-000" speaker_id="28242" name="Alexander Graf LAMBSDORFF" is_mep="True" mode="spoken" nationality="Germany" birth_date="05-11-1966" birth_place="Köln" p_group="Group of the Alliance of Liberals and Democrats for Europe" m_state="DE">
      <p sl="de">Signora Presidente, Baronessa Ashton, siamo ancora molto lontani da una politica estera comune veramente degna di questo nome. Lei viene criticata per questo, ma talvolta mi sembra sia diventata il capro espiatorio in una situazione che esula dal suo controllo, causata dalla mancanza di volontà politica degli Stati membri nel concordare un approccio comune.</p>
      <p sl="de">Prendiamo l’esempio della Libia. Prima l’Italia ha bloccato l’imposizione di sanzioni, poi la Francia ha riconosciuto il Consiglio di transizione a Bengasi senza consultarsi con nessuno, e alla fine la Germania si è astenuta dal votare la risoluzione nel Consiglio di sicurezza delle Nazioni Unite. Lei non può fare niente per cambiare la situazione, che però conferisce un’immagine negativa all’Europa. In Siria avremmo dovuto imporre sanzioni più forti, ma anche in questo caso c’era bisogno di unanimità. Alcuni Stati membri sono contrari: Grecia, Italia e Spagna sono state citate dalla stampa, e anche la Germania potrebbe rientrare nel gruppo. In questo caso bisogna avere il coraggio di dire: “siamo riusciti a metterne solo 13 in lista”.</p>
      <p sl="de">Il requisito di unanimità ci sta paralizzando. Non funziona più con 27 Stati membri. C’è bisogno di un altro balzo in avanti nella politica estera e di sicurezza comune, e lo dico molto chiaramente all’onorevole Tannock e ai suoi amici Tory.</p>
      <p sl="de">Cosa può fare? Dica pubblicamente che la cooperazione europea è fallita e individui il responsabile. Utilizzi gli strumenti comunitari, soprattutto per promuovere la democrazia.</p>
      <p sl="de">Sono rimasto stupito sentendola parlare in Aula così apertamente del Fondo europeo per la democrazia. Stiamo redigendo un documento in materia con l’onorevole De Keyser come relatrice, e valutando i possibili requisiti. Chiarisco che non vogliamo una seconda iniziativa europea per la democrazia e i diritti dell’uomo (EIDHR) che sia burocratica, lenta, eccessivamente complessa e apolitica. Abbiamo bisogno di una soluzione non burocratica, rapida, semplice e politica. Se riuscirà a istituirlo avrà il nostro appoggio incondizionato.</p>
    </intervention>
    <intervention id="3-026-000" speaker_id="23792" name="Michał Tomasz KAMIŃSKI" is_mep="True" mode="spoken" nationality="Poland" birth_date="28-03-1972" birth_place="Warszawa" p_group="European Conservatives and Reformists Group" m_state="PL">
      <p sl="pl">Signora Presidente, Baronessa Ashton, uno dei momenti più commoventi della mia vita è stato a dicembre 2007, quando ho presenziato all’apertura simbolica del confine tra Polonia e Lituania tenuta dal Presidente Kaczyński e dal Presidente Adamkus, cerimonia che simboleggiava l’adesione dei due paesi alla zona Schengen. Per noi che siamo cresciuti dietro la cortina di ferro, la libertà di viaggiare e un’Europa senza confini sono esempi concreti del successo dell’integrazione europea. Lancio un appello: in nessun caso il ritorno ai confini in Europa deve diventare strumento politico o tentativo di risposta populista a quelli che, forse, potrebbero essere problemi concreti. L’area di Schengen è un grande risultato che dobbiamo proteggere.</p>
      <p sl="pl">La ringrazio, Baronessa Ashton, per avere detto che la nostra posizione su Hamas non è cambiata. Purtroppo, il problema è che è cambiata la posizione dei palestinesi e del Presidente Abbas su Hamas. Faccio appello a lei, Baronessa Ashton, affinché le ingenti somme di aiuti destinate all’Autorità palestinese non siano usate dai nemici di Israele per attaccare l’unica democrazia ora presente nella regione. Ricordo a tutti che Israele è l’unico paese del Medio Oriente in cui la popolazione araba può e si avvale del diritto di eleggere i propri rappresentanti in parlamento.</p>
    </intervention>
    <intervention id="3-027-000" speaker_id="96662" name="Franziska Katharina BRANTNER" is_mep="True" mode="spoken" nationality="Germany" birth_date="24-08-1979" birth_place="Lörrach" p_group="Group of the Greens/European Free Alliance" m_state="DE">
      <p sl="en">Signora Presidente, faccio notare una cosa al Vicepresidente della Commissione/Alto rappresentante: in questo momento la politica estera europea manca di leadership, audacia e metodo comunitario, in un periodo in cui l’Unione può avvalersi più che mai di strumenti di politica estera. Lei, come spesso afferma in prima persona, è in modalità di ascolto: ascolta i governi nazionali e aspetta fino a quando non si sono pronunciati. Poi propone il minimo comune denominatore, spesso quando le cose ormai sono già andate avanti.</p>
      <p sl="en">Prendiamo ad esempio la Siria: qual è la sua idea? Assad deve essere incluso o no? Che opinione ha? Vorremmo saperlo. Vuole minacciare con sanzioni oppure no? Ci chiede, nella sua risposta, di esercitare pressioni sui governi, ma ci dica quali. Apra il dibattito.</p>
      <p sl="en">Vero, agli Stati membri spesso manca la volontà politica di agire insieme e con decisione e non vogliono vederla forte; ma mi creda, Baronessa Ashton, non la appoggeranno e non le salveranno il ruolo di Alto rappresentante. Non sono una garanzia per mantenerla in carica, glielo assicuro. Inoltre questo non cambia il fatto che per lei il trattato di Lisbona prevedeva un ruolo più autorevole. Lei è la Presidenza di turno, lei è il Vicepresidente della Commissione, lei può prendere l’iniziativa. Lei deve stabilire le priorità ed esporre chiaramente le sue opinioni, le sue decisioni, e poi aspettare la reazione degli Stati membri.</p>
      <p sl="en">Se non prende iniziative perlomeno non uccida quelle degli altri. Prendiamo ad esempio la revisione del programma di Goteborg sulla prevenzione dei conflitti: dieci anni fa è stata iniziata da Anna Lindh. La Presidenza ungherese ha iniziato una revisione e voleva che lei la portasse avanti, ma lei l’ha sospesa. Non capisco perché. Posso solo consigliarle di osare di più, di delegare di più. Prenda esempio da Margaret Mead, che ha citato. Sia l’agente di cambiamento di cui abbiamo bisogno. Glielo assicuro: solo questo salverà la sua posizione, nient’altro.</p>
    </intervention>
    <intervention id="3-028-000" speaker_id="96907" name="Takis HADJIGEORGIOU" is_mep="True" mode="spoken" nationality="Cyprus" birth_date="11-12-1956" birth_place="Pafos" p_group="Confederal Group of the European United Left - Nordic Green Left" m_state="CY">
      <p sl="el">Signora Presidente, Baronessa Ashton, penso abbia il diritto di sentirsi offesa dalle critiche mosse contro di lei. Come si può incolpare lei quando è vincolata dalle decisioni adottate dai grandi Stati dell’UE? Poi ho un’altra domanda: le critiche che qui muovono contro i loro governi sono diverse rispetto a quanto condannano quando sono al potere nei rispettivi paesi? Sono poi d’accordo con quanto affermato dall’onorevole Schulz: fino a poco tempo fa, gli Stati europei vendevano armi a chi ora abbiamo scoperto essere un dittatore. Ma politica significa lungimiranza, significa rapida diagnosi dei problemi, altrimenti ci si limita a fare un’autopsia.</p>
      <p sl="el">Gli Stati europei bombardano quelli che fino a poco tempo fa erano partner, ma al tempo stesso bombardano e distruggono le armi che loro stessi hanno venduto. Ovviamente non si possono vendere nuove armi senza distruggere quelle vecchie. A nostro avviso, se l’Unione europea vuole progredire deve sviluppare una politica basata su principi di pace, dimenticando mezzi e interventi militari, e promuovere la smilitarizzazione delle relazioni internazionali. L’Unione deve liberarsi dalle armi nucleari e aiutare a denuclearizzare il pianeta. Questo sarà un momento di gloria per l’Unione europea.</p>
      <p sl="el">Una parola su un paese confinante nel Medio Oriente: la Turchia. Decine di giornalisti sono in carcere in Turchia, che ha ancora 40 000 soldati che occupano metà del territorio di Cipro e violano i diritti dei ciprioti greci e turchi. Invito la baronessa Ashton a capire prontamente a Cipro quello che abbiamo visto troppo tardi nella penisola araba.</p>
    </intervention>
    <intervention id="3-029-000" speaker_id="96994" name="Fiorello PROVERA" is_mep="True" mode="spoken" nationality="Italy" birth_date="31-03-1946" birth_place="Vigevano" p_group="Europe of freedom and democracy Group" m_state="IT">
      <p sl="it">Signora Presidente, Alto Rappresentante Ashton, onorevoli colleghi, gli attacchi alle chiese copte in Egitto e l’uccisione di fedeli mostrano un aggravarsi dell’intolleranza religiosa, che tradisce lo spirito di unità di Piazza Tahrir, dove copti e mussulmani hanno manifestato insieme contro il regime.</p>
      <p sl="it">Questa mancanza di tolleranza rende impossibile la convivenza e la stabilità sociale, indispensabili per un’ordinata transizione verso la democrazia. È necessario quindi un maggior impegno delle autorità del Cairo a tutela delle minoranze e contro l’estremismo salafita, che rappresenta la negazione dei principi di democrazia moderna cui aspira il popolo egiziano. È impensabile lo sviluppo economico, la ripresa di investimenti esteri e soprattutto del turismo senza tolleranza, ordine e stabilità.</p>
      <p sl="it">È nell’interesse quindi dell’Egitto e del mondo che l’Europa concede aiuti generosi, ma questi devono essere condizionati a un’effettiva politica di tutela delle minoranze, coerentemente con il principio del "more for more " che lei, Alto Rappresentante, ha proposto insieme al Commissario Štefan Füle.</p>
    </intervention>
    <intervention id="3-030-000" speaker_id="28255" name="Andreas MÖLZER" is_mep="True" mode="spoken" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Signora Presidente, Baronessa Ashton, gli eventi in corso in Siria ci ricordano nuovamente il dilemma dell’Unione europea dinanzi al Medio Oriente e alle vicende in Africa settentrionale. Per molti anni abbiamo appoggiato dittature e regimi dispotici nel mondo arabo. Ora che il Presidente Assad inizia ad adottare misure brutali contro il suo stesso popolo, ligi al dovere ovviamente ne condanniamo le azioni e imponiamo tiepide sanzioni. Questa non è credibilità, secondo me. È chiaro che, per il mondo arabo, democrazia e diritti umani sono sempre e solo stati parole vuote. È evidente che si tenta di nascondere il fatto che Bruxelles, o l’Unione europea che dir si voglia, ha agito nella regione primariamente nell’interesse geopolitico degli americani.</p>
      <p sl="de">In particolare, l’impotenza dell’UE di fronte agli sviluppi nella zona sud del Mediterraneo è motivo di preoccupazione. Con l’inizio delle sommosse e delle rivolte abbiamo salutato l’avvento della democrazia. Cosa sta succedendo in Tunisia? Nella migliore delle ipotesi la situazione può dirsi caotica, con un governo transitorio che nuovamente sta per essere rovesciato. L’Egitto ha quella che sembra essere una dittatura militare permanente o temporanea che perseguita i cristiani copti. In Libia c’è una guerra civile in cui gli europei, divisi, intervengono con esitazione usando metà delle forze disponibili.</p>
      <p sl="de">Gli americani però possono pensare che la Siria sia un osso duro. Il Presidente Assad non deve nemmeno preoccuparsi che l’esercito gli si rivolti contro sotto pressioni esterne. Non esiste neppure una forza difensiva che possa farlo cadere. Ciononostante, un cambiamento di regime a Damasco avrebbe indubbiamente conseguenze significative per l’intera regione. I primi rifugiati siriani che stanno arrivando in Turchia potrebbero essere solo l’inizio di una grande affluenza di persone in fuga dal conflitto.</p>
      <p sl="de">Vista la situazione attuale in Siria e Libia, in Europa e a Bruxelles dobbiamo sviluppare una politica autonoma il prima possibile, che non dipenda né sia influenzata da Washington. A differenza degli Stati Uniti, l’Europa risente direttamente degli eventi nella regione per la sua vicinanza geografica. Non dobbiamo però farci trascinare ulteriormente nella guerra civile libica, o rischieremo di diventare un obiettivo per il terrorismo e l’estremismo.</p>
    </intervention>
    <intervention id="3-031-000" speaker_id="96651" name="Eduard KUKAN" is_mep="True" mode="spoken" nationality="Slovakia" birth_date="26-12-1939" birth_place="Trnovec nad Váhom" p_group="Group of the European People's Party (Christian Democrats)" m_state="SK">
      <p sl="en">Signora Presidente, riguardo alla relazione sull’UE quale attore globale, gli sviluppi sulla scena internazionale rivelano l’urgenza di un intervento più rapido da parte dell’Unione. Questo significa essere pronti ad affrontare le sfide globali. Il trattato di Lisbona ha creato il quadro e gli strumenti necessari in tal senso.</p>
      <p sl="en">Bisogna iniziare colmando i vuoti della governance globale. Esempi come il vertice di Copenaghen sui cambiamenti climatici, l’Assemblea generale delle Nazioni Unite sul rafforzamento dei diritti in materia di partecipazione – congratulazioni alla baronessa Ashton – o la partecipazione dell’UE al Fondo monetario internazionale dimostrano la necessità non solo di affrontare questi problemi, ma anche di trovare una strategia comune.</p>
      <p sl="en">La relazione indica dove intensificare gli sforzi. Uno dei settori più importanti è il rafforzamento del nostro ruolo e il coordinamento nel sistema delle Nazioni Unite. Lo stesso dicasi per gli istituti finanziari internazionali e le organizzazioni multilaterali per la sicurezza. Non sarà tutto automatico; ci vorrà del tempo e noi dovremo contribuire con azioni coordinate e coerenti. Il punto più urgente è una strategia a lungo termine che definisca chiaramente misure e azioni necessarie per consolidare il nostro ruolo sulla scena globale, che spero sia presto proposta dalla baronessa Ashton e avremo l’occasione di discutere qui in Parlamento.</p>
      <p sl="en">Ho un ulteriore commento, più che altro sulla relazione Albertini. Questa domenica ci sono state le elezioni amministrative in Albania. Ero a capo della delegazione ad hoc del Parlamento europeo che, insieme ad altri, fungeva da osservatore, e vi porto un messaggio. I cittadini albanesi – non parlo dei politici ma della gente normale – guardano a noi, l’Unione europea, con fiducia e speranza. Sperano che li aiuteremo a trovare una soluzione alla difficilissima situazione politica generata dai leader nel paese. Rispetto alle nostre ambizioni globali qui ci vuole un piccolo passo. Quanto possiamo essere bravi vicino a casa nostra? È una prova che dobbiamo superare a pieni voti e con dignità.</p>
    </intervention>
    <intervention id="3-032-000" speaker_id="2295" name="Hannes SWOBODA" is_mep="True" mode="spoken" nationality="Austria" birth_date="10-11-1946" birth_place="Bad Deutsch Altenburg" p_group="Group of the Progressive Alliance of Socialists and Democrats in the European Parliament - Vice" m_state="AT">
      <p sl="de">Signora Presidente, Baronessa Ashton, onorevoli colleghi, in qualità di relatore ombra desidero innanzi tutto ringraziare sentitamente il relatore, onorevole Albertini, per la fattiva cooperazione dimostrata su questo documento.</p>
      <p sl="de">Nella presente relazione, e ovviamente anche in questo dibattito, ci siamo giustamente concentrati prima di tutto sulle zone meridionali e sul Medio Oriente. Non intendo ripetere quanto detto dagli onorevoli Schulz, De Keyser e altri, ma solo fare un breve riferimento alla situazione in Palestina e Israele.</p>
      <p sl="de">Credo che la riconciliazione tra Hamas e Fatah e la loro disponibilità a creare uno Stato rappresentino un’enorme opportunità, perché creare uno Stato implica impegno e responsabilità. Deve essere assolutamente chiaro. Abbiamo bisogno del riconoscimento di Israele, abbiamo bisogno di pace nella regione e abbiamo bisogno di una rinuncia all’uso della violenza.</p>
      <a text="(Applausi)"/>
      <p sl="de">È estremamente importante. Israele però deve anche riconoscere uno Stato palestinese indipendente, proprio come Hamas deve riconoscere lo Stato di Israele. Solo con una soluzione basata sull’esistenza di due Stati si potrà portare anche la pace in Medio Oriente.</p>
      <p sl="de">Non voglio guardare solo a sud ma anche a est, perché se da una parte ho presieduto una delegazione parlamentare in Turkmenistan, dall’altra ieri sono stato nominato relatore parlamentare per la Russia. È comprensibile che tutta l’attenzione sia concentrata sui problemi al sud, ma non dimentichiamoci dell’importanza dei vicini a est. Anche la Turchia svolge un ruolo rilevante in tal senso. Non dobbiamo considerarla semplicemente un candidato all’adesione: la Turchia deve anche essere un partner, soprattutto per la situazione presente in Mediterraneo. È però anche importante rafforzare i contatti con il paese per la regione del Mar Nero, e includerlo nella politica estera e di sicurezza comune europea. Si noti che questo aspetto non è necessariamente legato alla questione dell’adesione.</p>
      <p sl="de">In secondo luogo il partenariato con la Russia è un fattore molto importante. Vogliamo definire una partnership con questo paese, ma occorre negoziare da una posizione di forza e di fiducia in noi stessi, cosa che talvolta ci manca. Se la Russia ne ha troppa, noi ne abbiamo troppo poca. Solo in condizioni di parità riusciremo a raggiungere un accordo. Pur essendo molto propenso a questo partenariato, che deve essere di natura strategica, sono molto sorpreso dalle pressioni che esercita il paese, soprattutto in Ucraina. Prima avremmo chiamato amici i funzionari di governo russi e ucraini, ora il comportamento della Russia nei confronti dell’Ucraina è tutt’altro che giusto. Lo stesso dicasi per la sua condotta nei confronti dei fornitori energetici, lo abbiamo visto anche in Turkmenistan. Quindi dobbiamo farle capire che vogliamo un partenariato basato sull’uguaglianza e interessi comuni. Il nostro obiettivo deve assolutamente essere una partnership fattiva e concreta.</p>
      <p sl="de">Per quanto riguarda l’Asia centrale, Baronessa Ashton, vogliamo essere presenti ma non disponiamo di rappresentanze in zona. So che ci sono problemi finanziari, ma c’è urgente bisogno di avere rappresentanze diplomatiche nella regione. Vogliamo comprare energia da questi paesi, e vogliamo che aderiscano alla democrazia e al rispetto dei diritti dell’uomo, ma di fatto non ci facciamo coinvolgere più di tanto. Pierre Morel è un’ottima persona e sta svolgendo un eccellente lavoro, ma non è abbastanza. Bisogna disporre più rappresentanze in questi paesi dell’Asia centrale a noi limitrofi. Se non avranno almeno una possibilità di guardare all’Europa, questi paesi potranno guardare solo alla Cina e alla Russia. Penso che sia importante.</p>
      <p sl="de">Infine, voglio ribadire con chiarezza che vogliamo darle tutto il nostro appoggio. Quello che ha detto oggi è giustissimo. Forse noi parlamentari vorremmo che lo dicesse un po’ più ad alta voce e più esplicitamente, anche se non sempre è nel suo stile, perché così potremmo aiutarla ancor più di adesso.</p>
    </intervention>
    <intervention id="3-033-000" speaker_id="4514" name="Andrew DUFF" is_mep="True" mode="spoken" nationality="United Kingdom" birth_date="25-12-1950" birth_place="Birkenhead" p_group="Group of the Alliance of Liberals and Democrats for Europe" m_state="GB">
      <p sl="en">Signora Presidente, voglio dire una cosa alla baronessa Ashton. Lei ha parlato con chiarezza dei problemi nel giungere a un accordo tra 27 ministri degli esteri, ma il trattato di Lisbona le consente di non farlo: può dare vita a una coalizione di volenterosi e creare una forma sistematica di cooperazione rafforzata.</p>
      <p sl="en">Se l’unanimità può concordare solo una lista di 13 siriani da sanzionare, allora è indispensabile accantonarla. Io consiglio di trovare l’avanguardia, dar vita a un nucleo di paesi politicamente volonterosi e lavorare con loro per definire una politica comune.</p>
    </intervention>
    <intervention id="3-034-000" speaker_id="4513" name="Geoffrey VAN ORDEN" is_mep="True" mode="spoken" nationality="United Kingdom" birth_date="10-04-1945" birth_place="Waterlooville" p_group="European Conservatives and Reformists Group" m_state="GB">
      <p sl="en">Signora Presidente, la baronessa Ashton non si sorprenderà se esprimo il mio disappunto non per l’operato della Politica di sicurezza e di difesa comune europea (PSDC), ma perché ancora insiste a sprecare il fiato su questo aspetto inutile e particolarmente costoso.</p>
      <p sl="en">Può dire che l’Unione europea si è impegnata in circa 25 missioni marchiate PSDC. Ebbene, si tratta solo di un marchio: poche missioni superano l’esame. O si tratta di missioni più adeguate alla NATO, semplici missioni civili, o si tratta di missioni passive con la presenza di personale militare. Normalmente vengono effettuate perché l’Unione europea prega qualcuno di invitarla a fare qualcosa. Attualmente la NATO sta conducendo operazioni militari in Libia. Non essendo riuscita a ottenere un mandato per l’applicazione dell’embargo marittimo, l’UE ha disperatamente cercato di convincere l’ONU a invitarla a realizzare un programma di assistenza umanitaria.</p>
      <p sl="en">Il punto è che né la NATO né l’ONU vogliono che l’Unione finga un coinvolgimento militare. Ovviamente c’è grande necessità di assistenza umanitaria e l’UE potrebbe essere utile in tal senso, ma non cercando solo di incoraggiare un’ambizione militare malriposta. Il problema è che l’esistenza stessa della PSDC e delle relative strutture, che sono doppioni, crea divisioni e porta gli alleati a pensarci due volte prima di impegnarsi a fondo in operazioni NATO.</p>
      <a text="(L’oratore accetta di rispondere a un’interrogazione presentata con la procedura del cartellino blu ai sensi dell’articolo 148, paragrafo 8)"/>
    </intervention>
    <intervention id="3-035-000" speaker_id="96960" name="Nicole SINCLAIRE" is_mep="True" mode="spoken" nationality="United Kingdom" birth_date="26-07-1968" birth_place="London" p_group="Europe of freedom and democracy Group" m_state="GB">
      <p sl="en">Signora Presidente, riguardo alle Nazioni Unite, il collega conviene con me che se per l’Unione europea ci fosse un unico posto al Consiglio di sicurezza dell’ONU – questione molto attuale in questo momento – ci sarebbe un forte passaggio di sovranità dal Regno Unito, e anche dalla Francia, all’Unione? Non crede che l’attuale governo britannico, che egli sostiene, non sarebbe assolutamente contrario a questo passaggio di sovranità?</p>
    </intervention>
    <intervention id="3-036-000" speaker_id="4513" name="Geoffrey VAN ORDEN" is_mep="True" mode="spoken" nationality="United Kingdom" birth_date="10-04-1945" birth_place="Waterlooville" p_group="European Conservatives and Reformists Group" m_state="GB">
      <p sl="en">Signora Presidente, ringrazio l’onorevole collega per la domanda.</p>
      <p sl="en">Ovviamente questa è un’altra conseguenza nefasta del trattato di Lisbona. L’idea che Francia e Regno Unito debbano cedere il seggio all’UE in seno al Consiglio di sicurezza delle Nazioni Unite per permetterle di sedersi al tavolo consiliare è totalmente inaccettabile. Penso che nessuno dei due Stati membri sia disposto a farlo. Purtroppo il trattato di Lisbona spinge in tal senso e questo, come sostengo, è uno dei motivi per cui lo disapproviamo così fortemente.</p>
    </intervention>
    <intervention id="3-037-000" speaker_id="97017" name="Ulrike LUNACEK" is_mep="True" mode="spoken" nationality="Austria" birth_date="26-05-1957" birth_place="Krems a.d. Donau" p_group="Group of the Greens/European Free Alliance" m_state="AT">
      <p sl="en">Signora Presidente, vorrei dire una cosa al Vicepresidente/Alto rappresentante: apprezzo moltissimo quanto ha detto nel primo intervento riguardo alla sua politica, quanto ha fatto per l’Africa settentrionale – Egitto, Tunisia, Libia – e, in particolar modo, la grande attenzione per i giovani e le donne che vi vivono, così come il suo atteggiamento nei confronti di una democrazia profonda, che deve essere radicata. Penso sia di fondamentale importanza e tutti noi parlamentari condividiamo il pensiero, quindi spero sia un’idea vincente.</p>
      <p sl="en">D’altro canto mi trovo d’accordo con molti colleghi sul fatto che si sarebbe dovuto includere Assad nelle sanzioni. Come le ha chiesto il collega, onorevole Cohn-Bendit, chi è il responsabile – o i responsabili – che si sono opposti in Consiglio? Si tratta del ministro Westerwelle o di altri? Ce lo dica, e noi la sosterremo se lei sarà onesta e trasparente con noi. Credo che in questo modo sarà appoggiata. Guardi il suo mandato: godrà di maggiore sostegno in Aula se ci racconterà di più cosa succede in Consiglio. Avanti, ce lo dica.</p>
      <p sl="en">Credo sia così anche per la coerenza, come affermato in Aula da lei e molti altri. Nella relazione Albertini che voteremo questa settimana esortiamo le politiche nazionali a sostenere lei e le posizioni europee. Faccio appello ai colleghi presenti che appartengono ai partiti di governo nei rispettivi paesi: dite ai vostri ministri degli esteri e ai Primi ministri di appoggiare la politica comune europea senza guardare soltanto ai vostri interessi nazionali, anche in politica estera, altrimenti non arriveremo mai a una politica estera comune europea in cui abbiamo bisogno che lei, Baronessa Ashton, prenda il comando, sia ambiziosa e sia audace negli impegni.</p>
      <p sl="en">A 61 anni dalla Dichiarazione di Schuman, festeggiata due giorni fa, abbiamo più che mai bisogno di Europa. Quello che vogliamo è molto concreto, Baronessa Ashton: prevenzione dei conflitti e gestione delle crisi civili. Chiediamo che il servizio per l’azione esterna usi valutazioni d’impatto indipendenti come procedura standard per la valutazione qualitativa degli aspetti legati alla sicurezza, ai diritti umani, al genere, e agli effetti socioeconomici di ogni missione PSDC. Infine, in queste missioni segnalo la necessità di disporre di più personale civile.</p>
      <a text="(L’oratore accetta di rispondere a un’interrogazione presentata con la procedura del cartellino blu ai sensi dell’articolo 148, paragrafo 8)"/>
    </intervention>
    <intervention id="3-038-000" speaker_id="96960" name="Nicole SINCLAIRE" is_mep="True" mode="spoken" nationality="United Kingdom" birth_date="26-07-1968" birth_place="London" p_group="Europe of freedom and democracy Group" m_state="GB">
      <p sl="en">Signora Presidente, tanto per cominciare rendo omaggio alla collega appena intervenuta per l’instancabile lavoro svolto nel campo dei diritti dell’uomo. Parla di una politica comune europea in materia di affari esteri e non solo, ma condivide con me lo sgomento per l’ipocrisia dell’Unione europea? Come entrambe sappiamo l’UE è contraria alla pena di morte eppure, secondo la dichiarazione congiunta del Presidente Barroso e del Presidente von Rompuy sulla morte di Bin Laden, quest’ultima è la dimostrazione che crimini simili non rimangono impuniti. Questo significa accettare che la pena di morte è una punizione?</p>
    </intervention>
    <intervention id="3-039-000" speaker_id="97017" name="Ulrike LUNACEK" is_mep="True" mode="spoken" nationality="Austria" birth_date="26-05-1957" birth_place="Krems a.d. Donau" p_group="Group of the Greens/European Free Alliance" m_state="AT">
      <p sl="en">Signora Presidente, riguardo all’osservazione della collega, la morte di Osama Bin Laden non è stata una pena di morte. È stato un assassinio, e personalmente avrei preferito che gli Stati Uniti lo catturassero e lo portassero in tribunale.</p>
      <p sl="en">Comunque, questa non vuole essere una critica alla collega.</p>
      <p sl="en">L’affermazione del Presidente Barroso di cui parla non era ipocrisia, era una dichiarazione. Potrei criticarla e, come detto, sarei stata più favorevole a un processo di Osama Bin Laden da parte di una corte penale internazionale, ad esempio, ma così non è stato. Ad ogni modo non vedo nessuna ipocrisia in questo, perché abbiamo bisogno di una posizione comune europea. Per quanto riguarda la pena di morte penso che le cose siano chiare, perlomeno in questo continente, anche se purtroppo non lo sono in altre parti del mondo.</p>
    </intervention>
    <intervention id="3-040-000" speaker_id="96735" name="Patrick LE HYARIC" is_mep="True" mode="spoken" nationality="France" birth_date="04-02-1957" birth_place="Orléans" p_group="Confederal Group of the European United Left - Nordic Green Left - Vice" m_state="FR">
      <p sl="fr">Signora Presidente, Baronessa Ashton, onorevoli colleghi, credo che le parole che ha usato nel primo intervento sull’aspirazione all’esistenza di uno Stato palestinese, dopo la riconciliazione interpalestinese, siano molto importanti.</p>
      <p sl="fr">Questo accordo palestinese è un evento politico di prim’ordine e, contrariamente a quanto appena asserito in Aula, Hamas ha per la prima volta accettato l’Organizzazione per la liberazione della Palestina e l’Autorità palestinese come interlocutori negoziali. Accetta i confini del 1967 e le condizioni del Quartetto, tra cui il rifiuto della violenza. Sarà predisposto un governo transitorio incaricato di preparare le elezioni. Ci sono quindi tutti i presupposti per il riconoscimento dello Stato palestinese all’interno dei confini del 1967, con Gerusalemme est come capitale, presso le Nazioni Unite il prossimo settembre.</p>
      <p sl="fr">A parte quanto ha appena precisato, Baronessa Ashton, quali altri passi farà l’Unione europea per riconoscere lo Stato palestinese e difendere questa idea dinanzi alle Nazioni Unite?</p>
      <p sl="fr">Inoltre, può dirci quali iniziative intende promuovere insieme all’UE affinché il governo israeliano restituisca gli introiti fiscali che spettano all’Autorità palestinese?</p>
      <a text="(L’oratore accetta di rispondere a un’interrogazione presentata con la procedura del cartellino blu ai sensi dell’articolo 148, paragrafo 8)"/>
    </intervention>
    <intervention id="3-041-000" speaker_id="28242" name="Alexander Graf LAMBSDORFF" is_mep="True" mode="spoken" nationality="Germany" birth_date="05-11-1966" birth_place="Köln" p_group="Group of the Alliance of Liberals and Democrats for Europe" m_state="DE">
      <p sl="de">Signora Presidente, onorevole Le Hyaric, sono pienamente d’accordo con lei. L’unità tra Hamas e Fatah è veramente un passo storico in avanti. Forse ora sarà possibile progredire nel processo di riconciliazione tra palestinesi e israeliani. La baronessa Ashton ha detto molto chiaramente che la seconda flottiglia sarà una provocazione del tutto inutile, che rischierebbe di compromettere il processo. Insieme al suo gruppo è disposto a ritirare l’appoggio alla flottiglia, proprio come è successo ieri in Parlamento con il grande coinvolgimento del gruppo confederale della Sinistra unitaria europea/Sinistra verde nordica?</p>
    </intervention>
    <intervention id="3-042-000" speaker_id="96735" name="Patrick LE HYARIC" is_mep="True" mode="spoken" nationality="France" birth_date="04-02-1957" birth_place="Orléans" p_group="Confederal Group of the European United Left - Nordic Green Left - Vice" m_state="FR">
      <p sl="fr">Signora Presidente, no, questa flottiglia è un’azione da parte delle società civili europee per togliere un assedio totalmente inutile. Se le autorità pubbliche, gli Stati e noi stessi avessimo fatto rispettare il diritto internazionale, non ci troveremmo in questa situazione e i palestinesi non vivrebbero nel carcere di Gaza come fanno da troppo tempo.</p>
    </intervention>
    <intervention id="3-043-000" speaker_id="99416" name="Nikolaos SALAVRAKOS" is_mep="True" mode="spoken" nationality="Greece" birth_date="15-02-1946" birth_place="Kalamata" p_group="Europe of freedom and democracy Group" m_state="GR">
      <p sl="el">Signora Presidente, mi congratulo con l’onorevole Albertini per la relazione e per avere fatto riferimento ai principi e alle priorità della PESC, la politica di difesa e di sicurezza. Ovviamente il mondo sta cambiando; l’Unione europea è chiamata ad affrontare sfide enormi e, per farlo, deve agire con serietà. Le minacce di crescente povertà, l’esclusione sociale di ampie fasce della popolazione, la disoccupazione in vertiginosa ascesa, i cambiamenti geopolitici nel mondo arabo – attenzione a questi –, le calamità naturali e l’immigrazione sono ora i problemi principali che lasciano presagire future tensioni.</p>
      <p sl="el">In particolare la questione dell’immigrazione, di recente diventata un punto dolente tra Italia e Francia, ha messo in dubbio l’accordo di Schengen. A mio avviso non si può ignorare il problema dell’immigrazione, che dobbiamo gestire con fermezza e cautela. Sì alla solidarietà, ma sì anche al mantenimento delle strutture sociali. Penso che ogni dibattito sull’accordo di Schengen debba essere accompagnato da emendamenti a Dublino II.</p>
    </intervention>
    <intervention id="3-044-000" speaker_id="96960" name="Nicole SINCLAIRE" is_mep="True" mode="spoken" nationality="United Kingdom" birth_date="26-07-1968" birth_place="London" p_group="Europe of freedom and democracy Group" m_state="GB">
      <p sl="en">Signora Presidente, ho parole di solidarietà e sostegno per la baronessa Ashton: recentemente stavo guardando un programma della BBC in cui veniva intervistata da Jeremy Paxman, che le rivolgeva domande molto pertinenti e in cui lei si sentiva molto a disagio. Le chiedeva da chi in realtà prende ordini e di quale delle 27 nazioni può veramente parlare. Credo che queste domande siano echeggiate oggi in Aula.</p>
      <p sl="en">Non esiste una politica comune, vero? L’abbiamo visto con la risoluzione ONU sulla zona di interdizione aerea in Libia, quando la Germania ha votato contro. Com’è possibile avere una politica comune quando uno dei più grandi paesi dell’UE vota contro gli altri due più grandi? È impossibile.</p>
      <p sl="en">Le mie parole di sostegno – e sono stata sollevata nel leggere sui giornali domenicali che ha negato di volersi dimettere dalla carica – sono le seguenti: essendo io molto critica sulla politica comune europea e sul passaggio di sovranità dal mio paese all’UE, le auguro di rimanere in carica il più possibile perché, finché ci sarà lei, non penso avremo molti problemi con la perdita di sovranità. Dopo tutto, quando presiedeva la Camera dei lord britannica e ha fatto approvare il trattato di Lisbona, che le ha dato questo lavoro di 313 000 sterline inglesi all’anno, continuava a ripetere che si trattava solo di una riorganizzazione, e non di un grande passaggio di sovranità. Lo ha affermato ripetutamente dinanzi alla Camera dei lord. Quindi non serve a nulla farle domande, perché non so se si può ottenere una risposta sincera.</p>
    </intervention>
    <intervention id="3-045-000" speaker_id="2002" name="José Ignacio SALAFRANCA SÁNCHEZ-NEYRA" is_mep="True" mode="spoken" nationality="Spain" birth_date="31-05-1955" birth_place="Madrid" p_group="Group of the European People's Party (Christian Democrats)" m_state="ES">
      <p sl="es">Signora Presidente, Baronessa Ashton, onorevoli colleghi, l’elemento centrale di questa discussione troppo vasta dovrebbe essere la situazione in Africa settentrionale e nel Vicino Oriente.</p>
      <p sl="es">Dobbiamo affrontare questa discussione senza esaltare virtù – la baronessa Ashton ha giustamente messo in rilievo aspetti positivi; io sottolineerei il buono o migliore flusso di informazioni tra Parlamento e servizio europeo per l’azione esterna – ma anche senza nascondere difetti. Una voce tanto saggia come quella di Giorgio Napolitano, ex collega e Presidente della repubblica italiana, ce lo ha ricordato di recente.</p>
      <p sl="es">Tra gli aspetti negativi e nonostante gli sforzi della baronessa Ashton, ci sono i diversi parametri con cui si valutano i casi di Libia e Siria in seno al Consiglio di sicurezza delle Nazioni Unite e al Consiglio dei ministri dell’Unione europea. Tra gli aspetti negativi, Baronessa Ashton, c’è anche la situazione di Camp Ashraf: lei è a conoscenza del positivo e costruttivo ruolo da moderatore che sta svolgendo il mio gruppo nello sviluppo della politica estera, e mi creda quando le dico che non mi è sfuggita l’importanza e la sensibilità del dossier iraniano.</p>
      <p sl="es">Però, nonostante gli avvertimenti sull’aspetto umanitario lanciati ai suoi servizi, collaboratori, gabinetto e direttore generale, e pur avendole presentato io stesso una bozza di dichiarazione, lei non ha alzato la voce fino a quando ci sono stati 32 morti e più di 300 feriti. Tiri da sola le sue conclusioni.</p>
      <p sl="es">Lei stessa questa mattina ha affermato che dobbiamo agire ed essere coerenti, soprattutto nella difesa dei diritti dell’uomo: soprattutto assumendosi rischi, Baronessa Ashton, quando ci sono vite in pericolo.</p>
      <p sl="es">Le voglio chiedere: in relazione al dissidente cubano Juan Wilfredo Soto García, arrestato, picchiato e poi ucciso, è disposta a chiedere un’indagine per far luce sul tragico evento? Se l’indagine dimostra l’esistenza di una relazione causa-effetto tra le percosse e il decesso, è disposta a condannarli?</p>
    </intervention>
    <intervention id="3-046-000" speaker_id="34232" name="Kristian VIGENIN" is_mep="True" mode="spoken" nationality="Bulgaria" birth_date="12-06-1975" birth_place="Sofia" p_group="Group of the Progressive Alliance of Socialists and Democrats in the European Parliament" m_state="BG">
      <p sl="bg">Signora Presidente, Baronessa Ashton, ho ascoltato il suo intervento con molta attenzione e con grande soddisfazione, e non ho sentito una sola parola su cui non sono d’accordo. Nonostante ciò, sia in Aula sia tra i cittadini europei incontrerà aspre critiche sulla nostra capacità di promuovere un approccio congiunto e azioni comuni.</p>
      <p sl="bg">Il trattato di Lisbona ha creato condizioni importanti permettendo all’UE di parlare all’unisono sulla scena internazionale. Attraverso lei, questa voce si esprime chiaramente. Ma i buoni risultati si raggiungono solo se le altre voci rimangono in silenzio, o perlomeno si fanno sentire meno. Invece regna il baccano. Oggi quello che offriamo al mondo è una cacofonia, in cui ci è spesso difficile sentire il messaggio importante che vuole lanciare l’Unione europea.</p>
      <p sl="bg">Baronessa Ashton, credo che la nostra istituzione, il Parlamento europeo, sia il suo naturale alleato nella battaglia per l’applicazione del trattato di Lisbona. Ci sfrutti il più possibile perché oggi stiamo scrivendo la prossima relazione per la politica estera e di sicurezza comune, e perché la straordinaria dinamicità del 2011 ci dà la possibilità di mettere le cose a posto.</p>
      <p sl="bg">Condivido appieno l’idea secondo cui il nostro sostegno ai paesi dell’Africa settentrionale, Tunisia ed Egitto in testa, debba essere erogato in due fasi. Una fase a lungo termine è già stata ampiamente descritta. Ma Egitto e Tunisia hanno bisogno di aiuti adesso, quest’anno, di entità ben maggiore a quella che stiamo discutendo.</p>
      <p sl="bg">Le rivoluzioni arabe si caratterizzano per due aspetti: la mancanza di libertà e democrazia, e la mancanza di prospettive sociali associata a un senso di disperazione. Le rivoluzioni vinceranno solo risolvendo questi due problemi insieme.</p>
      <p sl="bg">A una conferenza in Tunisia organizzata dal partito dei socialisti europei, cui hanno partecipato rappresentanti di partiti e movimenti dell’intera regione, abbiamo chiesto all’UE un programma di emergenza che sosterrà i processi democratici da subito, immediatamente. Inoltre, il gruppo dell’Alleanza progressista di Socialisti e Democratici al Parlamento europeo sta aumentando sensibilmente l’impegno nella regione. Lo ricordo per sottolineare quanto è importante per noi muoverci a ogni livello.</p>
      <p sl="bg">Infine, ricordo che la scorsa settimana è stata istituita l’Assemblea parlamentare Euronest. È un chiaro segnale che i nostri partner orientali vogliono un dialogo politico più forte con l’Unione europea. Non dimentichiamoli.</p>
    </intervention>
    <intervention id="3-047-000" speaker_id="1946" name="Annemie NEYTS-UYTTEBROECK" is_mep="True" mode="spoken" nationality="Belgium" birth_date="17-06-1944" birth_place="Elsene" p_group="Group of the Alliance of Liberals and Democrats for Europe" m_state="BE">
      <p sl="en">Signora Presidente, le parole sono attrezzi, le parole sono strumenti e le parole possono essere armi nella politica estera. Devono quindi essere utilizzate con prudenza e parsimonia, ma ci sono occasioni in cui devono essere usate con decisione.</p>
      <p sl="en">Voglio dire all’Alto rappresentante che mi è molto mancata la sua voce nei primissimi giorni degli orrori perpetrati dalle autorità siriane. Credo che ne abbiano sentito ancor più la mancanza i coraggiosi cittadini che stavano e stanno ancora dimostrando in Siria correndo grandi rischi. Ci sono rare occasioni in cui bisogna alzare subito la voce: questa era una di quelle.</p>
      <p sl="en">Passiamo al Medio Oriente. Credo che la decisione del governo israeliano di trattenere le tasse riscosse in Palestina sia una mossa sbagliata; per di più, è incoerente chiedere prima alle autorità di Gaza e della Cisgiordania di trovare un accordo – un accordo – e, quando lo si trova, decidere in questo senso. Si tratta inoltre di una decisione estremamente cinica, perché con ogni probabilità l’Unione europea dovrà comunque coprire l’ammanco finanziario.</p>
      <p sl="en">Per questo appoggio tutti i colleghi che hanno invocato – e lo faccio a mia volta – un nuovo slancio nella soluzione pacifica del conflitto israelo-palestinese che, ovviamente, deve rifarsi a una soluzione basata sull’esistenza di due Stati.</p>
    </intervention>
    <intervention id="3-048-000" speaker_id="28341" name="Mirosław PIOTROWSKI" is_mep="True" mode="spoken" nationality="Poland" birth_date="09-01-1966" birth_place="Zielona Góra" p_group="European Conservatives and Reformists Group" m_state="PL">
      <p sl="pl">Signora Presidente, nonostante l’entrata in vigore del trattato di Lisbona che regola la politica estera e di sicurezza comune sono cambiate poche cose. Gli uffici diplomatici esistenti hanno cambiato nome, ma l’Unione non ha rafforzato la sua posizione di attore sulla scena globale.</p>
      <p sl="pl">Ci si potrebbe chiedere se sia veramente possibile applicare una politica comune per i 27 Stati membri dell’UE. Conclusioni come questa sono evidenti con la relazione Albertini, che denota mancanza di volontà da parte degli Stati membri nel condurre una politica comune, e con le dichiarazioni di alcuni rappresentanti degli Stati membri che hanno dato l’impressione di mancanza di unità. Conclusioni analoghe si trovano nella relazione Gualtieri, che attira l’attenzione sulla forte sovrapposizione dei programmi di difesa e sul conseguente spreco delle limitate risorse finanziarie. La NATO, di conseguenza, continua a essere l’unica forza efficace e le voci parlamentari della sinistra, che si sono espresse per iscritto in un parere di minoranza chiedendo, tra le altre cose, lo scioglimento della NATO, sono pericolose e francamente anarchiche.</p>
    </intervention>
    <intervention id="3-049-000" speaker_id="96739" name="Reinhard BÜTIKOFER" is_mep="True" mode="spoken" nationality="Germany" birth_date="26-01-1953" birth_place="Mannheim" m_state="DE">
      <p sl="de">Signora Presidente, Baronessa Ashton, l’eccellente relazione dell’onorevole Gualtieri sulla politica di sicurezza e di difesa comune riporta un’attenta analisi della situazione. Desidero mettere in rilievo quattro priorità della politica di sicurezza e di difesa a cui dobbiamo dare seguito l’anno prossimo.</p>
      <p sl="de">La prima è che dobbiamo effettuare una valutazione realistica delle missioni congiunte e, in particolare, una valutazione esterna, integrandole anche nei concetti di politica regionale. Questo vale soprattutto per il Corno d’Africa.</p>
      <p sl="de">La seconda è che occorre fare passi avanti nel mettere in comune e condividere le capacità militari. La strada separata imboccata da Francia e Regno Unito deve convergere in una soluzione comune europea. L’Agenzia europea per la difesa ha idee al riguardo. Lei dovrebbe proporle e promuovere un dibattito pubblico, così possiamo fare passi avanti.</p>
      <p sl="de">La terza è la necessità di una discussione pubblica su una nuova strategia europea di sicurezza. Il documento redatto da Solana nel 2003 è stato un contributo positivo all’epoca, ma il mondo è andato avanti e noi necessitiamo di un dibattito pubblico.</p>
      <p sl="de">La quarta è l’urgente bisogno di giungere a un accordo con i parlamenti degli Stati membri sulla supervisione parlamentare congiunta della politica di sicurezza e di difesa comune.</p>
      <p sl="de">Se noi, ovvero lei, Baronessa Ashton, insieme a questo Parlamento riusciremo a progredire nella politica di sicurezza e di difesa comune in questi quattro settori, tra un anno saremo molto contenti dei risultati raggiunti.</p>
    </intervention>
    <intervention id="3-050-000" speaker_id="107385" name="Sampo TERHO" is_mep="True" mode="spoken" nationality="Finland" birth_date="20-09-1977" birth_place="Helsinki" p_group="European Conservatives and Reformists Group" m_state="FI">
      <p sl="fi">Signora Presidente, anch’io do il benvenuto alla baronessa Ashton, Alto rappresentante dell’Unione per gli affari esteri e la politica di sicurezza, che oggi ci onora della sua presenza. Essendo questo il mio primo intervento vorrei salutare tutti i colleghi deputati al Parlamento europeo.</p>
      <p sl="fi">Un breve commento sull’istituzione della politica estera comune dell’UE. Sicuramente avere una voce più forte e unita in politica estera è buona cosa, ma non per questo si deve compromettere la politica estera degli Stati membri, né la sua flessibilità o indipendenza. Chiediamoci: chi rappresenta l’Unione se non i suoi Stati membri? E ancora: chi rappresentano gli esponenti degli Stati membri, visto che li rappresenta l’UE?</p>
      <p sl="fi">Le strutture non si devono duplicare e quelle dell’Unione non devono gonfiarsi inutilmente: ecco il principio di base. Questo soprattutto perché è molto discutibile che anche i cittadini europei in generale vogliano l’integrazione nel settore della politica estera.</p>
    </intervention>
    <intervention id="3-051-000" speaker_id="102887" name="Béla KOVÁCS" is_mep="True" mode="spoken" nationality="Hungary" birth_date="25-02-1960" birth_place="Budapest" p_group="Non" m_state="HU">
      <p sl="hu">Signora Presidente, il trattato di Lisbona con le sue modifiche eccessivamente complesse rende difficile la creazione di istituzioni e la definizione dei compiti. Persino le istituzioni in essere non riescono a svolgere le proprie funzioni in maniera adeguata per via dei molteplici cambiamenti. Così il caos regna ovunque, e tutti sono confusi.</p>
      <p sl="hu">Si pone un interrogativo: che senso ha creare e investire di poteri il servizio europeo per l’azione esterna, che non ha ancora iniziato a funzionare? In tutto il mondo difesa e sicurezza sono settori che richiedono reazione e intervento rapidi. Mentre se ne discute la composizione, le sedi e le posizioni l’Unione europea si lascia sfuggire l’occasione di agire con forza in quest’ambito. Una volta istituito dovrebbe funzionare ed essere efficace. Proprio per questo motivo bisogna fare tutto il possibile per far decollare il servizio con la massima rapidità.</p>
      <p sl="hu">Purtroppo nelle relazioni esterne il paese attualmente alla Presidenza non riesce a mettere a punto un programma per gli affari esteri, la difesa e la sicurezza comuni e quindi, onorevoli colleghi, non avete altra scelta che sostenere l’operato della baronessa Ashton, che inizia con grandi difficoltà.</p>
    </intervention>
    <intervention id="3-052-000" speaker_id="1263" name="Elmar BROK" is_mep="True" mode="spoken" nationality="Germany" birth_date="14-05-1946" birth_place="Verl " p_group="Group of the European People's Party (Christian Democrats)" m_state="DE">
      <p sl="de">Signora Presidente, Baronessa Ashton, onorevoli colleghi, la appoggiamo nel voler continuare a sviluppare il servizio europeo per l’azione esterna (SEAE) e garantirne un funzionamento efficace, Baronessa Ashton. Questo vale soprattutto per la creazione delle rappresentanze, dove c’è bisogno di grandi miglioramenti vista la scarsità dei fondi e del tempo a disposizione.</p>
      <p sl="de">Inoltre è grave che ogni ministro degli esteri europeo senta la necessità, almeno una volta, di dire la sua su piazza Tahrir. Nonostante questo, però, bisogna garantire una strategia comune chiara. È nostro dovere, e anche suo dovere riuscirci. Dobbiamo sfruttare le posizioni, di fatto ce ne sono tre, raggruppate nel trattato di Lisbona e che lei rappresenta, non per trovare e applicare il minimo comune denominatore tra Stati membri, bensì per acquisire leadership politica, in modo da conferire alla posizione comune un ruolo di maggior rilievo e così convincente da trascinare gli altri paesi con noi. È estremamente importante se vogliamo veramente fare progressi in materia.</p>
      <p sl="de">Prima si è detta d’accordo con l’onorevole Gualtieri sulla condivisione e la messa in comune. Desidero ringraziare lui, l’onorevole Muñiz De Urquiza e l’onorevole Albertini. C’è però bisogno di un triplice approccio che comprenda il comando, la messa in comune e la condivisione: questi sono i tre elementi indispensabili. Ci sono molte cose di cui potremmo parlare in questa sede e che richiedono una condivisione dei compiti. Che progressi si fanno in Ucraina? Alla fine dell’estate scoppierà la guerra tra Azerbaigian e Armenia? Alcuni segnali dicono di sì. Ovviamente ci sono anche i grandi interrogativi sul mondo arabo, cui molti colleghi hanno fatto riferimento. Come reagire a episodi come quello della flottiglia, che secondo me è un atto provocatorio? Come comportarsi con il Presidente Assad? Come impedire ai Mujaheddin del popolo iraniano di ricevere aiuti, perché personalmente sono contrario ad aiutarli, ma al tempo stesso garantire che Camp Ashraf non sia attaccato di nuovo e i suoi occupanti uccisi? Bisogna agire con intelligenza per individuare una posizione comune.</p>
      <p sl="de">La aiuteremo a creare il servizio europeo per l’azione esterna (SEAE), ma ci aspettiamo una leadership che consenta di fare politica a più alto livello e convinca gli Stati membri, nonostante il difficile requisito dell’unanimità. Sarà possibile solo con una leadership convincente. Continueremo ad aspettare i risultati legati allo sviluppo del SEAE.</p>
    </intervention>
    <intervention id="3-053-000" speaker_id="2073" name="Richard HOWITT" is_mep="True" mode="spoken" nationality="United Kingdom" birth_date="05-04-1961" birth_place="Reading" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Signora Presidente, inizierò congratulandomi con il Vicepresidente/Alto rappresentante per il successo personale riscosso negoziando il compromesso alle Nazioni Unite sul diritto di parola dell’UE, laddove altri hanno fallito. A prescindere dall’opinione sulla politica estera e di sicurezza comune di chi siede in Aula o di qualsiasi altro europeo, è la più straordinaria manifestazione concreta della nostra comune ambizione sul trattato di Lisbona: una politica estera che goda di piena fiducia e rispetto da parte degli interlocutori stranieri.</p>
      <p sl="en">In qualità di coordinatore socialista per i diritti dell’uomo, desidero altresì congratularmi con l’Alto rappresentante per il riesame strategico sui diritti umani e l’impegno dimostrato con la lettera inviata ai ministri degli esteri per integrare i diritti dell’uomo nello sviluppo commerciale e in altre politiche comunitarie, e per raggiungere “risultati specifici attesi”. In questo Parlamento l’abbiamo esortata a creare una direzione per la democrazia e i diritti dell’uomo e a incontrare i difensori dei diritti umani durante le varie visite, e la ringraziamo di avere risposto positivamente. Quando afferma che porre fine alla pena di morte è una sua priorità anche il Parlamento deve sostenerla con vigore.</p>
      <p sl="en">Il nostro gruppo appoggia l’onorevole Muñiz De Urquiza nel chiedere maggiore visibilità per l’Unione europea all’interno del Consiglio per i diritti umani. Sosteniamo l’onorevole Albertini quando asserisce che l’UE deve agire ed esprimersi di fronte alle violazioni dei diritti dell’uomo. Sottolineiamo la conclusione dell’onorevole Gualtieri secondo cui il rispetto dei diritti umani non può mai essere oggetto di compromesso. A nome del mio gruppo preciso poi il nostro sostegno sul tema della restituzione degli introiti fiscali ai palestinesi.</p>
      <p sl="en">Questo è il nostro dibattito annuale sulla politica estera: il prossimo anno speriamo di vedere risultati concreti nel riesame dei diritti umani e considerevoli passi avanti nello sviluppo di una cultura in materia che permei tutte le iniziative del servizio europeo per l’azione esterna.</p>
    </intervention>
    <intervention id="3-054-000" speaker_id="28314" name="Anneli JÄÄTTEENMÄKI" is_mep="True" mode="spoken" nationality="Finland" birth_date="11-02-1955" birth_place="Lapua" p_group="Group of the Alliance of Liberals and Democrats for Europe" m_state="FI">
      <p sl="fi">Signora Presidente, ancora una volta gli eventi in Africa settentrionale ci hanno dimostrato che la politica estera comune dell’UE è superata e inefficace. Gli appelli comunitari al rispetto dei diritti umani e della democrazia fanno pensare a un Don Chisciotte delirante in un’armatura arrugginita che combatte contro i mulini a vento, paragonato al proficuo commercio di armi intrattenuto dagli Stati membri dell’UE.</p>
      <p sl="fi">Sette dei principali venditori di armi al mondo sono paesi europei, Stati membri dell’Unione, che vendono armi a Libia, Egitto, Tunisia, Bahrein e Yemen. Baronessa Ashton, non sarebbe forse l’ora di considerare il divieto di esportazione di armi una priorità della politica estera europea?</p>
      <p sl="fi">Il coordinamento di 27 diverse politiche estere e di sicurezza non è il più facile dei compiti, non si può incolpare solo il capitano di un naufragio. Gli Stati membri hanno diritto alla propria politica estera. Ci potremmo però aspettare un paio di cose dal timoniere, ovvero idee e iniziative, e stiamo ancora aspettando.</p>
    </intervention>
    <intervention id="3-055-000" speaker_id="4546" name="Struan STEVENSON" is_mep="True" mode="spoken" nationality="United Kingdom" birth_date="04-04-1948" birth_place="Ballantrae " p_group="European Conservatives and Reformists Group" m_state="GB">
      <p sl="en">Signora Presidente, dopo l’atroce massacro a Camp Ashraf dell’8 aprile la situazione in loco continua a essere critica. In qualsiasi momento si potrebbe verificare un sanguinoso attacco. Sono appena tornato da Baghdad, dov’ero alla testa di una piccola delegazione di europarlamentari che hanno tenuto colloqui ad alto livello con il Presidente iracheno e i ministri di governo di grado più elevato.</p>
      <p sl="en">Ora ho negoziato una soluzione alla crisi di Ashraf che lei ha visto, Baronessa Ashton. Prevede il coinvolgimento delle Nazioni Unite, degli Stati Uniti e dell’Unione europea e necessita del suo attivo incoraggiamento per il reinsediamento dei 3 400 rifugiati di Ashraf negli Stati Uniti, in Canada, Australia, Norvegia, Svizzera e negli Stati membri dell’UE, o ovunque abbiano famiglia o altri legami. Questa è l’unica possibilità di evitare un’altra catastrofe umanitaria, ed è stata concordata direttamente con la popolazione di Ashraf.</p>
      <p sl="en">Il Parlamento europeo si affida a lei per cogliere questa opportunità di salvare vite innocenti ed evitare ulteriori violenze e spargimenti di sangue.</p>
    </intervention>
    <intervention id="3-056-000" speaker_id="96912" name="David CAMPBELL BANNERMAN" is_mep="True" mode="spoken" nationality="United Kingdom" birth_date="28-05-1960" birth_place="Bombay " p_group="European Conservatives and Reformists Group" m_state="GB">
      <p sl="en">Signora Presidente, la giornata dell’Europa di questa settimana doveva essere una celebrazione dell’identità nazionale europea. Non è così. È il simbolo di un governo sovranazionale europeo, al di sopra degli Stati nazione, che continua a sostituirsi a loro. Ciò è in contrasto con il concetto intergovernativo, dove gli Stati nazione collaborano liberamente senza però cedere poteri a un’autorità centrale superiore.</p>
      <p sl="en">La zona di interdizione aerea in Libia illustra la differenza. Le Nazioni Unite, istituzione intergovernativa, hanno concordato una zona di interdizione aerea collaudata da Stati nazione come Regno Unito, Francia e Stati Uniti, mentre Stati nazione come Germania e Russia si sono astenuti per validi motivi. La NATO, istituzione intergovernativa, sta ora conducendo quell’operazione in base al principio di adesione volontaria.</p>
      <p sl="en">Al contrario l’Unione europea, entità sovranazionale, si è energicamente opposta alla proposta di David Cameron sulla zona di interdizione aerea. Ironia della sorte la baronessa rossa in persona, Catherine Ashton, ha opposto resistenza a questa proposta, con il suo assistente che continuava a definirla una “disgrazia da prima pagina”. L’insegnamento che possiamo trarne è che le nazioni dominanti agiscono a livello intergovernativo, gli organi sovranazionali invece stanno a gingillarsi mentre la Libia va a fuoco.</p>
    </intervention>
    <intervention id="3-057-000" speaker_id="4393" name="Mario MAURO" is_mep="True" mode="spoken" nationality="Italy" birth_date="24-07-1961" birth_place="S. Giovanni Rotondo" p_group="Group of the European People's Party (Christian Democrats)" m_state="IT">
      <p sl="it">Signora Presidente, onorevoli colleghi, signora Alto Commissario, il suo è un mestiere molto difficile e sulle sue spalle c’è un pesante fardello. Spero voglia accogliere le mie domande non come delle provocazioni, ma come un contributo alla sua riflessione. Signora baronessa Ashton, al termine del nostro dibattito congiunto, voteremo la relazione sul ruolo dell’Unione europea nelle organizzazioni multilaterali.</p>
      <p sl="it">Due anni fa, nell’audizione che ha preceduto il suo insediamento, le chiesi quale fosse la sua posizione sul seggio unico dell’Unione europea all’ONU. Mi rispose allora che non aveva avuto il tempo di pensarci. Nella relazione Muñiz de Urquiza è contenuto l’emendamento Millán Mon che definisce la posizione del Parlamento sull’argomento. La sua oggi qual è? Ha avuto il tempo di pensarci in questi due anni?</p>
      <p sl="it">Signora baronessa Ashton, il 17 maggio si celebra a Baghdad lo Europe-Iraq Day . L’Unione europea è presente in Iraq con due funzionari e un’ambasciatrice. Tre persone che operano nel compound britannico. Giustamente, lei vorrebbe trovare risorse per risolvere la situazione. Le segnalo, per aiutarla, che nelle Bahamas ci sono sette funzionari dell’Unione europea. Cosa succede di così infinitamente più decisivo per le sorti dell’Unione europea nelle Bahamas rispetto a Baghdad? E non sarebbe meglio essere a Baghdad il 17, visto che siamo prossimi a siglare il primo accordo Unione europea-Iraq della storia del dopo Saddam? Magari per risolvere in loco anche il dramma di Camp Ashraf che sono certo, con un suo personale intervento, potrebbe trovare facilmente una soluzione positiva?</p>
      <p sl="it">Signora Ashton, lei è già intervenuta sul tema dei copti egiziani: ma non solo la persecuzione è proseguita ma rappresenta oggi un elemento inquietante dello scenario denominato "Primavera araba". Nelle comunicazioni del Servizio esterno si continua a parlare di conflitto fra estremisti. Ma in Egitto muoiono solo cristiani e vengono bruciate solo chiese. Che cosa ci impedisce di riconoscere la verità, di chiamarla col suo nome e strappare i copti allo scomodo ruolo di ostaggio di un progetto politico fondamentalista?</p>
    </intervention>
    <intervention id="3-058-000" speaker_id="28365" name="Pier Antonio PANZERI" is_mep="True" mode="spoken" nationality="Italy" birth_date="06-06-1955" birth_place="Riviera D'Adda" p_group="Group of the Progressive Alliance of Socialists and Democrats in the European Parliament" m_state="IT">
      <p sl="it">Signora Presidente, onorevoli colleghi, le turbolenze che stanno modificando la geografia politica della sponda meridionale del Mediterraneo, con il loro carico di incertezze e speranze, interpellano sempre più l’Europa e la sua politica estera ed è sulla base di ciò che sta avvenendo che dovrebbe essere sempre più essenziale per l’Unione europea poter contare su una politica estera consolidata e coerente, in grado di governare un presente difficile e progettare un futuro problematico, che modificherà i rapporti internazionali e cambierà in profondità il mondo.</p>
      <p sl="it">Di fronte al riposizionamento strategico di paesi come gli Stati Uniti, la Cina e la Russia e dinanzi a una fame crescente di materie prime e risorse energetiche, l’Europa dovrebbe svolgere una funzione importantissima e decisiva, ma è del tutto evidente che si sta presentando impreparata a questi appuntamenti.</p>
      <p sl="it">Da tempo si procede troppo lentamente verso un coordinamento delle politiche estere e nazionali dei suoi Stati membri. Non ci sono progressi sostanziali. Ne sono testimonianza, da un lato, l’azione sbiadita che ne deriva della sua politica estera e, dall’altro, la pervicacia con la quale alcuni paesi, nostalgici di un periodo coloniale che non può più tornare, si ostinano a credere che tutelano meglio i loro interessi facendo da soli e non delegando nulla all’autorità europea. Bisogna voltare pagina. Baronessa Ashton, lei ha un ruolo importante, lo eserciti fino in fondo, nella consapevolezza che il tempo a disposizione si sta esaurendo velocemente.</p>
    </intervention>
    <intervention id="3-060-000" speaker_id="23691" name="Jelko KACIN" is_mep="True" mode="spoken" nationality="Slovenia" birth_date="26-11-1955" birth_place="Celje" p_group="Group of the Alliance of Liberals and Democrats for Europe" m_state="SI">
      <p sl="sl">Signor Presidente, Baronessa Ashton, con la politica estera e di sicurezza comune lei incarna le ambizioni politiche dell’Unione europea.</p>
      <p sl="sl">Le chiedo di recarsi di persona in Iraq, il prima possibile. Hanno bisogno di vederla a Baghdad, e anche in Kurdistan.</p>
      <p sl="sl">Gli americani lasceranno il paese prima della fine dell’anno e dopo la loro partenza ci sarà un grande vuoto, mentre l’Unione europea non è presente in Iraq, o meglio, i nostri diplomatici sono così pochi da essere invisibili o incapaci di rendersi visibili.</p>
      <p sl="sl">In Iraq vogliono la nostra e la sua presenza in prima persona, vogliono cooperazione politica e vogliono cooperazione economica.</p>
      <p sl="sl">Saluto la sua dichiarazione odierna sulla Bosnia-Erzegovina: per quanto sia apprezzabile, però, non è riuscita a nominare un capo per la delegazione a Sarajevo.</p>
      <p sl="sl">Non essendoci riuscita, sta facendo il gioco dei tanti che destabilizzano la Bosnia-Erzegovina internamente ed esternamente. La nomina di un capo metterebbe fine a tutto questo.</p>
    </intervention>
    <intervention id="3-061-000" speaker_id="96793" name="Paweł Robert KOWAL" is_mep="True" mode="spoken" nationality="Poland" birth_date="22-07-1975" birth_place="Rzeszów" p_group="European Conservatives and Reformists Group" m_state="PL">
      <p sl="pl">Signor Presidente, oggi l’Europa si trova di fronte a due problemi. Il primo è la necessità di una nuova visione nella politica di vicinato. Recentemente ero in Tunisia e ho capito quanto si aspettano dall’Unione europea. Siamo in costante contatto con l’Ucraina, e so che anche lì sperano in qualcosa di più: più opportunità per lo sviluppo della cooperazione sociale, più contatti, e anche che non ci rinchiuderemo nel nostro egoismo europeo.</p>
      <p sl="pl">So che per lei è difficile svolgere il suo lavoro, Baronessa Ashton, perché è da sola e non è stata lei a deciderlo – così è stato creato il SEAE – ma si ha l’impressione che in autunno dessimo massima importanza alla Bielorussia, mentre oggi – un po’ come bambini che si interessano ad altro – guardiamo all’Africa settentrionale. È indispensabile una nuova visione nella politica di vicinato: questo, ora, è nelle sue mani. Negli ultimi mesi ha dimostrato di essere forte e all’altezza del compito. Oggigiorno forse l’Europa non dovrebbe, come nei giorni dell’antica Roma, difendersi lungo un limes romano, lungo il Reno o altrove, bensì proporre un’audace visione politica che non sia solo sul problema dell’immigrazione, ma sia una visione politica. Si può dire che oggi, in questo storico momento, il destino dell’Europa è nelle sue mani, Baronessa Ashton, e noi ci contiamo molto.</p>
    </intervention>
    <intervention id="3-062-000" speaker_id="28297" name="Jacek SARYUSZ-WOLSKI" is_mep="True" mode="spoken" nationality="Poland" birth_date="19-09-1948" birth_place="Łódż" m_state="PL">
      <p sl="en">Signor Presidente, Camp Ashraf è teatro di atrocità – atrocità che ovviamente condanniamo e per le quali siamo profondamente preoccupati – ma voglio chiedere alla baronessa Ashton: che strumenti stiamo usando a parte le parole? Stiamo prendendo in considerazione misure commerciali, aiuti, e altre misure reali e concrete invece della persuasione, che non dà frutti?</p>
      <p sl="en">Riguardo alla politica di vicinato con i paesi ai confini dell’Unione, credo sia l’aspetto più importante del suo pacchetto, Baronessa Ashton. È il fondamento della politica estera, perché se sbagliamo qui sbagliamo in tutta la politica estera.</p>
      <p sl="en">La verità nuda e cruda è che nei paesi vicini a sud e a est ci stiamo ritirando e siamo sulla difensiva. Siamo stati colti di sorpresa. La baronessa Ashton dice che si è abbattuta una bufera sui paesi vicini, questa è la parola che ha usato. Dov’è la nostra tabella di marcia meteorologica? In questa politica il tempo è un fattore chiave e una risorsa limitata. Nella politica di vicinato siamo sempre in ritardo sugli eventi. Anche il riesame della politica europea di vicinato da parte dell’Alto rappresentante e del Commissario Füle è stato posticipato per la terza volta, tra l’altro per decisione del suo ufficio.</p>
      <p sl="en">Pecchiamo di inerzia. La politica estera si basa su azioni che cambiano il corso degli eventi e non su parole, incontri vari, vana persuasione e valanghe di dichiarazioni. Dovremmo usare strumenti forti e pratici per cambiare le cose in Libia, Siria, a Camp Ashraf e in Bielorussia. Seguire gli Stati membri aspettando il permesso dei ministri degli esteri per fare qualcosa è diventata la dottrina della baronessa Ashton, che lei considera una virtù. È l’approccio sbagliato, che condanna la politica estera al minimo comune denominatore e a essere sempre in ritardo. Vogliamo un Alto rappresentante che sia al comando, non al seguito.</p>
      <p sl="en">La nostra discussione ha due difetti. Il primo è che molto spesso ci accontentiamo di condannare e togliere il divieto di visto, strumento incredibilmente inefficace. Inoltre chiediamo più soldi per pulirci la coscienza, ma ci sono molti soldi arabi che non vengono investiti in democrazia e prosperità per il mondo arabo.</p>
    </intervention>
    <intervention id="3-063-000" speaker_id="23707" name="Libor ROUČEK" is_mep="True" mode="spoken" nationality="Czechia" birth_date="04-09-1954" birth_place="Kladno" p_group="Group of the Progressive Alliance of Socialists and Democrats in the European Parliament" m_state="CZ">
      <p sl="cs">Signor Presidente, Baronessa Ashton, onorevoli colleghi, gli sviluppi in Africa settentrionale e nel Medio Oriente sono estremamente importanti per la sicurezza e la stabilità in Europa. Le nazioni arabe e musulmane di questa regione stanno attraversando un processo di emancipazione politica democratica che si potrebbe definire la “primavera araba di Praga”. I giovani di Tunisia, Egitto, Yemen, Siria e Bahrein chiedono più libertà, più democrazia e più diritti umani.</p>
      <p sl="cs">Garantire generosa assistenza agli amici arabi nella lotta per l’emancipazione non è solo nell’interesse politico e della sicurezza dell’UE, ma è soprattutto nostro dovere morale, perché i valori per cui combattono sono anche i nostri, e il rispetto e l’applicazione di questi valori è un requisito indispensabile per una pace, stabilità, sviluppo e prosperità durevoli. Generosa assistenza però non significa ingerenza, perché secondo me lo sviluppo della società civile, della democrazia e dello stato di diritto deve rimanere in mani arabe e musulmane. Solo così queste nazioni e società potranno diventare partner a lungo termine del fenomeno globale …</p>
      <a text="(Il Presidente interrompe l’oratore)"/>
    </intervention>
    <intervention id="3-064-000" speaker_id="1122" name="Ria OOMEN-RUIJTEN" is_mep="True" mode="spoken" nationality="Netherlands" birth_date="06-09-1950" birth_place="Echt" p_group="Group of the European People's Party (Christian Democrats)" m_state="NL">
      <p sl="nl">Signor Presidente, Baronessa Ashton, onorevoli colleghi, consentitemi di congratularmi con l’Alto rappresentante per il successo riscosso a New York. Potenziare il ruolo dell’Europa alle Nazioni Unite è buona cosa, ma apre una serie di interrogativi.</p>
      <p sl="nl">Qual è il nostro e il suo messaggio all’Assemblea generale? Come ottenere un’unica posizione comune dagli Stati membri senza tornare al minimo comune denominatore? Inoltre, cosa faremo – l’onorevole Daul ha chiesto la stessa cosa – per tradurre in concreto il nostro messaggio?</p>
      <p sl="nl">Signor Presidente, sono tutte gigantesche sfide cui occorre trovare risposta. Le sfide non si trovano solo in Bahrein, Yemen, Iran e Armenia, ma anche nei paesi a noi più vicini: Bielorussia, Siria, Egitto e Libia. Si tratta di sfide molto reali. Assistiamo a repressione, guerra e violenza contro le minoranze religiose, rifugiati che si riversano da noi, e a un inizio troppo lento nel processo di creazione dello stato di diritto e della democrazia.</p>
      <p sl="nl">Baronessa Ashton, lei è il nostro esponente, l’esponente di spicco dell’Unione europea. Non possiamo permettere che l’Unione europea venga lasciata da parte, nel disaccordo e nell’indecisione. Lei svolge un ruolo cruciale a livello formale e informale non solo dietro le quinte ma anche nelle sale riunione e, soprattutto, al di fuori. So e mi rendo conto che per lei è come camminare sulle uova, ma deve sapere che noi, al Parlamento europeo, la sosteniamo quando insiste nel convincere gli Stati membri che conviene adottare un approccio europeo congiunto, nell’avere una politica estera efficace, coerente e comune e nell’essere il volto di quella politica, nell’avere le persone migliori occupare le posizioni chiave in seno al servizio per l’azione esterna, e nel rafforzare la posizione dell’Europa e quella dei suoi cittadini, che sono la cosa importante. Faccia di più, quindi. Faccia di più in Siria e non appoggi soluzioni incomplete.</p>
    </intervention>
    <intervention id="3-065-000" speaker_id="39319" name="Maria Eleni KOPPA" is_mep="True" mode="spoken" nationality="Greece" birth_date="01-03-1963" birth_place="Athina" p_group="Group of the Progressive Alliance of Socialists and Democrats in the European Parliament" m_state="GR">
      <p sl="el">Signor Presidente, Baronessa Ashton, oggi discutiamo di temi fondamentali della politica estera dell’Unione e di tre importanti relazioni parlamentari sul ruolo dell’Unione europea nel mondo. Ma la domanda che ci poniamo all’unisono nel dibattito odierno è se in realtà esista una politica estera comune. Con l’Europa che stenta a reggersi in piedi e si dimostra vigliacca, debole e a lungo senza voce nell’evento storico dell’ultimo decennio, ovvero le ribellioni nel mondo arabo, con gli Stati membri che non riescono ad adottare una posizione comune sulla risoluzione del 1973 sulla Libia del Consiglio di sicurezza dell’ONU, di cruciale importanza, e con l’Unione che esita sulla Siria, mi chiedo se forse alla domanda non si sia in realtà già risposto.</p>
      <p sl="el">Dopo il trattato di Lisbona nutrivamo grandi speranze. Ma se il Consiglio non è all’altezza dell’incarico, e se nel processo decisionale prevalgono gli egoismi nazionali e le strategie personali, l’Europa e l’ideale europeo avranno perso l’ennesima battaglia.</p>
    </intervention>
    <intervention id="3-066-000" speaker_id="2341" name="Michael GAHLER" is_mep="True" mode="spoken" nationality="Germany" birth_date="22-04-1960" birth_place="Frankfurt/Main" m_state="DE">
      <p sl="de">Signor Presidente, sono d’accordo con i colleghi nel dire che i singoli governi hanno adottato un approccio infelice e incoerente dinanzi alle sfide attuali. Mi unisco poi alla baronessa Ashton nel chiedere di allargare il dibattito ai governi nazionali. Nello specifico chiedo che vantaggio spera di ottenere il governo A o il governo B procedendo unilateralmente o bloccando una decisione. Qual è il vantaggio? Deve essere maggiore dell’effetto che possiamo sortire agendo congiuntamente a livello comunitario. Credo che alcuni governi avrebbero difficoltà a spiegare le proprie azioni.</p>
      <p sl="de">Sono però convinto che stiamo dolosamente imparando dagli errori. La crisi finanziaria e quella del debito hanno avuto, per certi versi, un effetto benefico creando un maggior senso di collaborazione, soprattutto nella politica estera e di sicurezza comune. Altri hanno parlato di condivisione e messa in comune. L’8 aprile lo stato maggiore dell’Unione europea ha presentato 300 progetti proposti in materia dagli Stati membri. Ora vorrei sapere cosa intendete fare con questi. Si intende forse sfruttare l’iniziativa per promuovere la cooperazione strutturata permanente, non ancora attivata? Farà in modo che l’Agenzia europea per la difesa e lo stato maggiore dell’UE siano i principali responsabili dell’attuazione di questa iniziativa?</p>
      <p sl="de">L’onorevole Bütikofer ha elencato quattro priorità per il prossimo anno che condivido pienamente. In diverse occasioni il Parlamento europeo ha chiesto la redazione di un Libro bianco sulla politica di sicurezza e di difesa. Qual è la sua opinione al riguardo? È pronta a raggruppare le unità del suo servizio che si occupano di questi temi per creare una sezione che potrebbe diventare la sede operativa?</p>
    </intervention>
    <intervention id="3-067-000" speaker_id="28278" name="Luis YÁÑEZ-BARNUEVO GARCÍA" is_mep="True" mode="spoken" nationality="Spain" birth_date="12-04-1943" birth_place="Coria del Río" p_group="Group of the Progressive Alliance of Socialists and Democrats in the European Parliament" m_state="ES">
      <p sl="es">Signor Presidente, innanzi tutto congratulazioni per il suo lavoro, Baronessa Ashton. Se mi permette, lei è come una formica laboriosa che poco a poco raggiunge il risultato mentre le cicale friniscono e oziano negli Stati membri.</p>
      <p sl="es">Onorevoli colleghi, mi perdonerete di non aggiungere altro visto che i colleghi del mio e degli altri gruppi hanno espresso le stesse opinioni. Mi limiterò a quattro punti che vogliono spronarvi ad agire, elementi che possono aiutare la politica estera e di sicurezza comune a essere sempre più degna di questo nome.</p>
      <p sl="es">Primo, a differenza di quanto succede per altri temi l’opinione pubblica europea è per il 65-70 per cento favorevole alla politica estera e di sicurezza comune.</p>
      <p sl="es">Secondo, questo stesso Parlamento, a parte una piccola minoranza euroscettica, sostiene un’azione europea federale, soprattutto nella politica estera e di sicurezza.</p>
      <p sl="es">Terzo, gli Stati membri più europeisti, più federalisti che ci siano formano un’alleanza con loro …</p>
      <a text="(Il Presidente interrompe l’oratore)"/>
    </intervention>
    <intervention id="3-068-000" speaker_id="28400" name="Francisco José MILLÁN MON" is_mep="True" mode="spoken" nationality="Spain" birth_date="08-03-1955" birth_place="Pontevedra" m_state="ES">
      <p sl="es">Signor Presidente, prima di tutto due osservazioni iniziali. Preferisco i dibattiti specifici a una discussione congiunta. Ci stiamo occupando di temi diversi, che meritano discussioni separate e approfondite. Inoltre condivido le parole dell’onorevole Salafranca Sánchez-Neyra sulla morte del dissidente cubano, il signor Soto.</p>
      <p sl="es">Permettetemi altri tre commenti.</p>
      <p sl="es">Purtroppo quando tutti speravamo di dedicarci al ruolo esterno dell’Unione europea in questi anni, la grave crisi economica e finanziaria ha assorbito tutti i nostri sforzi. Ma le molteplici sfide esterne, soprattutto nei vicini paesi mediterranei, ci impediscono di aspettare. L’Unione europea deve essere politicamente ed economicamente presente nei processi di cambiamento del mondo arabo.</p>
      <p sl="es">Inoltre, Baronessa Ashton, mi rallegro del fatto che la scorsa settimana a New York si sia rafforzata la voce dell’UE nell’Assemblea generale delle Nazioni Unite grazie a una votazione che ha riscosso ampi consensi. Mi congratulo con lei, dal momento che il disastro dell’anno scorso ha sollevato interrogativi inquietanti sul futuro ruolo dell’Unione nel mondo e nelle organizzazioni internazionali.</p>
      <p sl="es">Ciononostante, i contrastanti voti europei sulla risoluzione 1973 del Consiglio di sicurezza delle Nazioni Unite rivelano le enormi difficoltà – lo ripeto, enormi difficoltà – nel giungere a una reale politica di sicurezza e di difesa comune.</p>
      <p sl="es">Per riassumere, Baronessa Ashton, lei e il Presidente Van Rompuy, che a sua volta detiene molte responsabilità negli affari esteri, avete l’immenso compito di convincere gli Stati membri della necessità di un’azione esterna unitaria e coerente. Voi due dovrete lavorare molto per spingere, tirare e guidare, in un momento storico che intendevamo affrontare con i nuovi strumenti del trattato di Lisbona.</p>
    </intervention>
    <intervention id="3-069-000" speaker_id="28380" name="Marek SIWIEC" is_mep="True" mode="spoken" nationality="Poland" birth_date="13-03-1955" birth_place="Piekary Sląskie" p_group="Group of the Progressive Alliance of Socialists and Democrats in the European Parliament" m_state="PL">
      <p sl="pl">Signor Presidente, smettiamola di lamentarci che non abbiamo una politica comune europea. In alcuni settori abbiamo una politica comune, in altri no. Di fatto, nella politica di vicinato esiste una politica comune. I nuovi Stati membri possono sostenere l’Occidente in Africa settentrionale in maniera straordinaria, perché l’Occidente non gode della credibilità necessaria. Quella credibilità è data da chi ha portato avanti le rivoluzioni nei paesi dell’Europa orientale. A est ci interessiamo tutti a queste questioni, a est come a ovest. I vecchi Stati membri però hanno i soldi, i mezzi. Abbiamo bisogno di quei soldi per perseguire una politica comune di vicinato a est come a sud e per costruire la nostra credibilità.</p>
      <p sl="pl">Parliamo di politica nel settore della difesa: che politica di difesa è se l’Europa non dispone di un esercito? In Libia stanno operando sessanta aeromobili europei, 60 velivoli sordi e ciechi. Non ci sono servizi segreti, e i velivoli non sono in grado di effettuare la missione con efficacia. Se all’inizio non si fossero uniti gli americani, la missione non avrebbe portato a niente, e non ci sarebbero stati risultati. Quindi smettiamola di lamentarci che non abbiamo una politica comune. Fino a quando non avremo un esercito comune, non avremo una politica di sicurezza e di difesa comune.</p>
    </intervention>
    <intervention id="3-070-000" speaker_id="96747" name="Arnaud DANJEAN" is_mep="True" mode="spoken" nationality="France" birth_date="11-02-1971" birth_place="Louhans" m_state="FR">
      <p sl="fr">Signor Presidente, Baronessa Ashton, la crisi libica purtroppo ha nuovamente evidenziato la difficoltà dell’Unione europea di esistere a livello diplomatico e militare. Però sarebbe ingiusto accusare solo lei per la mancanza di volontà politica dimostrata dall’Unione, anche se molti di noi ritengono che si sarebbe potuto e dovuto intraprendere iniziative più energiche.</p>
      <p sl="fr">È anche vero che questa incapacità di mettere a punto una politica coerente, efficace e visibile è in larga parte imputabile agli Stati membri, mentre i nostri amici americani hanno fatto molto affidamento sull’Europa per agire. Ad ogni modo, crisi libica a parte dobbiamo essere ben coscienti delle principali evoluzioni strategiche che ci obbligano a non rinunciare all’ambizione di una politica di sicurezza e di difesa comune, sancita nel trattato di Lisbona, di cui lei, Baronessa Ashton, deve essere l’ispiratrice, la garante e la portavoce.</p>
      <p sl="fr">Le limitazioni di bilancio sui budget della difesa, fenomeno senza precedenti, associate alle molteplici crisi internazionali e al riposizionamento strategico degli Stati Uniti sono fattori pesanti che non ci lasciano altra scelta che prendere il destino nelle nostre mani. Di fronte a tutte queste crisi e minacce, non possiamo accontentarci di lasciare le cose in mano ai nostri amici e alleati americani o alla NATO. Ad esempio, né gli Stati Uniti né la NATO sono riusciti a mettere fine al conflitto del 2008 tra Georgia e Russia, né gli Stati Uniti né la NATO possono oggi far rispettare il cessate il fuoco che vi vige. È la missione europea che ha piena legittimità per farlo.</p>
      <p sl="fr">In Libia vediamo bene che gli Stati Uniti non volevano essere in prima linea e che l’impegno minimo della NATO è insufficiente.</p>
      <p sl="fr">Baronessa Ashton, la politica di sicurezza e di difesa comune non è solo un concetto raggiunto dieci anni fa o un’ambizione sancita nei trattati, ma è anche una necessità strategica, e lei deve essere in prima linea per prendere le iniziative necessarie.</p>
      <a text="(Applausi)"/>
    </intervention>
    <intervention id="3-071-000" speaker_id="97968" name="Andrey KOVATCHEV" is_mep="True" mode="spoken" nationality="Bulgaria" birth_date="13-12-1967" birth_place="Sofia" m_state="BG">
      <p sl="bg">… (cattiva registrazione) Signor Presidente, è sempre più evidente che le amministrazioni di alcuni capitali dell’Unione si stanno rendendo conto del significato del trattato di Lisbona, e trovano difficile sposare un’iniziativa di politica estera che non hanno proposto in prima persona. Proprio per questo abbiamo bisogno di una forte leadership europea che, all’occorrenza, abbia il coraggio di pestare i pugni sul tavolo e chiedere agli Stati membri di adottare una posizione comune. Ovviamente mi appello agli Stati membri anche per non cercare di rinazionalizzare la politica estera e aiutare lei, Baronessa Ashton.</p>
      <p sl="bg">Non occorre unicamente una forte diplomazia europea ma anche efficaci capacità civili e militari, in modo da non essere solo il più grande donatore di sviluppo e aiuti umanitari al mondo, seppure sprovvisto di possibilità, ma anche un serio attore della politica globale. Penso che le capacità militari dell’UE garantiranno assistenza anche agli alleati americani e alla NATO, sia in senso politico che militare, soprattutto pensando ai nostri vicini. Tutti i conflitti lo confermano.</p>
      <p sl="bg">Appoggio la messa in comune e la condivisione delle risorse in materia di difesa e l’integrazione della politica di sicurezza e di difesa. Abbiamo bisogno di una strategia di sicurezza e di difesa comune. Ciononostante, dotarsi di un’efficace politica estera europea e di capacità difensive senza servizi segreti e un sistema di raccolta delle informazioni è come avere una casa senza tetto. Bisogna rivedere la questione. O lo scambio di informazioni tra Stati membri, servizio esterno e Unione europea sarà più efficiente, o l’Unione europea dovrà dotarsi dei propri canali di analisi e informazione.</p>
      <p sl="bg">Per concludere, Baronessa Ashton, voglio anche che affronti il tema legato a una più vigorosa applicazione degli impegni di riammissione dei paesi sicuri con cui l’Unione europea ha siglato i relativi accordi.</p>
    </intervention>
    <intervention id="3-072-000" speaker_id="23693" name="Alojz PETERLE" is_mep="True" mode="spoken" nationality="Slovenia" birth_date="05-07-1948" birth_place="Čužnja Vas" p_group="Group of the European People's Party (Christian Democrats)" m_state="SI">
      <p sl="sl">Signor Presidente, in futuro possiamo solo aspettarci ancora più sfide nella politica estera e nella sicurezza, e questo rende ancora più importante il concetto di credibilità. Senza credibilità non si può essere efficaci.</p>
      <p sl="sl">Credibilità significa, innanzi tutto, adesione ai nostri valori e principi. Baronessa Ashton, convengo con lei che non dobbiamo dimenticare le origini da cui nacque l’Unione europea.</p>
      <p sl="sl">Molti anni fa l’essere umano è stato messo al centro di tutto. Onoriamo quindi la dignità umana e tutte le identità culturali, e diamo un maggiore contributo al dialogo interculturale.</p>
      <p sl="sl">Il mondo si aspetta dall’Unione europea un ruolo più forte, non 27 politiche estere distinte. Maggiore unità non significa perdere la nostra diversità.</p>
      <p sl="sl">Per concludere vorrei attirare l’attenzione su tre temi:</p>
      <p sl="sl">primo: lo sblocco della situazione in Bosnia-Erzegovina è un’urgente necessità, essendo possibile un nuovo scoppio delle violenze;</p>
      <p sl="sl">secondo: occorre al più presto trovare un modo per stringere una relazione strategica e unitaria con la Turchia, che oggi non è stata quasi nominata;</p>
      <p sl="sl">terzo: sono contento di vedere questa determinazione su Camp Ashraf; la nostra posizione contraria alle violenze perpetrate contro i civili deve essere forte e chiara, lì e nel resto del mondo.</p>
    </intervention>
    <intervention id="3-073-000" speaker_id="4308" name="Alejo VIDAL-QUADRAS" is_mep="True" mode="spoken" nationality="Spain" birth_date="20-05-1945" birth_place="Barcelona" p_group="Group of the European People's Party (Christian Democrats)" m_state="ES">
      <p sl="es">Signor Presidente, il 29 luglio 2009 le truppe irachene hanno fatto una violenta irruzione nel campo dei rifugiati iraniani di Ashraf uccidendo a picchiando a morte 11 residenti. L’attacco si è ripetuto l’8 aprile di quest’anno provocando 35 vittime, per ferite di arma da fuoco o perché schiacciate da veicoli corazzati.</p>
      <p sl="es">Baronessa Ashton, mesi fa è stata avvertita dai deputati di quest’Assemblea che ci sarebbe stato questo massacro, e le abbiamo ripetutamente chiesto di intervenire.</p>
      <p sl="es">Per mesi ha ignorato i nostri avvertimenti reagendo solo dopo la catastrofe. Anche se è meglio tardi che mai, la prossima aggressione potrebbe essere un bagno di sangue di proporzioni tremende se non metterà subito questa crisi umanitaria tra le massime priorità della sua agenda.</p>
      <p sl="es">C’è una soluzione, come l’onorevole Stevenson le ha spiegato. Da lei speriamo un’azione decisa e immediata che la renda fattibile, e accogliamo positivamente l’impegno che ha assunto questa mattina.</p>
      <p sl="es">3 400 uomini e donne indifesi, circondati da carri armati, guardano a noi, confidando che saremo all’altezza dei nostri valori. Il Parlamento ha fatto, sta facendo e farà tutto quanto in suo potere. Le chiediamo di avere lo stesso interesse a salvare queste vite.</p>
      <p sl="es">Se agirà come speriamo saremo al suo fianco. In caso contrario la sua coscienza e questa Assemblea le chiederanno spiegazioni.</p>
    </intervention>
    <intervention id="3-074-000" speaker_id="1759" name="Dominique BAUDIS" is_mep="True" mode="spoken" nationality="France" birth_date="14-04-1947" birth_place="Paris" p_group="Group of the European People's Party (Christian Democrats)" m_state="FR">
      <p sl="fr">Signor Presidente, finalmente l’Unione europea ha imposto sanzioni alla Siria. Purtroppo però sembra averlo fatto con una certa esitazione, stando attenta a non chiedere la testa dei leader del regime siriano.</p>
      <p sl="fr">Ovviamente questa mancanza di determinazione e chiarezza è interpretata dai manifestanti come una forma di abbandono, e dalle autorità come un’indulgenza che permette di intensificare la repressione. Una repressione tanto crudele che non si riesce a immaginare come si possa eleggere la Siria a sedere nel Consiglio per i diritti umani delle Nazioni Unite, quando oggi stesso le autorità del paese rifiutano agli osservatori ONU l’accesso alla città di Deraa, teatro delle terribili violenze esercitate contro civili disarmati.</p>
      <p sl="fr">Avere la Siria al Consiglio per i diritti umani sarebbe un insulto per le vittime e le loro famiglie, e un incoraggiamento al regime a utilizzare la forza bruta contro il suo stesso popolo, mostrando totale disprezzo per i valori che questo Consiglio dovrebbe difendere.</p>
      <p sl="fr">Quindi, Baronessa Ashton, che alternative diplomatiche ha in mente per evitare un simile disastro?</p>
    </intervention>
    <intervention id="3-075-000" speaker_id="28125" name="Anna IBRISAGIC" is_mep="True" mode="spoken" nationality="Sweden" birth_date="23-05-1967" birth_place="Sanski Most" p_group="Group of the European People's Party (Christian Democrats)" m_state="SE">
      <p sl="sv">Signor Presidente, avendo solo un minuto sarò molto breve. Due colleghi hanno già citato il conflitto in Nagorno-Karabakh e il fatto che la situazione in loco sta diventando sempre più complicata. Tutte le relazioni, inoltre, rivelano che le circostanze sono cambiate drammaticamente nelle ultime settimane. Poiché si osservano alcuni movimenti militari nelle zone dell’Azerbaigian occupate dall’Armenia, cioè in Nagorno-Karabakh, mi chiedo se lei, Baronessa Ashton, sia a conoscenza degli sviluppi nella situazione e stia facendo qualcosa per prevenire una possibile escalation, non solo nel conflitto ma anche nei territori occupati della Georgia. Volevo solo iniziare a sollevare la questione con lei, e poi le invierò anche un’interrogazione scritta. Grazie.</p>
    </intervention>
    <intervention id="3-076-000" speaker_id="28306" name="Ana GOMES" is_mep="True" mode="spoken" nationality="Portugal" birth_date="09-02-1954" birth_place="Lisboa" p_group="Group of the Progressive Alliance of Socialists and Democrats in the European Parliament" m_state="PT">
      <p sl="en">Signor Presidente, come può l’UE essere paladina della legge e della sicurezza senza smascherare e processare i criminali che hanno lasciato morire i rifugiati nel Mediterraneo? Baronessa Ashton, Bashar al-Assad non dovrebbe essere solo in cima alla lista di chi è soggetto alle sanzioni UE, ma anche incluso nella lista dei criminali perseguibili dalla Corte penale internazionale o dalle corti europee per la brutale repressione del popolo siriano.</p>
      <p sl="en">Oltre all’ufficio a Bengasi, in Libia l’Unione avrebbe già dovuto avvalersi dell’EUFOR non solo per garantire assistenza umanitaria al popolo attaccato come a Misurata, ma anche per attuare l’embargo sulle armi lungo i confini marittimi o terrestri come raccomandato da questo Parlamento. Per farlo non abbiamo bisogno di altre richieste o risoluzioni ONU, ma solo di volontà politica da parte degli Stati membri. Se prenderà l’iniziativa, Baronessa Ashton, mettendo i governi europei dinanzi alle loro responsabilità il Parlamento la sosterrà con forza. Infine, essendo la riconciliazione palestinese un grande passo …</p>
      <a text="(Il Presidente interrompe l’oratore)"/>
    </intervention>
    <intervention id="3-077-000" speaker_id="34234" name="Antonyia PARVANOVA" is_mep="True" mode="spoken" nationality="Bulgaria" birth_date="26-04-1962" birth_place="Dobrich" p_group="Group of the Alliance of Liberals and Democrats for Europe - Vice" m_state="BG">
      <p sl="en">Signor Presidente, mentre i tumulti in Medio Oriente e Africa settentrionale costringono l’Unione europea ad assumere un ruolo più importante nella regione mediterranea, vorrei attirare l’attenzione sulla seconda flottiglia per Gaza.</p>
      <p sl="en">Ricordiamo tutti il risultato della prima flottiglia e le conseguenze che ha avuto sulle trattative e sui tentativi di rilanciare il processo di pace mediorientale. Come ha accennato, signora Vicepresidente/Alto rappresentante, dubita che una nuova iniziativa di questo genere possa avere esiti positivi. Vorrei chiederle di aggiornarci sulle reali esigenze umanitarie a Gaza, e sull’assistenza e le derrate che vengono fatte passare attraverso i valichi con Israele ed Egitto. Ha forse intavolato discussioni con gli Stati membri e le autorità israeliane, o intende farlo, sullo sviluppo di questa iniziativa ed eventualmente per proporre un contributo positivo da parte dell’Unione europea, che potrebbe portare a esiti più responsabili?</p>
    </intervention>
    <intervention id="3-078-000" speaker_id="2054" name="Heidi HAUTALA" is_mep="True" mode="spoken" nationality="Finland" birth_date="14-11-1955" birth_place="Oulu" m_state="FI">
      <p sl="en">Signor Presidente, le mie osservazioni sono per la baronessa Ashton.</p>
      <p sl="en">Vicepresidente/Alto rappresentante Ashton, questa mattina ha sentito molto chiaramente che il Parlamento appoggerà senza condizioni la sua leadership, chiedendole di prendere l’iniziativa nella politica estera e di sicurezza comune. Ha anche sentito molti colleghi chiederle chi e quali Stati membri bloccano i nostri sforzi comuni. Il mio suggerimento è questo: ora che il servizio europeo per l’azione esterna sta regolamentando il suo accesso alle informazioni e ai documenti la prego, la renda un’organizzazione moderna accessibile ai cittadini che non si occupa di politica estera come se fosse unicamente prerogativa di alcuni misteriosi diplomatici. Sono convinta sarebbe il modo migliore per potenziare gli sforzi comuni tesi a una vera politica estera e di sicurezza comune.</p>
    </intervention>
    <intervention id="3-079-000" speaker_id="96809" name="Peter van DALEN" is_mep="True" mode="spoken" nationality="Netherlands" birth_date="03-09-1958" birth_place="Zwijndrecht" m_state="NL">
      <p sl="nl">Signor Presidente, Baronessa Ashton, sul Medio Oriente incombe una terribile minaccia. C’è discriminazione, anche strutturale, contro i cristiani in vari paesi islamici. La comunità cristiana in Iraq è già stata più che dimezzata. Ora vediamo succedere la stessa cosa in Egitto. L’antica comunità copta viene attaccata, ogni giorno si registrano numerosi casi di molestie, matrimoni coatti, ed è assolutamente impossibile costruire una chiesa. Lo scorso febbraio sono venuti da me 60 copti in cerca di aiuto.</p>
      <p sl="nl">Quindi ho due richieste per lei, Baronessa Ashton. Dia ai copti massima priorità nella sua politica; bisogna mettere freno alla sistematica discriminazione nei loro confronti. Inoltre il 20 gennaio abbiamo chiesto in Assemblea una strategia comunitaria per la libertà di culto, che sia oggetto di continuo monitoraggio. La prego, faccia in modo che diventi realtà. Gradirei avere una risposta, grazie per la pazienza.</p>
    </intervention>
    <intervention id="3-080-000" speaker_id="4466" name="Ilda FIGUEIREDO" is_mep="True" mode="spoken" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Signor Presidente, la politica estera e quella di sicurezza e di difesa dell’Unione europea sono principalmente politiche a difesa degli interessi economici e geostrategici delle potenze europee. Sono sempre più allineate con gli Stati Uniti e l’Organizzazione del trattato del Nord Atlantico (NATO), relegando in secondo piano la cooperazione e gli aiuti allo sviluppo.</p>
      <p sl="pt">I risultati che ne derivano sono perlopiù catastrofici, come è evidente in Afghanistan, Palestina, Iraq, Libia e altri paesi. In generale prevale una politica di due pesi e due misure a tutela degli interessi economici delle imprese europee produttrici di armi, che hanno guadagnato milioni vendendo armi ai dittatori i quali, successivamente, le hanno usate per massacrare il proprio popolo e quelli degli Stati vicini.</p>
      <p sl="pt">Per questo tra i temi centrali di questo dibattito figura sapere se finalmente si cambieranno le politiche sul commercio di armi, e cosa si farà in concreto per porre fine alle politiche espansionistiche e guerrafondaie di Israele …</p>
      <a text="(Il Presidente interrompe l’oratore)"/>
    </intervention>
    <intervention id="3-081-000" speaker_id="96654" name="Jaroslav PAŠKA" is_mep="True" mode="spoken" nationality="Slovakia" birth_date="20-06-1954" birth_place="Banská Štiavnica" p_group="Europe of freedom and democracy Group - Vice" m_state="SK">
      <p sl="sk">Signor Presidente, Baronessa Ashton, è evidente che non possiamo aspettarci da parte sua iniziative di sicurezza su vasta scala nelle zone di crisi in varie parti del mondo nel breve tempo trascorso dalla creazione del suo ufficio.</p>
      <p sl="sk">D’altro canto, il suo ufficio le dà già ampio margine di manovra per negoziare ovunque l’UE possa svolgere un ruolo utile con le proprie opinioni e influenza politica. Un problema che si ripercuote direttamente sull’Unione e richiede una soluzione da trovare attorno a un tavolo negoziale sensibile è l’occupazione del territorio europeo da parte dell’esercito turco a Cipro.</p>
      <p sl="sk">La Turchia è un partner privilegiato dell’UE e, esternamente, dichiara un preciso interesse a diventare membro a pieno titolo della famiglia europea. Pertanto credo fermamente che lei debba sfruttare tutte le possibilità già conferitegli dal ruolo che ricopre per risolvere questa spinosa situazione, che vede il coinvolgimento diretto dell’UE.</p>
    </intervention>
    <intervention id="3-082-000" speaker_id="96749" name="Andrew Henry William BRONS" is_mep="True" mode="spoken" nationality="United Kingdom" birth_date="16-06-1947" birth_place="London" p_group="Non" m_state="GB">
      <p sl="en">Signor Presidente, è palese che la Politica estera e di sicurezza è di specifica competenza dello Stato sovrano. Attribuirne la responsabilità a un’autorità sovranazionale significa ignorare e sminuire l’importante questione dei rapporti tra Stati membri, e in realtà è un’ammissione del fatto che non sono più Stati sovrani.</p>
      <p sl="en">Non c’è niente di sbagliato in una politica comunitaria tesa a evitare qualsiasi guerra europea, ma rifiuto l’idea che per farlo occorra cedere la sovranità. Compito di ogni Stato europeo dovrebbe anche essere difendere i grandi successi dell’Europa dalle distrazioni e dall’indebolimento. Bisogna evitare a tutti i costi guerre aggressive dove le nazioni europee non hanno interessi legittimi. Allo stesso modo, non dobbiamo agitarci dietro le quinte nel tentativo ipocrita di piantare i cosiddetti “valori europei” in suolo inospitale.</p>
      <p sl="en">Dobbiamo evitare che l’Europa sia il ricettacolo di migranti provenienti dal Terzo mondo. Le loro culture nascono da popoli a se stanti. Portare in Europa la popolazione del Terzo mondo …</p>
      <a text="(Il Presidente interrompe l’oratore)"/>
    </intervention>
    <intervention id="3-083-000" speaker_id="96843" name="Marco SCURRIA" is_mep="True" mode="spoken" nationality="Italy" birth_date="18-05-1967" birth_place="Roma" p_group="Group of the European People's Party (Christian Democrats)" m_state="IT">
      <p sl="it">Signor Presidente, onorevoli colleghi, ringrazio la baronessa Ashton per la relazione espostaci quest’oggi. Desidero però far presente alla baronessa che, purtroppo, nell’opinione pubblica europea la presenza dell’Unione europea non è percepita. La nostra politica estera – com’è stato anche rilevato da molti colleghi – è ancora allo stato primordiale, come si può constatare da alcuni eventi verificatisi in questi giorni.</p>
      <p sl="it">L’Europa non può essere assente nel campo di Ashraf: è un campo dove si misura non solo la politica internazionale ma anche la tutela dei diritti umani. In questa parte di mondo è nostro dovere intervenire, così come in Siria. Quest’ultimo Paese sta vivendo una situazione davvero molto grave, dove diritti umani e possibilità di contrastare un governo dittatoriale devono vedere l’Unione europea interessata …</p>
      <a text="(Il Presidente interrompe l’oratore)"/>
    </intervention>
    <intervention id="3-084-000" speaker_id="96656" name="Boris ZALA" is_mep="True" mode="spoken" nationality="Slovakia" birth_date="09-12-1954" birth_place="Zlaté Moravce" p_group="Group of the Progressive Alliance of Socialists and Democrats in the European Parliament" m_state="SK">
      <p sl="en">Signor Presidente, solo un’osservazione: credo che la politica estera di Ankara sempre più attiva ponga nuove sfide e dia nuove opportunità alla politica estera europea. Signora Alto rappresentante, penso sia necessario promuovere un dialogo istituzionalizzato sui temi strategici chiave come la politica energetica, la stabilità dei Balcani occidentali e delle regioni del Caucaso, il fascicolo del nucleare in Iran e il risveglio democratico in atto nel Medio Oriente.</p>
      <p sl="en">La Turchia, in particolare, può assumere un ruolo costruttivo aiutando l’UE a consolidare i vantaggi derivanti dal recente risveglio democratico in Medio Oriente. Questo dialogo, però, non deve sostituirsi bensì completare e rafforzare il cammino di adesione della Turchia.</p>
    </intervention>
    <intervention id="3-085-000" speaker_id="4346" is_mep="True" mode="spoken" role="Presidente" name="Miguel Angel MARTÍNEZ MARTÍNEZ" nationality="Spain" birth_date="30-01-1940" birth_place="Madrid" p_group="Group of the Progressive Alliance of Socialists and Democrats in the European Parliament" m_state="ES">
      <p sl="unknown">Ha ora facoltà di parola l’onorevole Albertini per i due minuti che gli rimangono in qualità di relatore.</p>
    </intervention>
    <intervention id="3-086-000" speaker_id="28367" name="Gabriele ALBERTINI" is_mep="True" mode="spoken" role="relatore" nationality="Italy" birth_date="06-07-1950" birth_place="Milano" p_group="Group of the European People's Party (Christian Democrats)" m_state="IT">
      <p sl="it">Signor Presidente, nel primo intervento avevo a disposizione quattro minuti e ne ho usati due. Chiedo la possibilità, ora che ho due minuti, di poterne usare quattro per l’intervento finale.</p>
    </intervention>
    <intervention id="3-087-000" speaker_id="4346" is_mep="True" mode="spoken" role="Presidente" name="Miguel Angel MARTÍNEZ MARTÍNEZ" nationality="Spain" birth_date="30-01-1940" birth_place="Madrid" p_group="Group of the Progressive Alliance of Socialists and Democrats in the European Parliament" m_state="ES">
      <p sl="unknown">Lei effettivamente ha quattro minuti. Dice di averne utilizzati due, quindi se è così ne ha a disposizione ancora due.</p>
      <p sl="unknown">Ha quattro minuti per il suo intervento.</p>
    </intervention>
    <intervention id="3-088-000" speaker_id="28367" name="Gabriele ALBERTINI" is_mep="True" mode="spoken" nationality="Italy" birth_date="06-07-1950" birth_place="Milano" p_group="Group of the European People's Party (Christian Democrats)" m_state="IT">
      <p sl="it">No, nel primo intervento avevo parlato per due minuti e avevo a disposizione quattro minuti …</p>
    </intervention>
    <intervention id="3-089-000" speaker_id="4346" is_mep="True" mode="spoken" role="Presidente" name="Miguel Angel MARTÍNEZ MARTÍNEZ" nationality="Spain" birth_date="30-01-1940" birth_place="Madrid" p_group="Group of the Progressive Alliance of Socialists and Democrats in the European Parliament" m_state="ES">
      <p sl="unknown">Onorevole Albertini, lei ha a disposizione quattro minuti per i due interventi. Ne ha utilizzati due. Prenda la parola e saremo flessibili, però è chiaro che non voglio arrivare al punto in cui nessuno la sente. Voglio che la sentano, perché se sprechiamo ancora cinque minuti nessuno ascolterà quello che ha da dire.</p>
    </intervention>
    <intervention id="3-090-000" speaker_id="28367" name="Gabriele ALBERTINI" is_mep="True" mode="spoken" nationality="Italy" birth_date="06-07-1950" birth_place="Milano" p_group="Group of the European People's Party (Christian Democrats)" m_state="IT">
      <p sl="it">Siccome non riesco a dire quello che dovevo dire in due minuti, rinuncio al mio intervento.</p>
    </intervention>
    <intervention id="3-091-000" speaker_id="4346" is_mep="True" mode="spoken" role="Presidente" name="Miguel Angel MARTÍNEZ MARTÍNEZ" nationality="Spain" birth_date="30-01-1940" birth_place="Madrid" p_group="Group of the Progressive Alliance of Socialists and Democrats in the European Parliament" m_state="ES">
      <p sl="unknown">Molte grazie, onorevole Albertini. Le siamo grati ed è un peccato che non possiamo ascoltarla.</p>
    </intervention>
    <intervention id="3-093-000" speaker_id="96892" name="Roberto GUALTIERI" is_mep="True" mode="spoken" role="relatore" nationality="Italy" birth_date="19-07-1966" birth_place="Roma" p_group="Group of the Progressive Alliance of Socialists and Democrats in the European Parliament - Vice" m_state="IT">
      <p sl="it">Signor Presidente, onorevoli colleghi, credo che il presidente Albertini abbia ragione perché, in qualità di relatore, aveva a disposizione quattro minuti per il suo intervento e due per la replica. Mi permetto quindi di ricordare che dovrebbe avere i suoi quattro minuti.</p>
      <p sl="it">Per quanto mi attiene, ritengo questo sia stato un dibattito utile e importante, che dimostra quanto il Parlamento è unito e pronto a offrire il suo sostegno a un’azione esterna dell’Europa coerente ed efficace. Non si sono sentite solo recriminazioni sugli evidenti limiti mostrati dall’Europa negli ultimi frangenti ma anche proposte che configurano l’offerta di una sorta di partnership strategica tra il Parlamento e le altre Istituzioni per un’Europa attore credibile della sicurezza e della difesa. Una partnership che, credo, non rappresenti soltanto un’opportunità, ma anche una necessità perché – se è vero quanto andiamo affermando, e cioè che l’approccio integrato dell’Europa rappresenta la sua principale potenzialità – per realizzare questo approccio integrato è necessario il supporto di un corpo dotato di cospicui poteri legislativi e di bilancio. Anche per questo ritengo opportuno trovare una soluzione equilibrata al tema della cooperazione interparlamentare.</p>
      <p sl="it">Dalla discussione è emerso con chiarezza il modo in cui dobbiamo agire. Occorre anzitutto valorizzare le possibilità offerte dal Trattato: dalla cooperazione strutturata permanente e dall’articolo 44, che offre la possibilità di delegare il compito di svolgere una missione a determinati Stati membri ma all’interno di un quadro procedurale dell’Unione europea, che è cosa diversa dalla rinazionalizzazione. Bisogna poi far leva sulle strutture esistenti – a cominciare dal Servizio esterno – e darsi compiti ambiziosi sul terreno delle capacità. Bisogna naturalmente anche saper offrire una capacità di leadership .</p>
      <p sl="it">Ringraziamo l’Alto Rappresentante Ashton per il suo impegno e per le importanti affermazioni formulate. È bello pensare, come lei ha detto, che un piccolo gruppo può costruire grandi cose: ma l’Europa è una grande potenza civile che non può eludere le proprie responsabilità.</p>
    </intervention>
    <intervention id="3-094-000" speaker_id="4346" is_mep="True" mode="spoken" role="Presidente" name="Miguel Angel MARTÍNEZ MARTÍNEZ" nationality="Spain" birth_date="30-01-1940" birth_place="Madrid" p_group="Group of the Progressive Alliance of Socialists and Democrats in the European Parliament" m_state="ES">
      <p sl="unknown">Onorevole Albertini, la prego di accettare le mie scuse. Ho capito esattamente qual era la sua situazione. Lei aveva a disposizione quattro minuti più due. Nel primo intervento ha parlato per tre minuti, quindi ha ancora tre minuti a disposizione e procederemo con la flessibilità necessaria.</p>
    </intervention>
    <intervention id="3-095-000" speaker_id="28367" name="Gabriele ALBERTINI" is_mep="True" mode="spoken" role="relatore" nationality="Italy" birth_date="06-07-1950" birth_place="Milano" p_group="Group of the European People's Party (Christian Democrats)" m_state="IT">
      <p sl="it">Signor Presidente, onorevoli colleghi, nel corso di un’audizione in sede di commissione AFET, ci fu un’insidiosa domanda da parte di un collega rivolta all’Alto Rappresentante/Vicepresidente, il quale affermò che Kissinger – quando veniva criticato per la linea isolazionista degli Stati Uniti, soprattutto nei riguardi dell’Unione europea – rispondeva "Non c’è un collega ministro degli esteri né un telefono cui possa rivolgermi per dialogare con l’Europa".</p>
      <p sl="it">Il collega chiese alla baronessa Ashton "C’è ora un ministro degli Esteri e un telefono cui rivolgersi?". La sua risposta, molto British, fu: "Sì, sono io che svolgo questa funzione, anche se mi chiamo Alto Rappresentante/Vicepresidente e non ministro degli Esteri. C’è anche un telefono, ma risponde una segreteria telefonica indicando al numero 1 la posizione britannica, al numero 2 quella francese, al numero 3 quella tedesca, e così via …"</p>
      <p sl="it">Signora Ashton, lei ha ascoltato gli interventi di molti colleghi e anche nella mia relazione c’è questo messaggio. Lei ha più voce nel mondo ma si ascolta di più la nostra, quella del Parlamento, perché siamo a supportare una politica europea e non solo quella degli Stati membri, a cui lei risponde in sede di Consiglio, né a quella della Commissione, a cui risponde nelle sedi opportune.</p>
      <p sl="it">Gradirei ci fosse un terzo luogo in cui lei potesse esprimere la sua terza fedeltà. Questo luogo è in mezzo a quest’Assemblea, dietro il podio, perché lei è Consiglio, Commissione ma anche Parlamento. Credo che per una legittimazione democratica della politica estera, indirizzata e controllata dai cittadini europei, sia necessario che questo dialogo si sviluppi e si rafforzi. Noi l’aiuteremo a svolgere questa funzione.</p>
    </intervention>
    <intervention id="3-096-000" speaker_id="96701" name="María MUÑIZ DE URQUIZA" is_mep="True" mode="spoken" role="relatore" nationality="Spain" birth_date="05-08-1962" birth_place="Gijón" p_group="Group of the Progressive Alliance of Socialists and Democrats in the European Parliament" m_state="ES">
      <p sl="es">Signor Presidente, riguardo a Camp Ashraf non possiamo fare a meno di unirci alla condanna delle violazioni dei diritti umani di cui è stato teatro. Ma questa condanna sugli abusi dei diritti umani non deve assolutamente essere confusa con il sostegno politico al movimento di Camp Ashraf.</p>
      <p sl="es">Esiste un’opposizione democratica in Iran rappresentata dal movimento verde, da vari gruppi politici all’interno del movimento verde, e in nessun caso la condanna sulle violazioni dei diritti umani deve confondersi con l’appoggio politico a questo gruppo.</p>
      <p sl="es">Inoltre chiedo al Vicepresidente della Commissione e Alto rappresentante, quando inizierà o aprirà le indagini sulla situazione di Camp Ashraf, di indagare anche sulle violazioni dei diritti umani commesse dai Mujaheddin contro la popolazione, cui hanno assistito organizzazioni come Human Rights Watch che le ha documentate.</p>
      <p sl="es">Riguardo alla mia relazione, Baronessa Ashton, vorrei prendesse particolarmente nota del paragrafo 6, che chiede l’elaborazione di un Libro bianco strategicamente orientato al ruolo dell’Unione europea nelle organizzazioni internazionali fino al 2020.</p>
      <p sl="es">Desidero ringraziare i relatori ombra per avere collaborato all’elaborazione e redazione di questo documento, e denuncio anche il fatto che alcune forze politiche molto meschine, che siedono in Parlamento, hanno impedito di citare nella relazione un’organizzazione che ha contribuito con uno studio alla sua stesura. Si tratta della Fundación Alternativas, che ha fornito una buona base affinché potessi lavorare, insieme ai relatori ombra e alla segreteria, all’elaborazione del documento. Spero che la relazione sia utile nel determinare e stimolare politicamente la ridefinizione del ruolo dell’Unione europea nelle organizzazioni internazionali.</p>
    </intervention>
    <intervention id="3-097-000" speaker_id="4346" is_mep="True" mode="spoken" role="Presidente" name="Miguel Angel MARTÍNEZ MARTÍNEZ" nationality="Spain" birth_date="30-01-1940" birth_place="Madrid" p_group="Group of the Progressive Alliance of Socialists and Democrats in the European Parliament" m_state="ES">
      <p sl="unknown">Vorrei dire all’onorevole Stevenson che si è deciso, prima che assumessi la Presidenza, di non usare la procedura del cartellino blu in questo dibattito proprio per poter dare la parola a tutti i deputati che hanno chiesto di intervenire.</p>
    </intervention>
    <intervention id="3-098-000" speaker_id="photo_generic" name="Catherine Ashton" is_mep="True" mode="spoken">
      <p sl="en">Vicepresidente della Commissione/Alto rappresentante dell’Unione per gli affari esteri e la politica di sicurezza. – Signor Presidente, ringrazio gli onorevoli parlamentari per questa discussione a trecentosessanta gradi. Onorevole Albertini, sono lieta di essere ovunque a condizione di essere in quest’Aula – ho il sospetto che alcune persone preferirebbero che non ci fossi – e sono molto felice di parlare dal podio; è il posto più consono. Esprimo tutto il mio apprezzamento per il lavoro svolto da lei, onorevole Albertini, e dagli altri relatori nel produrre documenti che, a mio avviso, sono veramente utili e opportuni per discutere dell’ampia gamma delle misure europee.</p>
      <p sl="en">Voglio però dire che c’è più coerenza di quella che, forse, si potrebbe immaginare chiunque ascolti questo dibattito. In effetti abbiamo forti posizioni comuni di politica estera su tutta una serie di problematiche, dalle varie preoccupazioni per i diritti dell’uomo all’opera specifica che stiamo svolgendo in Medio Oriente, nei paesi limitrofi, in Serbia/Kosovo, in Bosnia, o nella nostra strategia in Africa, dove ora vediamo con speranza iniziare a risolversi i problemi in Costa D’Avorio ma una situazione preoccupante in Uganda.</p>
      <p sl="en">Tutte queste posizioni sono definite con i 27 ministri del Consiglio “Affari esteri” cui rendo omaggio. Credo ci stiamo inesorabilmente muovendo verso un senso di coerenza più forte. C’è ancora molto da fare, non lo nego, e ancora molto che ci chiedete di fare, ma non sottovalutiamo quanto siamo già riusciti a raggiungere e il cammino intrapreso per riuscirci. Quindi rendo omaggio a loro e al fatto che, spesso, parlano anche a nome di tutti: non possiamo essere sempre dappertutto nel mondo. Oggi abbiamo ministri degli esteri in diverse parti del mondo che portano messaggi a nome mio e dell’Unione europea. Anche questo è un aspetto importante del nostro operato.</p>
      <p sl="en">Aggiungo inoltre che siamo quasi sempre i primi a rilasciare dichiarazioni, i primi a esprimerci dicendo cosa secondo noi dovrebbe succedere. È stato il mio ufficio a produrre il documento di lavoro sulle sanzioni in Siria; siamo noi alla guida. Non sempre riportato, se posso dire, non sempre evidenziato dalla stampa in ambito comunitario, ma in realtà siamo i primi a pubblicare le dichiarazioni, che produciamo a centinaia per far capire con coerenza l’importanza delle nostre azioni; e la coerenza è un fattore critico nella discussione odierna.</p>
      <p sl="en">Nel corso del dibattito ci siamo concentrati su alcune regioni del mondo, ma durante altri interventi gli onorevoli deputati hanno affrontato un’ampia gamma di temi diversi di cui dobbiamo continuare a occuparci.</p>
      <p sl="en">L’onorevole Salafranca ha accennato a quanto è successo a Cuba nel fine settimana con il signor Soto, ed è una cosa di cui ci stiamo occupando. Abbiamo chiesto maggiori informazioni in materia perché, chiaramente, il tema è della massima rilevanza.</p>
      <p sl="en">Alcuni onorevoli deputati hanno chiesto di Gaza, dell’importanza che gli aiuti arrivino concretamente, di continuare a sostenere la popolazione locale. Tutte cose che facciamo, ma ci siamo impegnati in un dialogo per migliorare la situazione.</p>
      <p sl="en">Poi ci sono i conflitti in corso tra Azerbaigian e Armenia in Nagorno-Karabakh, dove abbiamo intrattenuto colloqui con entrambe le parti, e dove intendiamo sostenere la Francia per portare avanti questo processo.</p>
      <p sl="en">In Albania abbiamo avuto colloqui con il Primo ministro e l’opposizione per cercare di far decollare il dialogo.</p>
      <p sl="en">Nel continente africano ho citato due paesi ma ovviamente potrei parlare di molti altri, non da ultimo di quanto sta nuovamente accadendo in Sudan e dell’importanza di creare il Sudan meridionale con una procedura che abbia le migliori possibilità di successo.</p>
      <p sl="en">Poi c’è l’Ucraina, un importante paese a noi vicino che, credo, sia stato menzionato dall’onorevole Saryusz-Wolski e anche da altri.</p>
      <p sl="en">Abbiamo tutta una serie di cose da fare e dobbiamo continuare a farle tutte. Quindi, onorevoli deputati, mi limito a dirvi che è importante riconoscerlo.</p>
      <p sl="en">Negli ultimi minuti a mia disposizione permettetemi di cancellare alcuni miti che si sono venuti a creare. Non sono in cerca di un seggio al Consiglio di sicurezza. Ho cercato di ottenere uno status adeguato all’UE in seno all’Assemblea generale dell’ONU, e l’abbiamo ottenuto senza che nessuno vi si opponesse. Gli onorevoli parlamentari sanno che ha richiesto molto lavoro e ringrazio chi vi si è dedicato, ma ora abbiamo la voce più forte a cui aspiravamo.</p>
      <p sl="en">Penso sia anche importante considerare quello che stiamo facendo con la PSDC: non confondiamoci con descrizioni che non corrispondono a verità. Nella sola Libia, con la nostra assistenza siamo riusciti ad aiutare 55 000 persone a fare ritorno a casa. In sede di Consiglio europeo non mi sono opposta a una zona di interdizione aerea e il Primo ministro Cameron ve lo potrà confermare; non è assolutamente quanto ho detto. Quello che ho detto è che affinché fosse efficace e di rapida attuazione, chi poteva intervenire rapidamente doveva farlo subito.</p>
      <p sl="en">Per quanto riguarda le delegazioni sono propensa a rafforzare le nostre che aprono a Bengasi e la nostra posizione in Iraq. Ma non paragoniamolo a quanto succede in altri paesi come le Bahamas. Alle Bahamas è presente il personale della Commissione addetto allo sviluppo che lavora su programmi rurali, agricoltura, una fascia della popolazione più indigente, e secondo me non dobbiamo necessariamente decidere in un senso o nell’altro.</p>
      <p sl="en">Onorevoli deputati, dobbiamo fare il possibile per sostenere i paesi dell’intero pianeta. Quindi finirò come ho iniziato dicendo che l’ambizione non ci manca, ma che abbiamo bisogno delle risorse per svolgere un buon lavoro, dobbiamo riuscire a essere coerenti, dobbiamo sviluppare e migliorare quello che facciamo, e questo è quello che faremo unitamente ai 27 membri dell’Unione europea, qualche volta al comando, qualche volta nelle retrovie e qualche volta lavorando fianco a fianco, e il vostro sostegno sarà impagabile.</p>
      <a text="(Applausi)"/>
    </intervention>
    <intervention id="3-099-000" speaker_id="4346" is_mep="True" mode="spoken" role="Presidente" name="Miguel Angel MARTÍNEZ MARTÍNEZ" nationality="Spain" birth_date="30-01-1940" birth_place="Madrid" p_group="Group of the Progressive Alliance of Socialists and Democrats in the European Parliament" m_state="ES">
      <p sl="unknown">La discussione è chiusa.</p>
      <p sl="unknown">La votazione sulle tre relazioni si svolgerà oggi alle 12.30.</p>
      <a text="(La seduta è sospesa per alcuni minuti)"/>
      <p sl="unknown">Dichiarazioni scritte (articolo 149 del regolamento)</p>
    </intervention>
    <intervention id="3-105-875" speaker_id="96814" name="Elena BĂSESCU" is_mep="True" mode="written" nationality="Romania" birth_date="24-04-1980" birth_place="Constanţa" p_group="Group of the European People's Party (Christian Democrats)" m_state="RO">
      <p sl="ro">Mi congratulo con il collega, onorevole Albertini, per la stesura di questa minuziosa relazione. Ancora una volta tocca temi che richiedono una partecipazione più attiva dell’UE. Vorrei qui citare il Partenariato orientale e la Sinergia del Mar Nero, due iniziative che svolgono un ruolo essenziale sia nel rafforzamento dei rapporti con gli Stati a noi più vicini sia per la sicurezza energetica.</p>
      <p sl="ro">L’organizzazione del vertice del Partenariato orientale il prossimo autunno e l’istituzione dell’Assemblea parlamentare Euronest sono segnali promettenti sull’effettiva attuazione di queste linee guida.</p>
      <p sl="ro">Le priorità della politica estera comune prevedono anche il rafforzamento delle relazioni con la Repubblica moldova in vista della firma dell’accordo di associazione con l’UE. Ricordarlo avrà un effetto positivo sul progresso dei negoziati tra le due parti.</p>
      <p sl="ro">In quest’Aula voglio sottolineare l’importanza attribuita alla risoluzione dei conflitti in sospeso, soprattutto nella Transnistria. Saluto questa misura, specialmente in seguito al fallimento del dialogo di Vienna dello scorso mese. Sono favorevole alla continuazione dei negoziati con il formato 5 + 2.</p>
    </intervention>
    <intervention id="3-105-812" speaker_id="1289" name="Proinsias DE ROSSA" is_mep="True" mode="written" nationality="Ireland" birth_date="15-05-1940" birth_place="Dublin" p_group="Group of the Progressive Alliance of Socialists and Democrats in the European Parliament" m_state="IE">
      <p sl="en">L’Europa non deve deludere il popolo palestinese per l’ennesima volta. Dopo l’inatteso accordo di riconciliazione tra Fatah e Hamas, che vincola alla creazione di un governo tecnico, ad interim e apartitico e a elezioni anticipate, l’Europa deve cogliere questa opportunità per svolgere un ruolo positivo nella regione. Può farlo collaborando con il governo ad interim che sarà formato nei prossimi giorni, sostenendo le elezioni anticipate e, cosa ancora più importante, impegnandosi a rispettare pienamente l’esito elettorale e a cooperare con la nuova amministrazione dopo le elezioni. L’Europa non può collaborare con i movimenti democratici in Libia, Siria, Tunisia ed Egitto, e contemporaneamente rifiutarsi di aiutare un governo democraticamente eletto dal popolo palestinese. La prima risposta israeliana alla riconciliazione, ovvero la non restituzione delle imposte dovute all’Autorità palestinese, è illegale e potenzialmente catastrofica per la pace, e compromette gli sforzi compiuti dal Primo ministro Salem Fayyad sulla creazione di uno Stato. L’Unione europea deve intervenire coprendo interamente la perdita di questo reddito, dichiarando chiaramente che recupereremo i soldi da Israele congelando tutti i fondi comunitari ad esso destinati per un uguale importo, fino a quando non porrà fine a questa ulteriore violazione del diritto internazionale.</p>
    </intervention>
    <intervention id="3-105-750" speaker_id="96707" name="Ágnes HANKISS" is_mep="True" mode="written" nationality="Hungary" birth_date="07-03-1950" birth_place="Budapest" p_group="Group of the European People's Party (Christian Democrats)" m_state="HU">
      <p sl="en">Nel 2010 ho presentato un’interrogazione scritta al Commissario Malmström per capire che misure avesse preso la Commissione per scoprire il ruolo delle organizzazioni non governative nel finanziamento del terrorismo. La questione è tornata nuovamente alla ribalta giacché gli organizzatori della flottiglia dello scorso anno stanno progettando di ripetere l’azione nel suo anniversario, e gli eurodeputati del gruppo confederale della Sinistra unitaria europea e del gruppo Verde/Alleanza libera europea hanno organizzato un’audizione parlamentare il 10 maggio. Se l’obiettivo ultimo di noi europei è la pace, la democratizzazione in Medio Oriente, l’eradicazione dell’estrema povertà e il miglioramento delle condizioni di vita a Gaza, gli strumenti adeguati per la realizzazione di questa nobile causa non sono la flottiglia, come ha prima sottolineato la Vicepresidente/Alto rappresentante Ashton. Non possiamo chiamare intervento umanitario quello che non necessariamente sembra esserlo. Judge Bruguière, illustre e stimato esperto del controterrorismo, ha dimostrato che chi ha organizzato la flottiglia, IHH, aveva mantenuto i contatti con al-Qaeda. La confederazione dell’IHH, Unione del bene, sostiene l’attività degli estremisti radicali vendendo loro armi. Chiedo ai colleghi eurodeputati di astenersi dallo sfruttare la crisi mediorientale per i propri scopi politici, che non hanno niente a che vedere con il processo di pace e la diffidenza che ricorda molto il linguaggio e il meccanismo dell’atteggiamento comunista e sovietico nei confronti di Israele.</p>
    </intervention>
    <intervention id="3-101-000" speaker_id="96714" name="Jiří HAVEL" is_mep="True" mode="written" nationality="Czechia" birth_date="20-08-1957" birth_place="Praha" p_group="Group of the Progressive Alliance of Socialists and Democrats in the European Parliament" m_state="CZ">
      <p sl="cs">La proposta di risoluzione dimostra chiaramente che permangono gravi limiti all’adempimento delle disposizioni del trattato di Lisbona. Agli Stati membri non sta bene quando il Parlamento europeo “richiede con urgenza” al Consiglio europeo di sviluppare una “strategia di politica estera europea”, o quando invita il Consiglio europeo “ad affrontare questo compito sulla base di un dialogo politico con il Parlamento europeo”. Se già esistesse una strategia di politica estera europea l’Unione sarebbe molto più equilibrata, ad esempio sui movimenti presenti nel mondo arabo e sulla politica dei due o addirittura tre pesi e tre misure applicata ai paesi della regione.</p>
      <p sl="cs">Le posizioni adottate dall’UE sugli eventi sempre più turbolenti nei Balcani rappresentano un altro problema. L’Unione non ha ancora scoperto il modo per approcciarsi alla regione e manca di una strategia sistematica. Nei paesi dei Balcani occidentali questo porta, tra le altre cose, alla forte perdita del prestigio UE e dell’interesse per un’eventuale adesione. Le idee di Valentin Inzko, Alto rappresentante della comunità internazionale e rappresentante speciale dell’Unione europea per la Bosnia-Erzegovina, sull’approccio da adottare con la Serbia non risolveranno la situazione, al contrario.</p>
    </intervention>
    <intervention id="3-107-500" speaker_id="96781" name="Danuta JAZŁOWIECKA" is_mep="True" mode="written" nationality="Poland" birth_date="19-05-1957" birth_place="Opole" p_group="Group of the European People's Party (Christian Democrats)" m_state="PL">
      <p sl="pl">La scorsa settimana si è verificato un episodio particolarmente significativo. Dopo lunghi negoziati, siamo finalmente riusciti a convincere i partner delle Nazioni Unite a concedere un nuovo status all’UE all’interno dell’organizzazione. Indubbiamente si tratta di un successo, vista soprattutto l’iniziale resistenza dell’Assemblea generale. Ciononostante non dobbiamo cadere nella trappola del trionfalismo e pensare che, d’ora in poi, l’UE adotterà un punto di vista uniforme alle Nazioni Unite. Il fatto che ora saremo rappresentati dal Presidente del Consiglio europeo o dall’Alto rappresentante non significa che gli Stati membri si presenteranno con un’opinione comune su temi particolarmente controversi. L’esempio della Libia dimostra quanto sono profonde le nostre divisioni, anche su temi che sembrerebbero ovvi come la tutela della popolazione civile. Quindi si affermi con chiarezza che senza la volontà politica degli Stati membri questa decisione sarà priva di significato. Ecco perché non sono d’accordo con la baronessa Ashton quando afferma che il mondo sentirà l’UE esprimersi chiaramente all’unisono. Temo invece che per molto tempo dovremo fare i conti con molte voci, poiché il parere uniforme dell’Unione sarà indebolito non solo dai membri permanenti del Consiglio di sicurezza, ma anche dalla Presidenza, che si sta ritagliando una nicchia dopo il trattato di Lisbona. In che modo la baronessa Ashton intende far esprimere l’UE all’unisono alle Nazioni Unite, e come intende creare una buona immagine dell’Unione al suo interno?</p>
    </intervention>
    <intervention id="3-107-000" speaker_id="28424" name="Tunne KELAM" is_mep="True" mode="written" nationality="Estonia" birth_date="10-07-1936" birth_place="Taheva" p_group="Group of the European People's Party (Christian Democrats)" m_state="EE">
      <p sl="en">Sono incoraggiato dall’atteggiamento del Vicepresidente della Commissione/Alto rappresentante dell’Unione per gli affari esteri e la politica di sicurezza: la presa di coscienza del fatto che, oltre alle parole, contano i fatti. Le ricordo, Baronessa Ashton, il consiglio dell’onorevole Daul: non abbia paura, e avrà l’appoggio di questo Parlamento.</p>
      <p sl="en">È nostra responsabilità comune far credere a chi governa in maniera autoritaria che prendiamo seriamente i nostri valori fondamentali. Questo significa, prima di tutto, condizionalità: essere pronti non solo a suggerire e supplicare, ma anche a infliggere punizioni, ovvero ad applicare reali sanzioni ai regimi che non rispettano nemmeno la vita della popolazione sottomessa. Sono d’accordo che in Siria si debbano infliggere sanzioni a centinaia di persone, non solo a una decina.</p>
      <p sl="en">Grazie di avere condannato il massacro di Camp Ashraf dell’8 aprile 2011. In questo caso, suggerisco di seguire il chiaro messaggio lanciato dal Parlamento europeo ad aprile 2009: l’Unione deve comunicare con chiarezza e convinzione di tenere seriamente alla vita dei 34 membri disarmati dell’opposizione iraniana, e che non tollererà più la brutale soppressione della loro libertà e dignità. Chiedo alla Commissione di prendere l’iniziativa sulla questione del reinsediamento proposto.</p>
    </intervention>
    <intervention id="3-100-000" speaker_id="28331" name="Jaromír KOHLÍČEK" is_mep="True" mode="written" nationality="Czechia" birth_date="23-02-1953" birth_place="Teplice" p_group="Confederal Group of the European United Left - Nordic Green Left" m_state="CZ">
      <p sl="cs">La politica estera e di sicurezza comune è sempre un grande problema nell’Unione europea. D’altro canto i grandi Stati sono da sempre stati abituati a contare sulle proprie forze, con Francia e Regno Unito che si sentono ancora grandi potenze. Lo si può vedere nell’approccio che adottano per risolvere i problemi di politica estera, di recente orientato a una soluzione militare per qualsiasi tipo di controversia, favorendo l’intervento alle soluzioni pacifiche. Penso ci sia motivo di credere che il mondo moderno si stia spingendo verso la multipolarità, con una politica estera pacifica conforme al diritto internazionale e alla Carta delle Nazioni Unite. Invece che di imprese militari, con l’ultima che si sviluppa dinanzi ai nostri occhi in Libia, il mondo odierno deve concentrare tutti gli sforzi sulla lotta alla povertà e all’analfabetismo, e sulla soluzione di altri gravi problemi. A tal fine è assolutamente indispensabile predisporre il controllo delle armi e il disarmo, con accordi generici sullo smantellamento delle armi nucleari. Altro elemento importante della politica estera UE dovrebbe essere l’assistenza tesa a ridurre gli effetti delle calamità naturali. Queste operazioni non devono prevedere il dispiegamento di forze militari. Il ricorso alla polizia è possibile solo in casi estremi in base a una risoluzione dell’ONU per tutelare i lavoratori nei settori dei servizi pubblici, sociali e sanitari, e per formare le forze di polizia. La politica estera e di sicurezza comune deve essere rigorosamente separata dalla NATO. Per questi motivi, il gruppo confederale della Sinistra unitaria europea/Sinistra verde nordica si rifiuta di appoggiare la presente relazione.</p>
    </intervention>
    <intervention id="3-104-000" speaker_id="96848" name="Mariya GABRIEL" is_mep="True" mode="written" nationality="Bulgaria" birth_date="20-05-1979" birth_place="Gotse Delchev" p_group="Group of the European People's Party (Christian Democrats) - Vice" m_state="BG">
      <p sl="fr">Una settimana fa l’Assemblea generale dell’ONU ha autorizzato l’Unione europea a esprimersi all’unisono nelle sue riunioni. D’ora in poi i rappresentanti di alto livello potranno riferire il messaggio dell’Unione nell’organismo internazionale più importante. Questa disposizione è un considerevole passo avanti nell’applicazione del trattato di Lisbona, ma non è sufficiente. L’UE ha bisogno di una vera strategia per poter effettivamente applicare i poteri conferitigli dal trattato di Lisbona. Che si tratti di Consiglio di sicurezza, Consiglio per i diritti umani, NATO, Organizzazione mondiale del commercio o G-20, l’UE non deve più restare dietro le quinte. Inoltre, dobbiamo prendere l’iniziativa nell’istituzione di un sistema parlamentare globale. La diplomazia ad alto livello è sicuramente necessaria, ma deve essere fatta in consultazione con i cittadini. Cosa c’è di meglio per farlo che permettere ai cittadini di tutto il mondo di essere rappresentati all’ONU? C’è il Parlamento europeo ma esistono anche i parlamenti regionali, come l’Assemblea parlamentare paritetica ACP-UE. Oggigiorno è di un parlamento mondiale che abbiamo bisogno. Baronessa Ashton, l’Unione europea deve essere più ambiziosa. Spero che questa proposta figuri nel Libro bianco.</p>
    </intervention>
    <intervention id="3-103-000" speaker_id="97230" name="Kristiina OJULAND" is_mep="True" mode="written" nationality="Estonia" birth_date="17-12-1966" birth_place="Kohtla-Järve" p_group="Group of the Alliance of Liberals and Democrats for Europe" m_state="EE">
      <p sl="en">Vorrei innanzi tutto esprimere la mia più profonda gratitudine alla baronessa Ashton per il pieno appoggio che l’UE ha dato all’Estonia nel cercare di risolvere la crisi degli ostaggi in Libano. Gli estoni sequestrati, comunque, sono ancora alla mercé dei loro rapitori. Le saremmo quindi grati se continuasse a mostrare interesse contribuendo a risolvere la situazione.</p>
      <p sl="en">Passando al futuro della politica estera e di sicurezza comune, chiedo maggiore coerenza e consistenza quando trattiamo con i regimi non democratici. Abbiamo applicato sanzioni in Bielorussia ma non l’abbiamo fatto nel caso Magnitski in Russia, benché sia stato ricordato dal Parlamento europeo nel rapporto annuale sui diritti umani nel mondo 2009 e nella politica attuata in materia dall’Unione europea.</p>
      <p sl="en">Continuiamo a portare avanti la politica unica per la Cina, ma ultimamente Pechino è diventata più oppressiva e violenta sia in Tibet che nella regione di Uyghur. Invece di corteggiare Pechino, dovremmo concludere un accordo di libero scambio con Taiwan, fiorente democrazia. La politica unica per la Cina è ormai superata e compromette moralmente l’immagine dell’Unione europea. Cerchiamo di allineare le politiche ai nostri valori.</p>
    </intervention>
    <intervention id="3-102-000" speaker_id="33984" name="Ioan Mircea PAŞCU" is_mep="True" mode="written" nationality="Romania" birth_date="17-02-1949" birth_place="Satu Mare" p_group="Group of the Progressive Alliance of Socialists and Democrats in the European Parliament" m_state="RO">
      <p sl="en">Il trattato di Lisbona ci da la grande opportunità di procedere nel campo della difesa e della sicurezza. Ma come dimostrano i fatti non è sufficiente. Nonostante le iniziative relativamente numerose, c’è ancora un’evidente distinzione tra gli strumenti di cui ci dotiamo – ad esempio i gruppi tattici armati – e la scelta improvvisata dei mezzi nazionali che poi dispieghiamo quando è richiesto l’intervento dell’UE. Prendiamo ad esempio la Libia: per mancanza di consenso politico e di mezzi militari adeguati si è dovuta formare una “coalizione dei volenterosi” – concetto a cui eravamo categoricamente contrari quando prima lo usavano altri – ed è stata chiamata la NATO a prendere il comando! In pratica la Libia ha messo fuori gioco la PSDC proprio nel momento in cui era necessaria, che solo così ha avuto la possibilità di farsi avanti! Credo quindi occorra rivedere la PSDC per capire di cos’ha veramente bisogno per diventare un concetto funzionale, sia a livello politico che militare, di modo che la prossima volta che ce ne serviremo non ci deluderà come in questa occasione.</p>
    </intervention>
    <intervention id="3-105-000" speaker_id="40599" name="Sirpa PIETIKÄINEN" is_mep="True" mode="written" nationality="Finland" birth_date="19-04-1959" birth_place="Parikkala" m_state="FI">
      <p sl="fi">La politica estera e di sicurezza comune è a un bivio. Grazie al trattato di Lisbona le relazioni estere dell’Unione possono svilupparsi con modalità prima impossibili. Ma ad ora i progressi sono stati abbastanza lenti. I valori comuni europei tuttavia ci consentono di creare una politica estera europea fondata sullo sviluppo sostenibile e i diritti dell’uomo.</p>
      <p sl="fi">L’Unione europea ha bisogno di un chiaro programma esterno per promuovere con decisione una politica globale basata sul multilateralismo, con il sostegno all’operato dell’ONU e il chiarimento della posizione europea rispetto all’ONU come elementi cruciali.</p>
    </intervention>
    <intervention id="3-106-000" speaker_id="96838" name="Cristian Dan PREDA" is_mep="True" mode="written" nationality="Romania" birth_date="26-10-1966" birth_place="Bucureşti" p_group="Group of the European People's Party (Christian Democrats)" m_state="RO">
      <p sl="ro">La situazione in Siria è molto preoccupante. Essendo stato rifiutato l’accesso alla stampa estera non disponiamo di informazioni complete e affidabili. Ma le misure repressive prese dal regime di Assad si stanno intensificando e hanno già portato, in base alle cifre fornite dalle organizzazioni non governative, all’uccisione di 600-700 civili e all’arresto o alla scomparsa di altre 8 000 people. I cittadini siriani manifestano da quasi due mesi e non devono essere lasciati soli a combattere per la democrazia. La repressione brutale è inaccettabile e deve essere fermata. L’UE deve assumere un ruolo guida nella ricerca di una rapida soluzione. Per questo saluto le misure restrittive adottate dal Consiglio all’inizio della settimana contro il regime siriano. Occorre però fare di più, in collaborazione con i partner dell’Unione, per spingere le autorità siriane a mettere fine alla repressione. Assad è isolato. In questo momento solo il regime di Gheddafi condanna “il complotto internazionale che attacca la sicurezza nazionale della Siria”, una dichiarazione che la dice lunga sulla situazione nel paese. Per concludere, sottolineo che nelle circostanze attuali la richiesta siriana di un seggio al Consiglio per i diritti umani dell’ONU è inaccettabile.</p>
    </intervention>
    <intervention id="3-105-500" speaker_id="96835" name="Traian UNGUREANU" is_mep="True" mode="written" nationality="Romania" birth_date="01-03-1958" birth_place="Bucureşti" p_group="Group of the European People's Party (Christian Democrats)" m_state="RO">
      <p sl="en">Le ripetute violenze contro la chiesa copta in Egitto e, soprattutto, contro i cristiani in Medio Oriente richiedono una risposta immediata da parte dell’Unione europea. Una componente essenziale del patrimonio cristiano-europeo è in pericolo. Centinaia di migliaia di persone vengono perseguitate a causa del loro credo religioso. Le nuove autorità egiziane hanno usufruito della grande solidarietà e del sostegno finanziario e politico diretto dell’Unione europea. Ma adesso, dopo le chiese bruciate e i cristiani uccisi in una nuova ondata di attacchi, è giunta l’ora che l’Unione faccia chiaramente capire alle autorità egiziane di essere responsabili della sicurezza interna del paese, della tutela dei diritti e della sussistenza di tutti i cittadini egiziani. Bisogna fugare i sospetti che le autorità egiziane abbiano chiuso un occhio o addirittura incoraggiato la violenza religiosa promettendo sicurezza per la comunità cristiana in Egitto. L’UE deve chiedere spiegazioni alle autorità egiziane e precisare che sospenderà gli aiuti finanziari e umanitari in caso di ulteriori episodi di violenza. Questo specifico avvertimento deve condizionare tutti gli accordi esistenti ed essere incluso in tutti i futuri accordi con i governi del Medio Oriente.</p>
    </intervention>
    <intervention id="3-105-625" speaker_id="96803" name="Zbigniew ZIOBRO" is_mep="True" mode="written" nationality="Poland" birth_date="18-08-1970" birth_place="Kraków" p_group="European Conservatives and Reformists Group" m_state="PL">
      <p sl="pl">Durante la discussione di gennaio sulla situazione in Tunisia ed Egitto e la libertà di credo religioso ho ricordato la tragica situazione dei cristiani nei paesi arabi, in particolare dei cristiani copti egiziani perseguitati. Ho evidenziato la radicalizzazione dell’Islam, che sfoga la sua aggressività contro i seguaci di Cristo. Oggi si può vedere che i miei sospetti erano fondati. Gli scontri nelle vicinanze della chiesa di San Mena sono solo la punta dell’iceberg rispetto alla tragedia dei cristiani egiziani e al silenzio delle organizzazioni internazionali. In questo contesto vale la pena ricordare gli attacchi al monastero di San Bishoi a marzo di quest’anno, ignorati dal Parlamento e dalla baronessa Ashton, quando l’esercito egiziano ha sparato contro un monastero pieno di rifugiati del Cairo, e i gesti della comunità musulmana salafita che ha visioni estremiste. Ad aprile hanno compiuto una serie di attacchi contro edifici cristiani a Beni Ahmad, Bashtil e Kamadir. Come si può vedere, l’Unione europea non riesce ancora a elaborare una risposta strategica alle violazioni dei diritti umani in Asia e Africa settentrionale e misure di prevenzione. Dobbiamo esercitare più pressioni sulle autorità egiziane per difendere i cristiani copti. È indispensabile rafforzare l’unità di prevenzione dell’intolleranza religiosa in seno alla sottocommissione per gli affari politici del servizio europeo per l’azione esterna, concentrandosi in particolare sui cristiani perseguitati.</p>
    </intervention>
  </section>
  <section id="creitem5" title="5. Turno di votazioni">
    <intervention id="3-110-000" speaker_id="28576" is_mep="True" mode="spoken" role="Presidente" name="Stavros LAMBRINIDIS" nationality="Greece" birth_date="06-02-1962" birth_place="Athina" p_group="Group of the Progressive Alliance of Socialists and Democrats in the European Parliament" m_state="GR">
      <p sl="unknown">L’ordine del giorno reca la votazione.</p>
      <a text="(Per i risultati dettagliati della votazione: vedasi processo verbale)"/>
    </intervention>
  </section>
  <section id="creitem6" title="5.1. Diciture o marche che consentono di identificare la partita alla quale appartiene una derrata alimentare (A7-0095/2011, Sajjad Karim) (votazione)"/>
  <section id="creitem7" title="5.2. Ravvicinamento delle legislazioni degli Stati membri relative alle unità di misura (A7-0089/2011, Sajjad Karim) (votazione)"/>
  <section id="creitem8" title="5.3. Livello sonoro ammissibile e dispositivo di scappamento dei veicoli a motore (A7-0093/2011, Sajjad Karim) (votazione)"/>
  <section id="creitem9" title="5.4. Trattori agricoli o forestali a ruote a carreggiata stretta (A7-0098/2011, Sajjad Karim) (votazione)"/>
  <section id="creitem10" title="5.5. Comandi dei trattori agricoli o forestali a ruote (A7-0090/2011, Sajjad Karim) (votazione)"/>
  <section id="creitem11" title="5.6. Frenatura dei trattori agricoli o forestali a ruote (A7-0092/2011, Sajjad Karim) (votazione)"/>
  <section id="creitem12" title="5.7. Posto di guida, sportelli e finestrini dei trattori agricoli o forestali a ruote (A7-0096/2011, Sajjad Karim) (votazione)"/>
  <section id="creitem13" title="5.8. Dispositivi di protezione, installati posteriormente, dei trattori agricoli o forestali a ruote a carreggiata stretta (A7-0101/2011, Sajjad Karim) (votazione)"/>
  <section id="creitem14" title="5.9. Accisa applicata al tabacco lavorato (A7-0100/2011, Sajjad Karim) (votazione)"/>
  <section id="creitem15" title="5.10. Valori unitari e specificazioni tecniche delle monete metalliche in euro destinate alla circolazione (A7-0102/2011, Sajjad Karim) (votazione)"/>
  <section id="creitem16" title="5.11. Denominazione dei prodotti tessili e relativa etichettatura (A7-0086/2011, Toine Manders) (votazione)">
    <intervention id="3-123-000" speaker_id="4560" name="Antonius MANDERS" is_mep="True" mode="spoken" role="relatore" nationality="Netherlands" birth_date="14-03-1956" birth_place="Stiphout" m_state="NL">
      <p sl="nl">Signor Presidente, insieme al Consiglio abbiamo concordato una dichiarazione congiunta. Il ministro Györi, intervenuta ieri sera in questa sede, mi ha chiesto di leggerla perché lei perso la voce. Si compone di quattro paragrafi:</p>
      <p sl="en">Dichiarazione congiunta del Parlamento europeo e del Consiglio. “Il Parlamento europeo e il Consiglio sono consapevoli dell’importanza di fornire informazioni accurate ai consumatori, in particolare quando si tratta di prodotti contrassegnati con un’indicazione di origine, al fine di proteggerli da indicazioni fraudolente, inaccurate o fuorvianti. L’uso delle nuove tecnologie, quali l’etichettatura elettronica, inclusa l’identificazione a radiofrequenza, può rappresentare uno strumento utile per fornire tali informazioni mantenendo il passo con lo sviluppo tecnologico. Il Parlamento europeo e il Consiglio invitano la Commissione, al momento di elaborare la relazione ai sensi dell’articolo 24 del regolamento, a tenere conto del loro impatto su eventuali nuovi obblighi in materia di etichettatura, anche in vista di migliorare la tracciabilità dei prodotti tessili”. Questo è tutto; ora spero che il ministro annuisca.</p>
    </intervention>
  </section>
  <section id="creitem17" title="5.12. Misure commerciali eccezionali applicabili ai paesi e territori che partecipano o sono legati al processo di stabilizzazione e di associazione dell’Unione europea (A7-0243/2010, Vital Moreira) (votazione)">
    <intervention id="3-127-000" speaker_id="96930" name="Vital MOREIRA" is_mep="True" mode="spoken" role="relatore" nationality="Portugal" birth_date="08-11-1944" birth_place="Anadia" p_group="Group of the Progressive Alliance of Socialists and Democrats in the European Parliament" m_state="PT">
      <p sl="en">Signor Presidente, presento un emendamento orale al mio emendamento scritto. Nell’emendamento n. 14 propongo di sostituire “paesi” con l’espressione “paesi e territori”.</p>
      <p sl="en">Lo scopo di questo emendamento è molto semplice: allineare la formulazione di questo paragrafo al titolo del regolamento. Il titolo è il seguente: “misure commerciali eccezionali applicabili ai paesi e territori che partecipano o sono legati al processo di stabilizzazione e di associazione dell’Unione europea”. Senza questa correzione ci sarebbe una discordanza tra titolo e regolamento. Per questo vi chiedo di appoggiare e approvare l’emendamento.</p>
    </intervention>
    <intervention id="3-130-000" speaker_id="96930" name="Vital MOREIRA" is_mep="True" mode="spoken" nationality="Portugal" birth_date="08-11-1944" birth_place="Anadia" p_group="Group of the Progressive Alliance of Socialists and Democrats in the European Parliament" m_state="PT">
      <p sl="en">a nome della commissione per il commercio internazionale. – Signor Presidente, sono stato incaricato di chiedere il rinvio della votazione sulla risoluzione legislativa.</p>
    </intervention>
    <intervention id="3-131-000" speaker_id="28576" is_mep="True" mode="spoken" role="Presidente" name="Stavros LAMBRINIDIS" nationality="Greece" birth_date="06-02-1962" birth_place="Athina" p_group="Group of the Progressive Alliance of Socialists and Democrats in the European Parliament" m_state="GR">
      <p sl="unknown">La Commissione ha qualcosa da dire al riguardo?</p>
    </intervention>
    <intervention id="3-132-000" speaker_id="photo_generic" name="Máire Geoghegan-Quinn" is_mep="True" mode="spoken">
      <p sl="en">membro della Commissione. – Signor Presidente, la Commissione accoglie la proposta del deputato. Ci darà il tempo di vagliare più nel dettaglio gli emendamenti approvati, e darà tempo al Parlamento e al Consiglio prima della votazione in prima lettura.</p>
    </intervention>
    <intervention id="3-133-000" speaker_id="28576" is_mep="True" mode="spoken" role="Presidente" name="Stavros LAMBRINIDIS" nationality="Greece" birth_date="06-02-1962" birth_place="Athina" p_group="Group of the Progressive Alliance of Socialists and Democrats in the European Parliament" m_state="GR">
      <p sl="unknown">La relazione è rimessa all’attenzione della commissione per il commercio internazionale.</p>
    </intervention>
  </section>
  <section id="creitem18" title="5.13. Politica in materia di spettro radio (A7-0151/2011, Gunnar Hökmark) (votazione)"/>
  <section id="creitem19" title="5.14. Modifica del regolamento a seguito della creazione di un registro comune per la trasparenza del Parlamento e della Commissione (A7-0173/2011, Carlo Casini) (votazione)">
    <intervention id="3-137-000" speaker_id="28576" is_mep="True" mode="spoken" role="Presidente" name="Stavros LAMBRINIDIS" nationality="Greece" birth_date="06-02-1962" birth_place="Athina" p_group="Group of the Progressive Alliance of Socialists and Democrats in the European Parliament" m_state="GR">
      <p sl="unknown">Onorevoli colleghi, devo leggere una dichiarazione.</p>
      <p sl="unknown">La relazione Casini sull’accordo interistituzionale relativo a un registro comune per la trasparenza tra il Parlamento europeo e la Commissione costituisce un importante passo avanti nella regolamentazione dei rapporti tra eurodeputati e rappresentanti di interessi esterni. Prima di procedere con il voto sulla relazione, voglio sottolineare che le attività svolte dal gruppo di lavoro sul codice di condotta degli eurodeputati e interessi esterni non intendono mettere in dubbio l’essenza dell’accordo raggiunto con la Commissione e il contenuto della relazione Casini. Puntano invece a completare il quadro integrando nuovi aspetti e, in particolare, a rafforzare le norme per l’accesso dei gruppi di interesse ai locali del Parlamento europeo.</p>
      <a text="(Esclamazione in Aula: “Amen!” Si ride)"/>
    </intervention>
  </section>
  <section id="creitem20" title="5.15. Accordo interistituzionale su un registro comune per la trasparenza del Parlamento e della Commissione (A7-0174/2011, Carlo Casini) (votazione)"/>
  <section id="creitem21" title="5.16. Governo societario negli istituti finanziari (A7-0074/2011, Ashley Fox) (votazione)"/>
  <section id="creitem22" title="5.17. Accordo di libero scambio con l’India (votazione)"/>
  <section id="creitem23" title="5.18. Relazioni commerciali UE-Giappone (votazione)">
    <intervention id="3-143-000" speaker_id="96774" name="Jarosław WAŁĘSA" is_mep="True" mode="spoken" nationality="Poland" birth_date="13-09-1976" birth_place="Gdańsk" p_group="Group of the European People's Party (Christian Democrats)" m_state="PL">
      <p sl="pl">Signor Presidente, con questo emendamento il gruppo PPE vorrebbe cancellare la parola “fermamente” dal paragrafo 2. Spero non ci siano obiezioni.</p>
    </intervention>
  </section>
  <section id="creitem24" title="5.19. Preparare le foreste ai cambiamenti climatici (A7-0113/2011, Kriton Arsenis) (votazione)">
    <intervention id="3-147-000" speaker_id="97009" name="Kriton ARSENIS" is_mep="True" mode="spoken" role="relatore" nationality="Greece" birth_date="03-08-1977" birth_place="Thessaloniki" p_group="Group of the Progressive Alliance of Socialists and Democrats in the European Parliament" m_state="GR">
      <p sl="en">Signor Presidente, non riesco a immaginare che in quest’Aula si voti contro il divieto di costruire in luoghi dove è stato appiccato un incendio boschivo doloso per fini illeciti. Questa è una questione molto importante per i paesi di tutta Europa, e quanto scritto nella seconda parte del paragrafo 36 e nel paragrafo 37 è un tentativo di garantire la legge e di combattere l’attività criminale nelle foreste in Europa. Chiedo una votazione per appello nominale su questi due testi: la seconda parte del paragrafo 36 e il paragrafo 37.</p>
    </intervention>
    <intervention id="3-148-000" speaker_id="28576" is_mep="True" mode="spoken" role="Presidente" name="Stavros LAMBRINIDIS" nationality="Greece" birth_date="06-02-1962" birth_place="Athina" p_group="Group of the Progressive Alliance of Socialists and Democrats in the European Parliament" m_state="GR">
      <p sl="unknown">Il paragrafo 26, parte 2, e il paragrafo 37 saranno oggetto di votazione per appello nominale.</p>
    </intervention>
  </section>
  <section id="creitem25" title="5.20. Relazione annuale del Consiglio al Parlamento europeo sui principali aspetti e le scelte basilari della politica estera e di sicurezza comune (PESC) nel 2009 (A7-0168/2011, Gabriele Albertini) (votazione)">
    <intervention id="3-151-000" speaker_id="2097" name="Giles CHICHESTER" is_mep="True" mode="spoken" nationality="United Kingdom" birth_date="29-07-1946" birth_place="London" p_group="European Conservatives and Reformists Group" m_state="GB">
      <p sl="en">Signor Presidente, mentre lei si diverte in maniera scherzosa e poco ortodossa ad accogliere le richieste di controllo dei voti avanzate dall’Aula, posso umilmente suggerire che se andasse un po’ più piano l’interpretazione potrebbe star dietro alle sue comunicazioni, così potremmo votare al momento giusto. Sta andando un po’ veloce e c’è un po’ di decalage.</p>
    </intervention>
    <intervention id="3-152-000" speaker_id="28576" is_mep="True" mode="spoken" role="Presidente" name="Stavros LAMBRINIDIS" nationality="Greece" birth_date="06-02-1962" birth_place="Athina" p_group="Group of the Progressive Alliance of Socialists and Democrats in the European Parliament" m_state="GR">
      <p sl="unknown">Onorevole Chichester, dal suo intervento mi sembra di capire che approva il mio stile poco ortodosso.</p>
      <p sl="unknown">Prima della votazione sul paragrafo 33, testo iniziale:</p>
    </intervention>
    <intervention id="3-154-000" speaker_id="28367" name="Gabriele ALBERTINI" is_mep="True" mode="spoken" role="relatore" nationality="Italy" birth_date="06-07-1950" birth_place="Milano" p_group="Group of the European People's Party (Christian Democrats)" m_state="IT">
      <p sl="it">Signor Presidente, è inutile che lo citi: è inserito nella dichiarazione di voto: inizia da "welcomes " e finisce con "manner ". Potete leggerlo nel testo.</p>
    </intervention>
    <intervention id="3-156-000" speaker_id="28367" name="Gabriele ALBERTINI" is_mep="True" mode="spoken" role="relatore" nationality="Italy" birth_date="06-07-1950" birth_place="Milano" p_group="Group of the European People's Party (Christian Democrats)" m_state="IT">
      <p sl="it">Anche in questo caso il testo è inserito nella lista di voto. Solo un’osservazione: il tema riguarda la protesta per la condanna di manifestanti in Bahrein e la censura per questo comportamento.</p>
    </intervention>
    <intervention id="3-157-000" speaker_id="28576" is_mep="True" mode="spoken" role="Presidente" name="Stavros LAMBRINIDIS" nationality="Greece" birth_date="06-02-1962" birth_place="Athina" p_group="Group of the Progressive Alliance of Socialists and Democrats in the European Parliament" m_state="GR">
      <p sl="unknown">Onorevole Albertini, no, è l’emendamento orale all’emendamento n. 7 dopo il paragrafo 45.</p>
    </intervention>
    <intervention id="3-158-000" speaker_id="28367" name="Gabriele ALBERTINI" is_mep="True" mode="spoken" role="relatore" nationality="Italy" birth_date="06-07-1950" birth_place="Milano" p_group="Group of the European People's Party (Christian Democrats)" m_state="IT">
      <p sl="it">Ho sbagliato a leggere il testo. Abbiamo soppresso il termine "Macedonia" per non urtare talune sensibilità, tra cui anche quella, credo, del Presidente.</p>
      <p sl="it">Quindi, permane soltanto l’espressione "già Repubblica jugoslava di Macedonia". Abbiamo eliminato il termine "Macedonia".</p>
    </intervention>
    <intervention id="3-160-000" speaker_id="96751" name="Nick GRIFFIN" is_mep="True" mode="spoken" nationality="United Kingdom" birth_date="01-03-1959" birth_place="Barnet" p_group="Non" m_state="GB">
      <p sl="en">Signor Presidente, mi unisco alle parole dell’onorevole Chichester. Gli interpreti ci dicono che possiamo votare “no” dopo che lei ha detto Εγκρίνεται, ovvero approvato. Non sapevo che la conoscenza del greco fosse un requisito per gli eurodeputati. Se lo è ce lo dica, la prego, altrimenti le chiedo cortesemente di rallentare un po’.</p>
    </intervention>
    <intervention id="3-161-000" speaker_id="28576" is_mep="True" mode="spoken" role="Presidente" name="Stavros LAMBRINIDIS" nationality="Greece" birth_date="06-02-1962" birth_place="Athina" p_group="Group of the Progressive Alliance of Socialists and Democrats in the European Parliament" m_state="GR">
      <p sl="unknown">La risposta alla domanda è che la conoscenza del greco è un requisito per gli eurodeputati.</p>
      <a text="(Applausi e risate)"/>
      <p sl="unknown">Senta, posso andare molto lentamente ma è così che vanno le cose, onorevoli colleghi, non ho cambiato il modo in cui faccio sempre le votazioni. Come sapete tutti gli interpreti hanno davanti una lista di voto. Se non ce l’hanno dovrebbero averla. Non dipende dalla rapidità o dalla lentezza con cui un Presidente comunica i voti in una qualunque lingua; gli interpreti hanno la lista davanti. Ad ogni modo, cercherò di andare un po’ più lento se può aiutare. Va bene?</p>
    </intervention>
    <intervention id="3-162-000" speaker_id="96958" name="William (The Earl of) DARTMOUTH" is_mep="True" mode="spoken" nationality="United Kingdom" birth_date="23-09-1949" p_group="Europe of Freedom and Direct Democracy Group" m_state="GB">
      <p sl="en">Signor Presidente, come ha ampiamente dimostrato parla un ottimo inglese. Quindi perché insiste con questa farsa – pantomima – a parlare inutilmente greco?</p>
      <a text="(Rumorii prolungati)"/>
    </intervention>
    <intervention id="3-164-000" speaker_id="28367" name="Gabriele ALBERTINI" is_mep="True" mode="spoken" role="relatore" nationality="Italy" birth_date="06-07-1950" birth_place="Milano" p_group="Group of the European People's Party (Christian Democrats)" m_state="IT">
      <p sl="it">Signor Presidente, chiedo scusa: non vorrei sbagliarmi ma non ricordo di aver votato l’emendamento orale al paragrafo 68.</p>
      <p sl="it">Insomma, se non vado errato, abbiamo saltato l’emendamento orale che avevo citato prima riguardo alla condanna dell’atteggiamento del governo del Bahrein. Dovremmo dunque procedere alla sua votazione.</p>
    </intervention>
    <intervention id="3-165-000" speaker_id="28576" is_mep="True" mode="spoken" role="Presidente" name="Stavros LAMBRINIDIS" nationality="Greece" birth_date="06-02-1962" birth_place="Athina" p_group="Group of the Progressive Alliance of Socialists and Democrats in the European Parliament" m_state="GR">
      <p sl="unknown">Onorevole Albertini, le rispondo che abbiamo approvato gli emendamenti nn. 3 e 18 e quindi il paragrafo originale su cui ha presentato l’emendamento orale è venuto a mancare.</p>
      <p sl="unknown">Prima della votazione finale:</p>
    </intervention>
    <intervention id="3-166-000" speaker_id="4429" name="Robert GOEBBELS" is_mep="True" mode="spoken" nationality="Luxembourg" birth_date="03-04-1944" birth_place="Luxembourg" p_group="Group of the Progressive Alliance of Socialists and Democrats in the European Parliament" m_state="LU">
      <p sl="en">Signor Presidente, condivido le parole dell’onorevole Albertini. Credo che potremmo votare l’emendamento orale che ha presentato in aggiunta al paragrafo su cui abbiamo votato perché sarebbe bene che l’Assemblea condannasse quanto sta succedendo in Bahrein, soprattutto i casi di pena di morte.</p>
      <a text="(Applausi)"/>
    </intervention>
    <intervention id="3-167-000" speaker_id="2295" name="Hannes SWOBODA" is_mep="True" mode="spoken" nationality="Austria" birth_date="10-11-1946" birth_place="Bad Deutsch Altenburg" p_group="Group of the Progressive Alliance of Socialists and Democrats in the European Parliament - Vice" m_state="AT">
      <p sl="en">Signor Presidente, sono d’accordo perché ci deve essere stato un errore nelle liste di voto o nelle procedure di voto: il sostegno era così unanime che sarebbe molto strano non includerlo.</p>
      <p sl="en">Credo che l’Assemblea sarebbe d’accordo sulla proposta degli onorevoli Goebbels e Albertini di votare l’emendamento orale come integrazione o come paragrafo indipendente.</p>
    </intervention>
  </section>
  <section id="creitem26" title="5.21. Evoluzione della politica di sicurezza e di difesa comune a seguito dell’entrata in vigore del trattato di Lisbona (A7-0166/2011, Roberto Gualtieri) (votazione)">
    <intervention id="3-171-000" speaker_id="96788" name="Krzysztof LISEK" is_mep="True" mode="spoken" nationality="Poland" birth_date="28-05-1967" birth_place="Gdańsk" p_group="Group of the European People's Party (Christian Democrats)" m_state="PL">
      <p sl="pl">Signor Presidente, ho presentato un emendamento orale. Mi scuso di questa procedura, ma i drammatici eventi in Libia ci hanno fatto ritenere importante aggiungere alcune parole. Alla terza riga, dopo le parole “dispiegamento sul terreno”, vi chiediamo di approvare la seguente formulazione …</p>
      <a text="(Il deputato continua in inglese)"/>
      <p sl="en">“fa appello al Consiglio affinché fornisca un immediato sostegno umanitario a Misurata e agli altri centri popolati, in particolare con mezzi navali; è profondamente preoccupato per il crescente numero di vittime del conflitto in Libia e per le notizie sull’uso di munizioni a grappolo e di altre armi da parte del regime di Gheddafi contro la popolazione civile”.</p>
    </intervention>
    <intervention id="3-173-000" speaker_id="28576" is_mep="True" mode="spoken" role="Presidente" name="Stavros LAMBRINIDIS" nationality="Greece" birth_date="06-02-1962" birth_place="Athina" p_group="Group of the Progressive Alliance of Socialists and Democrats in the European Parliament" m_state="GR">
      <p sl="unknown">Onorevole Lisek, mi scusi ma l’emendamento orale è decaduto perché abbiamo approvato gli emendamenti al paragrafo 71, quindi mi dispiace dirle che non possiamo votare su questo. Il paragrafo è stato modificato in base all’emendamento messo agli atti.</p>
    </intervention>
    <intervention id="3-174-000" speaker_id="96892" name="Roberto GUALTIERI" is_mep="True" mode="spoken" role="relatore" nationality="Italy" birth_date="19-07-1966" birth_place="Roma" p_group="Group of the Progressive Alliance of Socialists and Democrats in the European Parliament - Vice" m_state="IT">
      <p sl="en">Signor Presidente, l’emendamento orale è il seguente. Il testo originale ha riconosciuto che “la NATO costituisce il fondamento della difesa collettiva per gli Stati membri che ne fanno parte” e questa è l’integrazione: “ma anche al di là dei suoi Stati membri”.</p>
    </intervention>
  </section>
  <section id="creitem27" title="5.22. UE come attore globale: il suo ruolo nelle organizzazioni multilaterali (A7-0181/2011, María Muñiz De Urquiza) (votazione)">
    <intervention id="3-178-000" speaker_id="28497" name="Gerard BATTEN" is_mep="True" mode="spoken" nationality="United Kingdom" birth_date="27-03-1954" birth_place="London" p_group="Europe of Freedom and Direct Democracy Group" m_state="GB">
      <p sl="en">Signor Presidente, una mozione d’ordine. Nella prossima relazione, la relazione Muñiz De Urquiza, chiedo la parola ai sensi dell’articolo 167 sulle votazioni per appello nominale. Tornando alla relazione Arsenis, emendamento n. 25, un collega laggiù ha richiesto una votazione nominale perché pensava fosse importante, e lei gliel’ha concessa.</p>
      <p sl="en">Questo non è previsto dal regolamento e lei non ha chiesto l’approvazione del Parlamento. Abbiamo tutti apprezzato l’autorità poco ortodossa che oggi si è autoconcesso, quindi le chiedo lo stesso trattamento. Visto che per me è importante a livello personale, vorrei mi concedesse una votazione per appello nominale su ogni emendamento di questa relazione ai sensi dello stesso articolo secondo cui l’ha concessa al collega laggiù.</p>
    </intervention>
    <intervention id="3-179-000" speaker_id="28576" is_mep="True" mode="spoken" role="Presidente" name="Stavros LAMBRINIDIS" nationality="Greece" birth_date="06-02-1962" birth_place="Athina" p_group="Group of the Progressive Alliance of Socialists and Democrats in the European Parliament" m_state="GR">
      <p sl="unknown">Onorevoli colleghi, in base agli articoli e alla prassi la concessione o meno delle votazioni per appello nominale è sempre a discrezione del Presidente. Il Presidente può concederla se ritiene che non disturbi la sessione, o se ad esempio ci sono molte richieste può chiederlo all’Assemblea. Non ci sono indicazioni precise in un senso o nell’altro. Voglio solo precisarlo per non creare un precedente che non era nostra intenzione creare.</p>
      <p sl="unknown">Comunque, date le circostanze in questo caso specifico non ho obiezioni ad accogliere la richiesta, ma chiedo cortesemente ai deputati di non abusare di questa possibilità perché, in caso contrario, ogni volta il Presidente lo chiederà all’Assemblea e ci saranno polemiche laddove non ce ne dovrebbero essere. Se insiste con la sua richiesta, considererò ogni votazione una votazione per appello nominale.</p>
      <p sl="unknown">Fine del turno di votazioni</p>
    </intervention>
  </section>
  <section id="creitem28" title="6. Dichiarazioni di voto">
    <intervention id="3-184-000" speaker_id="96887" name="Francesco DE ANGELIS" is_mep="True" mode="spoken" nationality="Italy" birth_date="04-10-1959" birth_place="Ripi" p_group="Group of the Progressive Alliance of Socialists and Democrats in the European Parliament" m_state="IT">
      <p sl="it">Signor Presidente, ho votato a favore della relazione sull’etichettatura tessile perché penso che l’Europa possa e debba fare di più per sostenere le imprese del settore. La proposta avanzata dalla Commissione era puramente tecnica e finalizzata a semplificare le attuali disposizioni in materia di etichettatura.</p>
      <p sl="it">Eppure questo Parlamento ha ottenuto due risultati importanti. Il primo: i prodotti tessili derivanti anche da prodotti di origine animale – pellicceria e pellame – dovranno riportare tali informazioni nelle etichette, in modo che i consumatori possano compiere una scelta consapevole. Il secondo: la Commissione europea dovrà presentare entro il 2013 uno studio d’impatto sull’introduzione di un’etichettatura, che indichi chiaramente quali capi siano stati prodotti in Europa e quali invece hanno origine extraeuropea. È quest’ultimo obiettivo che rappresenta un traguardo decisivo per la competitività del tessile europeo in Europa e nel mondo.</p>
    </intervention>
    <intervention id="3-185-000" speaker_id="96709" name="Morten LØKKEGAARD" is_mep="True" mode="spoken" nationality="Denmark" m_state="DK">
      <p sl="da">Signor Presidente, congratulazioni all’onorevole Manders per essere riuscito a elaborare questa proposta. Si è rivelato un compito più arduo di quanto non fosse all’inizio. Mi rallegro che siamo riusciti a raggiungere un accordo su questo regolamento relativo all’etichettatura dei prodotti tessili, che rafforzerà la competitività del settore tessile e andrà a vantaggio dei consumatori offrendo una più vasta gamma di prodotti nuovi e innovativi. È un buon compromesso con cui credo anche il Consiglio riuscirà a convivere.</p>
      <p sl="da">Durante questo processo non ho nascosto di essere scettico sull’introduzione dell’indicazione d’origine. Quindi mi rallegro che si sia concordato un testo che si limita a chiedere alla Commissione di valutare la necessità dell’indicazione d’origine: in questo modo l’accordo non porterà alla sua introduzione obbligatoria. Non potrò votare a favore di un regolamento che prevede l’obbligo per le imprese di utilizzare l’indicazione per il paese d’origine. So che il Consiglio è dello stesso parere. Purtroppo la discussione di ieri ha evidenziato che il Commissario Tajani non condivide questo punto di vista. Se non riusciremo a evitarlo, farò di tutto per oppormi.</p>
    </intervention>
    <intervention id="3-186-000" speaker_id="28422" name="Alfredo ANTONIOZZI" is_mep="True" mode="spoken" nationality="Italy" birth_date="18-03-1956" birth_place="Cosenza" p_group="Group of the European People's Party (Christian Democrats)" m_state="IT">
      <p sl="it">Signor Presidente, la proposta di regolamento sulla quale siamo stati chiamati a esprimere il nostro voto ha sicuramente il merito di riunire in un unico testo tutta la legislazione esistente relativa ai prodotti tessili. Questo regolamento permetterà di semplificare e migliorare il quadro legislativo vigente in materia di sviluppo e utilizzazione di nuove fibre, sostenendo inoltre lo sviluppo di prodotti innovativi, promovendo l’innovazione nel settore tessile e dell’abbigliamento.</p>
      <p sl="it">Ho apprezzato che il collega Manders abbia preso in considerazione anche altri aspetti, quali la riduzione degli oneri amministrativi per gli Stati membri legati alla trasposizione della normativa nazionale degli adattamenti tecnici richiesti dall’inserimento dei nomi di nuove fibre tessili nella cosiddetta "Lista armonizzata". Pur rilevando che avremmo potuto fare di più introducendo un apposito articolo che disciplinasse l’indicazione di origine dei prodotti tessili, ho dato il mio voto favorevole alla proposta di regolamento.</p>
    </intervention>
    <intervention id="3-187-000" speaker_id="1073" name="Cristiana MUSCARDINI" is_mep="True" mode="spoken" nationality="Italy" birth_date="06-11-1948" birth_place="Cannobio " p_group="Group of the European People's Party (Christian Democrats)" m_state="IT">
      <p sl="it">Signor Presidente, questo regolamento è vitale per l’industria tessile europea perché garantisce un mercato libero nel rispetto di regole che impediscono le irregolarità e le illegalità del passato. Sottolineiamo con favore la decisione delle Istituzioni di accogliere la proposta e di approfondire il problema della tracciabilità e dell’origine dei prodotti, per garantire la corretta informazione dei consumatori europei anche se i tempi stabiliti sono troppo lunghi. L’obiettivo è finalmente la difesa del consumatore.</p>
      <p sl="it">Ricordo che lo scorso ottobre il Parlamento ha votato, a larghissima maggioranza, a favore del regolamento di origine per i manufatti extra UE, tra cui i prodotti tessili, ma a tutt’oggi il Consiglio non ha aperto, neppure in via informale, i negoziati e i confronti con il Parlamento. Ringrazio la Presidenza ungherese per aver posto la questione tra le sue priorità ma chiedo di accelerare il confronto, altrimenti si rischia, ad esempio, che i consumatori europei siano tutelati per quanto concerne i prodotti alimentari ma non sul versante dei prodotti manifatturieri.</p>
    </intervention>
    <intervention id="3-188-000" speaker_id="21818" name="Paolo BARTOLOZZI" is_mep="True" mode="spoken" nationality="Italy" birth_date="12-09-1957" birth_place="Firenze" p_group="Group of the European People's Party (Christian Democrats)" m_state="IT">
      <p sl="it">Signor Presidente, la relazione sulla denominazione dei prodotti tessili relativa all’etichettatura che quest’oggi abbiamo sostenuto segna un passo importante verso una semplificazione legislativa a favore dei consumatori e di tutti i produttori europei del settore. Con questo regolamento stabiliamo nuove regole relative all’etichettatura del settore tessile, con sempre maggiore attenzione all’innovazione del settore e a un’integrazione accelerata della legislazione dell’Unione, tale da permettere di beneficiare dei prodotti innovativi in tutta sicurezza.</p>
      <p sl="it">Il testo propone infatti di unificare in un unico regolamento le tre direttive sull’etichettatura di composizione, semplificando il quadro regolamentare vigente e migliorando la trasparenza nei procedimenti. Quindi, non si può che sottolineare il positivo risultato oggi raggiunto a difesa delle produzioni europee. Allo stesso tempo, tuttavia, non si può non accennare alla questione dell’indicazione del paese d’origine. Speriamo infatti che presto possa essere registrato un ulteriore passo in avanti tramite l’approvazione di norme capaci di disciplinare l’indicazione di origine anche per questo settore.</p>
    </intervention>
    <intervention id="3-189-000" speaker_id="96772" name="Peter JAHR" is_mep="True" mode="spoken" nationality="Germany" birth_date="24-04-1959" birth_place="Burgstädt" m_state="DE">
      <p sl="de">Signor Presidente, secondo me questa relazione tenta di risolvere due grandi problemi. Prima di tutto l’obiettivo è promuovere l’innovazione. Questo significa che l’inclusione dei nomi delle nuove fibre nella lista armonizzata deve diventare un processo più trasparente e meno burocratizzato. In secondo luogo occorre migliorare l’indicazione d’origine, e qui si può dire in tutta onestà che il problema non è stato ancora risolto del tutto in maniera soddisfacente. Vorrei chiarire che non è colpa del relatore: è semplicemente dovuto alle opinioni molto divergenti dei membri del Consiglio che la Commissione non ha saputo appianare. Spero che continueremo a lavorare sul tema, perché l’indicazione d’origine sta diventando sempre più importante: è un diritto dei consumatori. Vorrei che prossimamente il Parlamento europeo tenesse un dibattito su questo punto e che la Commissione presentasse una proposta.</p>
    </intervention>
    <intervention id="3-190-000" speaker_id="96819" name="Licia RONZULLI" is_mep="True" mode="spoken" nationality="Italy" birth_date="14-09-1975" birth_place="Milano" p_group="Group of the European People's Party (Christian Democrats)" m_state="IT">
      <p sl="it">Signor Presidente, qualità, etichettatura e tracciabilità: sono questi gli strumenti a tutela del consumatore che garantiscono prodotti d’eccellenza. Fino ad oggi l’Europa è stato l’unico mercato mondiale privo di una legislazione in questa materia, il che ha comportato svantaggi nei confronti dei principali partner commerciali.</p>
      <p sl="it">Oggi il Parlamento europeo fa sentire la propria voce, votando un regolamento in grado di tutelare l’eccellenza del tessile europeo. Le nostre produzioni e la nostra manifattura vanno difese, soprattutto in un periodo di crisi economica come quello che stiamo attraversando. Fino ad oggi siamo riusciti a farci valere grazie alla ricerca e all’innovazione, che hanno garantito la produzione di fibre tessili innovative.</p>
      <p sl="it">I consumatori non rischieranno più di acquistare prodotti tessili potenzialmente pericolosi per la salute perché magari trattati con agenti chimici. L’adozione di questo regolamento garantisce finalmente la giusta tutela dei diritti di oltre 500 milioni di cittadini europei, che d’ora in poi non potranno più essere ingannati da false indicazioni.</p>
    </intervention>
    <intervention id="3-191-000" speaker_id="96919" name="Emma McCLARKIN" is_mep="True" mode="spoken" nationality="United Kingdom" birth_date="09-10-1978" birth_place="Stroud" p_group="European Conservatives and Reformists Group" m_state="GB">
      <p sl="en">Signor Presidente, oggi abbiamo votato sull’aggiunta di nuovi prodotti tessili e fibre e su questioni di etichettatura. Sin dall’inizio della relazione sul tessile ho pensato che il Parlamento dovesse attenersi al campo d’applicazione della proposta così com’era stata originariamente formulata, e che un suo eventuale ampliamento non fosse compatibile con il processo di semplificazione per introdurre una nuova fibra sul mercato.</p>
      <p sl="en">Temo l’introduzione di una clausola di revisione che chieda alla Commissione di valutare l’applicazione di una serie di obblighi in materia di etichettatura che hanno scarso valore aggiunto, e che rappresenterebbero un fardello inaccettabile per le imprese, soprattutto per quelle di piccole e medie dimensioni. Essi prevedono l’armonizzazione del sistema di etichettatura, l’etichettatura sociale ed economica e, cosa ancora più preoccupante, un’etichetta di identificazione a radiofrequenza che aumenterebbe i costi per le imprese e i prezzi per i consumatori.</p>
      <p sl="en">Ciononostante, leggendo la relazione, penso che alcune disposizioni inserite nel regolamento saranno di aiuto, miglioreranno il processo di applicazione per le imprese e aumenteranno la tutela dei consumatori, soprattutto per l’etichettatura dei prodotti di origine animale. Bisogna però stare attenti a legiferare per il mondo reale, e non fare una lista dei desideri per un mondo ideale, e fare in modo che in futuro il Parlamento si attenga ai settori di propria competenza.</p>
    </intervention>
    <intervention id="3-192-000" speaker_id="4555" name="Daniel HANNAN" is_mep="True" mode="spoken" nationality="United Kingdom" birth_date="01-09-1971" birth_place="Lima" p_group="European Conservatives and Reformists Group - Vice" m_state="GB">
      <p sl="en">Signor Presidente, inizierò dicendo che spero continui a rivolgersi a quest’Assemblea nella sua lingua materna, paragonabile a qualsiasi altra lingua del mondo per importanza, diversità e antichità.</p>
      <p sl="en">Ci sono momenti in cui leggere la lista di voto la dice più lunga di qualsiasi altra cosa sulla condotta e l’indole di questo Parlamento. Diamo solo un’occhiata ai temi di queste relazioni: diciture o marche che consentono di identificare la partita alla quale appartiene una derrata alimentare; ravvicinamento delle legislazioni degli Stati membri relative alle unità di misura; livello sonoro ammissibile e dispositivo di scappamento dei veicoli a motore; trattori agricoli o forestali a ruote a carreggiata stretta; comandi dei trattori agricoli o forestali a ruote; frenatura dei trattori agricoli o forestali a ruote; posto di guida, sportelli e finestrini dei trattori agricoli o forestali a ruote; dispositivi di protezione, installati posteriormente; accisa applicata al tabacco lavorato; valori unitari e specificazioni tecniche delle monete metalliche in euro; denominazione dei prodotti tessili e relativa etichettatura … e potrei continuare.</p>
      <p sl="en">Non c’è un minimo angolo nascosto della nostra esistenza nazionale così lontana dove Bruxelles non abbia allungato le mani, soffocando la luce naturale e bloccando la crescita spontanea.</p>
      <p sl="en">Se Bruxelles si limitasse alle questioni transfrontaliere, nessuno avrebbe problemi.</p>
    </intervention>
    <intervention id="3-194-000" speaker_id="96710" name="Jens ROHDE" is_mep="True" mode="spoken" nationality="Denmark" birth_date="18-04-1970" birth_place="Holstebro" p_group="Group of the Alliance of Liberals and Democrats for Europe" m_state="DK">
      <p sl="da">Signor Presidente, durante la discussione si è detto molto riguardo alla relazione dell’onorevole Hökmark sul programma relativo alla politica in materia di spettro radio, tema che devo ammettere non suona molto affascinante. In realtà si tratta di vedere se in futuro sarà possibile garantire ai cittadini connessioni a banda larga e trasmissioni dati a basso prezzo. Sarò molto breve: guardando al futuro è incredibile che i negoziatori, e il relatore nello specifico, siano riusciti a ottenere una così ampia maggioranza a favore del documento oggetto della votazione odierna. È stato il risultato di una squisita abilità politica di cui rendo onore al relatore, onorevole Hökmark.</p>
    </intervention>
    <intervention id="3-195-000" speaker_id="96772" name="Peter JAHR" is_mep="True" mode="spoken" nationality="Germany" birth_date="24-04-1959" birth_place="Burgstädt" m_state="DE">
      <p sl="de">Signor Presidente, essendo le frequenze radio una risorsa rara e preziosa nella società moderna, è logico coordinarne con efficienza l’utilizzo in tutta Europa. L’ampio accesso allo spettro radio è importante non solo per le imprese, ma anche per i cittadini dell’Unione europea. Per questo motivo occorre impegnarsi a fondo per sviluppare questa politica in base agli interessi economici, sociali e culturali. Nello specifico, non dobbiamo permettere che questo regolamento comprometta le trasmissioni senza fili usate in Germania nei teatri regionali, ai concerti rock e nelle chiese.</p>
      <p sl="de">Inoltre, chiedo alla Commissione di unirsi agli Stati membri per collaborare in questo settore senza interferire con le competenze loro attribuite.</p>
    </intervention>
    <intervention id="3-197-000" speaker_id="96709" name="Morten LØKKEGAARD" is_mep="True" mode="spoken" nationality="Denmark" m_state="DK">
      <p sl="da">Signor Presidente, dopo la votazione odierna sul registro dei rappresentanti di interesse, credo sia importante affermare che il lobbismo è un’attività sostanzialmente positiva. In realtà si tratta di un elemento indispensabile del processo democratico, senza il quale le conoscenze dei politici, i fatti e le opinioni sui vari aspetti della società sarebbero anche troppo limitati. Pertanto, tutti noi deputati e la stampa abbiamo la responsabilità di fare in modo che, dietro a quello che facciamo, ci sia un’analisi critica ma anche veritiera delle cose.</p>
      <p sl="da">Inoltre aggiungo che, come sappiamo, il meglio è il peggior nemico del bene. La richiesta di trasparenza pienamente legittima, visibile nella discussione e nella votazione odierna, deve necessariamente essere equilibrata per non distruggere, con le migliori delle intenzioni, un sistema ben funzionante. La richiesta di trasparenza totale, la registrazione obbligatoria di ogni singola cosa alla luce del sole, un comitato di controllo etico e così via sono, nella migliore delle ipotesi, espressioni di ingenuità e, nella peggiore, elementi di un programma politico populista che farà più male che bene. Qui si tratta di fiducia. Se necessari, i controlli devono essere commisurati a quanto concretamente fattibile nel rispetto del processo operativo. Inoltre, contesto il voto sul paragrafo 9. Durante la rapidissima votazione ho avuto l’impressione che non ci sia stato comunicato il giusto risultato.</p>
    </intervention>
    <intervention id="3-199-000" speaker_id="96710" name="Jens ROHDE" is_mep="True" mode="spoken" nationality="Denmark" birth_date="18-04-1970" birth_place="Holstebro" p_group="Group of the Alliance of Liberals and Democrats for Europe" m_state="DK">
      <p sl="da">Signor Presidente, concordo appieno con l’onorevole Løkkegaard; non sono certo che, con la votazione sul paragrafo 9, abbiamo ottenuto il giusto risultato, ma se così fosse quest’Assemblea non darebbe prova di una percezione esattamente corretta della realtà. È indubbio che dovremmo dimostrare la massima trasparenza, ma prescriverci la pubblicazione dei nomi di tutte le persone con cui teniamo un incontro è, ovviamente, del tutto assurdo. Quando un incontro può dirsi tale? È necessaria una definizione. È incontro anche quello che avviene in un corridoio, in autobus o in un qualunque altro posto? Rientrano in questa fattispecie anche le conversazioni telefoniche o tramite Internet? Quando un incontro si classifica come tale? Come ci si comporta con molti degli esponenti di movimenti ribelli dell’Africa settentrionale che incontriamo oggi? Dovranno vedere i loro nomi pubblicati sui giornali? Spero bene di no. A questo proposito, sarebbe logico garantire sempre la possibilità di tenere incontri riservati. Ad ogni modo, non contribuirò mai a violazioni di tale riservatezza.</p>
    </intervention>
    <intervention id="3-200-000" speaker_id="28422" name="Alfredo ANTONIOZZI" is_mep="True" mode="spoken" nationality="Italy" birth_date="18-03-1956" birth_place="Cosenza" p_group="Group of the European People's Party (Christian Democrats)" m_state="IT">
      <p sl="it">Signor Presidente, rendere facilmente verificabili le modalità di adozione delle decisioni per i cittadini così come i processi, gli elementi e le risorse che le hanno influenzate, contribuisce sia a garantire un’ampia trasparenza, sia a colmare quella distanza tra Istituzioni europee e cittadini, di cui spesso si parla in relazione alla legittimità e al cosiddetto deficit democratico dell’Unione europea.</p>
      <p sl="it">Numerosi progressi sono già stati compiuti in questi anni. Basti pensare al registro dei rappresentanti di interessi, adottato dal Parlamento europeo nel 1996, o alla proposta della Commissione al Parlamento europeo del 2006 di un registro unico per i lobbisti. L’approvazione da parte di quest’Aula della relazione Stubb-Friedrich ha portato alla creazione di un gruppo di lavoro congiunto. Possiamo affermare che i risultati raggiunti da questo gruppo, in relazione agli obiettivi prefissati dal Parlamento possono dirsi più che soddisfacenti.</p>
      <p sl="it">Condivido appieno la relazione del collega Casini, in quanto la trasparenza delle istituzioni politiche è una condizione imprescindibile della legittimità. Per questo ho dato il mio sostegno alla proposta.</p>
    </intervention>
    <intervention id="3-201-000" speaker_id="96818" name="Salvatore IACOLINO" is_mep="True" mode="spoken" nationality="Italy" birth_date="18-11-1963" birth_place="Favara" p_group="Group of the European People's Party (Christian Democrats)" m_state="IT">
      <p sl="it">Signor Presidente, non v’è dubbio che questo regolamento segna un passo importante nel processo che deve mettere al centro dell’attenzione le Istituzioni europee. Più trasparenza, più pubblicità, più limpidezza nei comportamenti e accessibilità delle informazioni e, finalmente, la formazione di un registro comune sulla trasparenza.</p>
      <p sl="it">Se pensiamo che negli Stati Uniti d’America la relativa disciplina delle lobby è stata predisposta nel lontano 1948, ci rendiamo conto che certamente esse svolgono un ruolo e, seppur prevalentemente portatrici di interessi prevalentemente egoistici, vanno tenute nel debito conto. Si tratta di un progetto di relazione che guarda al futuro e, pur non costituendo un punto d’approdo, è sicuramente un modo per difendere la correttezza delle attività e delle decisioni delle Istituzioni europee. Per questo ho votato a favore, convinto dell’assoluta essenzialità di questo percorso.</p>
    </intervention>
    <intervention id="3-202-000" speaker_id="28117" name="Jim HIGGINS" is_mep="True" mode="spoken" nationality="Ireland" birth_date="04-05-1945" birth_place="Ballyhaunis" p_group="Group of the European People's Party (Christian Democrats)" m_state="IE">
      <p sl="en">Signor Presidente, credo che dovremmo essere grati al Sunday Times per aver portato alla luce lo scandalo degli emendamenti di legge in cambio di tangenti.</p>
      <p sl="en">A seguito di tali rivelazioni, l’Ufficio di Presidenza ha istituito, come sapete, un gruppo di lavoro incaricato di introdurre codici di condotta vincolanti per tutti i membri del Parlamento europeo. Oggi siamo passati alla seconda fase di questo intervento chiarificatore, con la votazione ad ampia maggioranza della relazione in oggetto.</p>
      <p sl="en">A mio parere, il Registro dei lobbisti era necessario da tempo. Nondimeno nutro alcune riserve, a cominciare dal fatto che dovrebbe avere carattere obbligatorio. Si tratta però di un passo nella giusta direzione e va detto che in realtà i lobbisti stessi, quelli degni di stima, si confrontano fra loro e sono favorevoli all’obbligo di registrazione.</p>
      <p sl="en">Mi delude però la mancata adesione del Consiglio. Mi permetto di ricordare che i tre membri del Parlamento europeo coinvolti nel recente scandalo hanno tutti ricoperto incarichi di governo.</p>
      <p sl="en">La registrazione dei lobbisti è una questione di grande importanza, come pure l’attività che queste persone svolgono. Dobbiamo dunque insistere e considerare le nuove disposizioni un esperimento che, si spera, acquisirà carattere obbligatorio in futuro.</p>
    </intervention>
    <intervention id="3-203-000" speaker_id="4555" name="Daniel HANNAN" is_mep="True" mode="spoken" nationality="United Kingdom" birth_date="01-09-1971" birth_place="Lima" p_group="European Conservatives and Reformists Group - Vice" m_state="GB">
      <p sl="en">Signor Presidente, il lobbista che si rechi a Bruxelles intuisce immediatamente che questo sistema è stato messo a punto da e per persone come lui. Generalmente si tratta di un uomo, sebbene accada sempre più spesso di vedere il suo equivalente femminile attraversare con passo deciso i nostri corridoi indossando il classico completo maschile.</p>
      <p sl="en">In questo sistema le decisioni vengono prese (sarei tentato di dire in stanze dense di fumo, ma oggigiorno fumare è proibito) a porte chiuse, estromettendo gli elettori. Ne abbiamo avuto un perfetto esempio con il nuovo corpus di divieti e restrizioni applicabile alla medicina erboristica e alternativa, entrato in vigore alcune settimane fa. Un divieto simile non sarebbe mai stato approvato da un parlamento nazionale per l’esposizione di quest’ultimo alla rabbia degli elettori. I grandi gruppi farmaceutici hanno però compreso di potersi servire della compagine europea, proprio in virtù della sua maggiore invulnerabilità all’opinione pubblica, per ottenere il risultato precluso ai governi nazionali. In sostanza, sono favorevole al Registro, che ho votato e che ha ricevuto il sostegno del mio gruppo; tuttavia, la vera soluzione sta nell’allontanare il potere dalle istituzioni di Bruxelles e Strasburgo, che non rispondono del proprio operato, per restituirlo agli organismi che rendono davvero conto delle proprie azioni, ossia i parlamenti democratici nazionali.</p>
    </intervention>
    <intervention id="3-205-000" speaker_id="4555" name="Daniel HANNAN" is_mep="True" mode="spoken" nationality="United Kingdom" birth_date="01-09-1971" birth_place="Lima" p_group="European Conservatives and Reformists Group - Vice" m_state="GB">
      <p sl="en">Signor Presidente, il governo di Singapore e le autorità di Hong Kong e Shanghai stanno svuotando Londra e gli altri centri finanziari europei cercando di assumere quanti si sono rifugiati all’estero per gli eccessivi oneri normativi imposti dall’Unione europea. La nostra generazione assiste a un epico spostamento della ricchezza e dell’imprenditoria dall’Europa all’Asia. Siamo condannati a vivere in un’epoca nella quale, da un lato, l’Asia ha scoperto i segreti della decentralizzazione, del potere diffuso, dell’imprenditoria e della responsabilità personale, mentre, dall’altro lato, questa parte del mondo procede nella direzione opposta imitando gli antichi imperi asiatici (i Ming, i Mogul e gli ottomani) e il loro assetto di regolamentazione, uniformazione, normalizzazione e tassazione.</p>
      <p sl="en">Ovviamente sono il mio paese e la mia capitale, Londra, a subire più di ogni altro le conseguenze delle nuove restrizioni; ma è nell’interesse dell’intera Unione che si impedisca un simile esodo di risorse, posti di lavoro e imprese dall’Europa verso economie più giovani e vitali. Anche in questo caso, la soluzione consiste nel restituire potere alle autorità nazionali, che hanno ricevuto un’autentica dimostrazione di sostegno e fiducia da parte degli elettori.</p>
    </intervention>
    <intervention id="3-207-000" speaker_id="96710" name="Jens ROHDE" is_mep="True" mode="spoken" nationality="Denmark" birth_date="18-04-1970" birth_place="Holstebro" p_group="Group of the Alliance of Liberals and Democrats for Europe" m_state="DK">
      <p sl="da">Signor Presidente, l’India è la più grande democrazia del mondo, costituisce uno dei mercati in più rapida espansione su scala internazionale e si avvia a diventare un’economia basata sulla conoscenza. Alla luce di tali considerazioni, è indubbiamente opportuno concludere un accordo di libero scambio, che rientra nei nostri stessi interessi. Mi chiedo dunque quali siano i motivi dietro l’opposizione della sinistra. Com’è possibile osteggiare l’affrancamento dalla povertà di milioni di indiani e com’è possibile che la sinistra sia contraria all’impegno a favore di un mercato aperto per le imprese europee? Lo trovo incomprensibile. Non riesco a capire perché sia così difficile imparare dalla storia. Il libero scambio è un bene! Il libero scambio è un bene! Il libero scambio è un bene! Il libero scambio determina crescita, libertà per i cittadini e, di conseguenza, pace.</p>
    </intervention>
    <intervention id="3-208-000" speaker_id="97344" name="Paul MURPHY" is_mep="True" mode="spoken" nationality="Ireland" birth_date="13-04-1983" birth_place="Dublin" p_group="Confederal Group of the European United Left - Nordic Green Left" m_state="IE">
      <p sl="en">Signor Presidente, ho espresso voto contrario alla proposta di risoluzione sulle trattative per un accordo di libero scambio con l’India. Sono del parere che la conclusione di un simile accordo, negoziato dalla Commissione europea, avvantaggerebbe soltanto le grandi multinazionali, in India come in Europa.</p>
      <p sl="en">Al contrario dell’ultimo oratore, non ritengo che i negoziati commerciali siano animati dall’intenzione di affrancare gli indiani dalla povertà e migliorarne il tenore di vita, bensì dalle mire di quelle grande società interessate ad accrescere il proprio accesso ai mercati e i propri profitti.</p>
      <p sl="en">Mi schiero con gli agricoltori, i sindacalisti e gli operai indiani che, versando in condizioni di indigenza, si oppongono all’accordo di libero scambio perché condurrebbe a un ulteriore peggioramento del tenore di vita e delle condizioni di lavoro per ampi settori della manodopera indiana, e in particolare per quanti operano nel vasto mercato informale.</p>
      <p sl="en">Inoltre, il contenuto di questo accordo e la sua spinta per l’attuazione dei diritti di proprietà intellettuale e dell’esclusività dei dati compromettono l’accesso a farmaci generici che vengono prodotti in India e venduti a prezzi contenuti. Questi farmaci sono di importanza fondamentale per chi, in tutto il mondo, è affetto da HIV-AIDS o da patologie simili ma non può acquistare medicinali di marca per le speculazioni delle grandi case farmaceutiche private.</p>
    </intervention>
    <intervention id="3-209-000" speaker_id="96686" name="Mitro REPO" is_mep="True" mode="spoken" nationality="Finland" birth_date="03-09-1958" birth_place="Heksinki" p_group="Group of the Progressive Alliance of Socialists and Democrats in the European Parliament" m_state="FI">
      <p sl="fi">Signor Presidente, l’accordo di libero scambio che verrà firmato con l’India è il più notevole fra quelli finora negoziati dall’Unione europea. L’UE deve porre l’accento sulla responsabilità sociale; sappiamo infatti molto bene che i principali problemi del paese riguardano lo sfruttamento minorile, la povertà e le diseguaglianze.</p>
      <p sl="fi">Ci apprestiamo a concludere un accordo commerciale del quale beneficeranno l’industria e le grandi imprese dell’Europa. Trarrà vantaggio dai bassi costi di manodopera dell’India, ovviamente, anche il consumatore europeo, che ad esempio dovrà pagare prezzi inferiori per beni e servizi; tuttavia, non si può permettere che ciò accada se le conseguenze ricadranno sui produttori primari indiani.</p>
      <p sl="fi">È ipocrita sostenere che l’Unione europea svolge il ruolo di apripista nel settore della responsabilità sociale. L’UE dovrebbe, da un lato, offrire i vantaggi derivanti dal libero commercio e, dall’altro, insistere per una risoluzione dei problemi vigilando sul processo. Occorre altresì che la Commissione inserisca nell’accordo di libero scambio clausole vincolanti circa i diritti umani, gli standard sociali e ambientali nonché la responsabilità sociale d’impresa, assicurandosi che tali richieste vengano soddisfatte.</p>
    </intervention>
    <intervention id="3-210-000" speaker_id="96709" name="Morten LØKKEGAARD" is_mep="True" mode="spoken" nationality="Denmark" m_state="DK">
      <p sl="da">Signor Presidente, naturalmente è interessante e, a suo modo, affascinante che continuino a esistere membri di questo Parlamento contrari al libero scambio; lo trovo, in un certo senso, fantastico. Vorrei però dichiarare il mio pieno sostegno alla liberalizzazione del commercio, che considero la direzione da intraprendere, anche nel caso dell’India. La ragione per cui il percorso è stato così lungo è da rintracciarsi, ovviamente, nei problemi legati a vari dettagli (dettagli di un certo peso, potremmo dire), ovvero la questione dei farmaci generici che ha citato anche il precedente oratore. Mi rivolgo a entrambe le parti in causa, Unione europea e India, affinché risolvano il problema facendo salva la proprietà intellettuale, un aspetto assolutamente essenziale, e offrendo al contempo strumenti pratici per consentire ai numerosi poveri indiani l’accesso ai farmaci a prezzi contenuti.</p>
      <p sl="da">Da ultimo, alcuni sostengono che non dovremmo seguire un iter bilaterale nelle trattative e concludere accordi bilaterali, poiché ciò sarebbe in contraddizione con i negoziati dell’Organizzazione mondiale del commercio (OMC). A mio parere, questa iniziativa è del tutto in linea con l’operato dell’OMC; dovremmo piuttosto evitare che i nostri sforzi si risolvano in un nulla di fatto, come accade nel contesto dell’organizzazione. L’elaborazione di accordi bilaterali di questo tipo è semplicemente indispensabile e incontra tutto il mio favore.</p>
    </intervention>
    <intervention id="3-212-000" speaker_id="96710" name="Jens ROHDE" is_mep="True" mode="spoken" nationality="Denmark" birth_date="18-04-1970" birth_place="Holstebro" p_group="Group of the Alliance of Liberals and Democrats for Europe" m_state="DK">
      <p sl="da">Signor Presidente, quando si discute di libero scambio in quest’Aula i risultati sono sempre sorprendenti; tornano puntualmente le vecchie frequenze di Radio Tirana, o perlomeno è questa l’impressione che ci lasciano le prese di posizione della sinistra sul tema, a dimostrazione del fatto che non hanno appreso nulla dalla storia.</p>
      <p sl="da">Parliamo adesso del Giappone. Il paese costituisce una delle principali economie mondiali, al pari dell’Unione europea. Insieme rappresentiamo un quinto dell’interscambio globale, investiamo somme cospicue nelle rispettive economie e coltiviamo interessi comuni a livello internazionale; eppure i negoziati progrediscono con lentezza. Invito dunque a segnalare, dal canto nostro, l’intenzione di eliminare ogni ostacolo. Dobbiamo accettare la necessità di concessioni da ambo le parti, perché assieme le nostre economie possono completarsi a vicenda e generare innovazione, crescita e posti di lavoro.</p>
    </intervention>
    <intervention id="3-213-000" speaker_id="96709" name="Morten LØKKEGAARD" is_mep="True" mode="spoken" nationality="Denmark" m_state="DK">
      <p sl="da">Signor Presidente, desidero semplicemente unirmi alle osservazioni già formulate. Senza dubbio, una delle difficoltà da parte giapponese sta negli ostacoli tecnici estremamente elevati che caratterizzano e hanno sempre caratterizzato la società del paese. L’Europa dovrebbe rivolgere un fermo appello al Giappone affinché superi questa chiusura e intervenga sugli ostacoli tecnici.</p>
      <p sl="da">Fa da sfondo a questo processo un evento certamente tragico, ovvero la catastrofe che il Giappone si trova ad affrontare. Nondimeno possiamo intravedervi almeno un risvolto positivo, nella misura in cui il paese ha l’opportunità di riflettere e comprendere l’effettiva urgenza di un aiuto dall’esterno; è infatti indispensabile che le imprese di altre regioni del mondo offrano il proprio sostegno. Le circostanze potrebbero indurre il Giappone a guardare avanti e considerare la situazione con occhi nuovi, eliminando i numerosi ostacoli tecnici.</p>
    </intervention>
    <intervention id="3-214-000" speaker_id="1164" name="Bruno GOLLNISCH" is_mep="True" mode="spoken" nationality="France" birth_date="28-01-1950" birth_place="Neuilly-sur-Seine" p_group="Non" m_state="FR">
      <p sl="fr">Signor Presidente, desidero ricordare al collega della sinistra, l’onorevole Murphy, che Marx era favorevole al libero scambio con l’India. Vorrei inoltre rammentare agli onorevoli colleghi liberali, in particolare all’onorevole Rohde, che il suo sostegno era motivato dagli effetti devastanti del libero commercio; secondo Marx, i disonorevoli interessi che muovevano la borghesia britannica avevano scarsa importanza e la società indiana doveva essere distrutta per affrettare l’inizio della rivoluzione globale.</p>
      <p sl="fr">Da parte mia, ritengo che non dovremmo assumere posizioni dogmatiche sul tema. L’applicazione sistematica del libero scambio non arreca necessariamente vantaggi, ma può risultare positiva in un contesto di parità concorrenziale. Nel caso del Giappone, rappresenta una soluzione valida in numerosi settori, ma riconosco ad esempio il diritto del paese a proteggere il proprio mercato del riso, tutelando i produttori, assicurando loro prezzi più elevati dei corsi internazionali e opponendosi a importazioni su vasta scala che annienterebbero il ceto agricolo; allo stesso modo, sostengo il diritto delle nostre economie a proteggere determinati comparti.</p>
      <p sl="fr">Non ho dunque espresso voto favorevole alla risoluzione di maggioranza, preferendo altri testi che, a mio avviso, sembravano più adeguati. È necessario stabilire un contesto di parità concorrenziale, ma soltanto in settori definiti chiaramente.</p>
    </intervention>
    <intervention id="3-216-000" speaker_id="96710" name="Jens ROHDE" is_mep="True" mode="spoken" nationality="Denmark" birth_date="18-04-1970" birth_place="Holstebro" p_group="Group of the Alliance of Liberals and Democrats for Europe" m_state="DK">
      <p sl="da">Signor Presidente, in realtà sarei rimasto sorpreso se i colleghi francesi non avessero inneggiato al protezionismo. Ma adesso bando ai dogmatismi. Passiamo a trattare di foreste e, a questo proposito, discutiamo oggi la relazione del Parlamento sul Libro verde della Commissione "La protezione e l’informazione sulle foreste nell’UE". Le foreste europee, che assolvono numerose funzioni sul piano sociale, economico e ambientale, apportano senza dubbio un contributo significativo al superamento della crisi climatica, offrendo per la verità una soluzione molto efficace, nonché al raggiungimento dell’obiettivo dell’UE per il 2020. Il Venstre, partito liberare danese, accoglie dunque con soddisfazione la votazione odierna, grazie alla quale, da un lato, la tutela del patrimonio boschivo sarà più coesa e orientata a una prospettiva di lungo termine e, dall’altro, si conferma il nostro impegno a favore della competitività globale del settore forestale europeo. Nondimeno, ci stupisce l’approvazione della proposta di istituire un divieto edilizio trentennale per i terreni su cui si è sviluppato un incendio. Di fronte alla criminalità, la tipica soluzione della sinistra è imporre divieti indiscriminati, per giunta con una durata di trent’anni. Ovviamente, siamo contrari al provvedimento.</p>
    </intervention>
    <intervention id="3-217-000" speaker_id="97131" name="Giommaria UGGIAS" is_mep="True" mode="spoken" nationality="Italy" birth_date="29-03-1961" birth_place="Villanova Monteleone" p_group="Group of the Alliance of Liberals and Democrats for Europe" m_state="IT">
      <p sl="it">Signor Presidente, come relatore ombra del gruppo ALDE sono pienamente soddisfatto del risultato raggiunto attraverso l’odierna votazione. Il dossier Arsenis sulla protezione delle foreste è una relazione d’indirizzo, una base per attestare come il Parlamento europeo intende affrontare la tutela del nostro patrimonio boschivo e l’adattamento delle foreste al cambiamento climatico. Oggi il Parlamento europeo ha espresso con chiarezza il proprio punto di vista, alla luce del quale aspettiamo le conseguenti proposte della Commissione per poter definire ancora più nel dettaglio le politiche di settore.</p>
      <p sl="it">Vorrei ringraziare particolarmente Kriton Arsenis per la competenza e la serietà del lavoro svolto, che si è sviluppato attraverso una discussione lunga e non facile perché – come ben sappiamo – la situazione delle foreste non è identica in tutti gli Stati membri. Ciononostante, abbiamo trovato punti d’incontro e raggiunto anche particolari obiettivi, come quello di sottrarre alla speculazione edilizia alcune parti o quello di una maggiore protezione delle foreste di pregio per la biodiversità, quali quelle nordboreali e del Mediterraneo, e un divieto di edificazione sui terreni colpiti da natura dolosa.</p>
      <p sl="it">Signor Presidente, come ribadito, questo è di grande importanza per molti paesi mediterranei, compresa la sua Grecia.</p>
    </intervention>
    <intervention id="3-218-000" speaker_id="1929" name="Christa KLASS" is_mep="True" mode="spoken" nationality="Germany" birth_date="07-11-1951" birth_place="Osann" p_group="Group of the European People's Party (Christian Democrats)" m_state="DE">
      <p sl="de">Signor Presidente, le foreste rappresentano il nostro futuro e il nostro paesaggio culturale; vengono curate attentamente affinché offrano una serie di servizi ai cittadini e all’ambiente, fra cui la produzione di ossigeno, lo stoccaggio di carbonio e la creazione di un habitat per la fauna e la flora. I responsabili della gestione del patrimonio boschivo ricevono compensi miseri, se non nulli, per assolvere queste funzioni invisibili e date per scontate da molti cittadini. In questo contesto, diventa ancor più essenziale tener conto della componente economica delle foreste, che comprende l’industria del legname e, in misura crescente, la produzione di biomasse destinate non solo al riscaldamento, ma anche alla generazione di elettricità. In futuro dovremo rafforzare e sfruttare maggiormente il valore economico delle superfici boschive, con un’assunzione di responsabilità a livello nazionale e personale.</p>
      <p sl="de">Ci attendiamo che la Commissione elabori un Libro bianco che rispetti tale approccio globale e sia, anzi, imperniato su di esso, allo scopo di vigilare sulla sopravvivenza delle foreste e garantire la nostra disponibilità a investire in tal senso. Se pianto un chicco di grano, penso soltanto al presente; se però piano un albero, guardo al futuro.</p>
    </intervention>
    <intervention id="3-219-000" speaker_id="28127" name="Lena EK" is_mep="True" mode="spoken" nationality="Sweden" birth_date="16-01-1958" birth_place="Mönsterås" p_group="Group of the Alliance of Liberals and Democrats for Europe" m_state="SE">
      <p sl="sv">Signor Presidente, le condizioni di gestione delle foreste variano notevolmente da una regione all’altra dell’Europa. Il livello nazionale è pertanto il più appropriato per discutere la legislazione in materia; peraltro, il trattato di Lisbona non dà fondamento a una politica forestale comune europea. L’aspetto più problematico in relazione alle proposte normative sul clima e sul patrimonio boschivo sta nell’importanza fondamentale che tale patrimonio riveste per il raggiungimento degli obiettivi per il clima da parte dell’Unione europea. Le foreste svolgono un ruolo indispensabile nella transizione verso un’economia verde, ad esempio attraverso la produzione di biocombustibili da sottoprodotti forestali.</p>
      <p sl="sv">Il settore forestale non deve, pertanto, essere soggetto a norme superflue e complicate che diminuiscono la competitività dei suoi prodotti rispetto ai combustibili fossili. Appare, ad esempio, molto singolare la proposta di introdurre criteri di sostenibilità vincolanti per una risorsa rinnovabile quale le foreste quando non esistono requisiti simili per i combustibili fossili come il carbone.</p>
      <p sl="sv">Continuerò a oppormi alla conduzione di una politica forestale comune europea anche in futuro, sostenendo piuttosto investimenti nelle attività di ricerca, educazione, informazione e innovazione legate alla prevenzione degli effetti del cambiamento climatico sul nostro patrimonio boschivo. Grazie.</p>
    </intervention>
    <intervention id="3-222-000" speaker_id="97344" name="Paul MURPHY" is_mep="True" mode="spoken" nationality="Ireland" birth_date="13-04-1983" birth_place="Dublin" p_group="Confederal Group of the European United Left - Nordic Green Left" m_state="IE">
      <p sl="en">Signor Presidente, ho espresso voto contrario alla relazione sulla politica estera e di sicurezza comune dell’Unione europea; mi dissocio completamente dalle opinioni e dalle idee che esprime circa il ruolo, presente e futuro, del nostro continente nel mondo.</p>
      <p sl="en">In sostanza, la relazione propugna un’Europa militarizzata e imperialista, difendendo una strategia aggressiva di approvvigionamento delle materie prime e criticando, testualmente, “una distinzione troppo rigida tra le operazioni di gestione delle crisi militari e civili”. Questo linguaggio cela l’intenzione di militarizzare ulteriormente la politica estera. Inoltre, il testo esprime compiacimento per l’accordo di scambio con la Colombia, nonostante le centinaia di sindacalisti assassinati negli ultimi anni perché colpevoli di rappresentare i lavoratori.</p>
      <p sl="en">Con grande ipocrisia la relazione annovera i disordini sociali in una nuova generazione di sfide e rischi per la sicurezza. Quale ipocrisia! Dopo aver seminato povertà e miseria in tutto il mondo, il capitalismo è ora incapace di affrontarne le conseguenze. Ogni popolo ha diritto a difendere i propri interessi legittimi e adoperarsi per un futuro migliore senza alcuna interferenza da parte delle grandi potenze politiche, economiche e militari.</p>
    </intervention>
    <intervention id="3-223-000" speaker_id="97193" name="Antonello ANTINORO" is_mep="True" mode="spoken" nationality="Italy" birth_date="03-08-1960" birth_place="Palermo" p_group="Group of the European People's Party (Christian Democrats)" m_state="IT">
      <p sl="it">Signor Presidente, vorrei preliminarmente dire – sperando che non venga sottratto dal tempo a mia disposizione – che, a proposito di ipocrisie, siamo rimasti veramente in pochi a credere in determinate cose. Ciascuno di noi interviene con dichiarazioni di voto dopo le votazioni: saremo circa cinque o sei, ci ascoltiamo reciprocamente e forse siamo ripresi dalla televisione. Ma è tutto davvero abbastanza triste.</p>
      <p sl="it">Per questo vorrei suggerire – cosa che farò sicuramente in occasione della prossima riunione del gruppo PPE – che le dichiarazioni di voto siano espresse d’ora in avanti precedentemente alla votazione stessa, in modo che forse, parlandoci e ascoltandoci, potremmo anche convincerci a vicenda di come votare, piuttosto che sottostare a una sorta di gioco di squadra predefinito.</p>
      <p sl="it">Detto ciò, nella mia dichiarazione annunciavo di aver votato favorevolmente. Continuo a credere in quest’Europa, così come continuo a credere all’efficacia della presenza di un Alto Commissario. Continuo tuttavia a pensare che gli Stati membri ci credono molto meno di quanto non ci crediamo noi. Sarebbe dunque forse il caso di constatare – come ribadito stamani alla signora Ashton e altresì in altre occasioni – che se quest’Europa non smette di essere parzialmente economica, divenendo invece più politica, anche la nostra funzione probabilmente non potrà esplicarsi al meglio.</p>
    </intervention>
    <intervention id="3-224-000" speaker_id="23788" name="Adam BIELAN" is_mep="True" mode="spoken" nationality="Poland" birth_date="12-09-1974" birth_place="Gdańsk" m_state="PL">
      <p sl="pl">Signor Presidente, convengo sulla necessità che la politica estera dell’UE tenga conto della dimensione esterna propria dello spazio europeo di libertà, sicurezza e giustizia. Accolgo dunque con favore qualunque azione concorra alla promozione della pace, della stabilità e dello stato di diritto in paesi e regioni interessati da crisi. Condivido altresì l’impegno per il partenariato transatlantico, uno dei capisaldi della politica estera dell’UE, che mira alla realizzazione di un mercato senza barriere con gli Stati Uniti.</p>
      <p sl="pl">Dal punto di vista della Polonia, riveste particolare importanza la politica verso l’Europa orientale. La relazione giudica necessaria l’integrazione politica ed economica con i vicini dell’UE; invoca altresì un approccio coerente nei negoziati per un nuovo accordo con la Russia esortando a prestare attenzione allo stato di diritto nonché alla protezione dei diritti dell’uomo nel paese. Il testo afferma inoltre la necessità di intensificare i negoziati di adesione della Turchia e attuare un impegno costante nel processo di adesione dei Balcani.</p>
    </intervention>
    <intervention id="3-225-000" speaker_id="97228" name="Pino ARLACCHI" is_mep="True" mode="spoken" nationality="Italy" birth_date="21-02-1951" birth_place="Gioia Tauro" p_group="Group of the Alliance of Liberals and Democrats for Europe" m_state="IT">
      <p sl="en">Signor Presidente, ho votato a favore della relazione per l’approccio moderato alle più urgenti fra le questioni di politica estera e di sicurezza.</p>
      <p sl="en">Grazie agli emendamenti proposti dall’Alleanza progressista di Socialisti e Democratici, si sono adoperate formulazioni più costruttive circa il dialogo su Russia e Iran.</p>
      <p sl="en">Hanno contribuito a migliorare la struttura della relazione anche gli emendamenti relativi alla strategia dell’UE in Afghanistan</p>
      <p sl="en">La relazione Albertini segna un passo avanti verso il miglioramento della politica di sicurezza dell’UE. Pur sostenendo gli sforzi e l’impegno del relatore, devo ricordare che l’Unione europea è ancora lontana dall’avere una strategia di lungo termine coerente in questo campo. Il suo contributo alla pace e alla stabilità globali resta modesto e fin troppo dipendente dal concetto statunitense di sicurezza internazionale nonché dall’approccio “dell’ago”in tale ambito.</p>
      <p sl="en">Adoperiamoci per una strategia estera e di sicurezza più autonoma e incentrata sull’Unione europea; è questo il risultato che i cittadini europei si attendono da noi e che dovremmo assicurare loro.</p>
    </intervention>
    <intervention id="3-226-000" speaker_id="96668" name="Seán KELLY" is_mep="True" mode="spoken" nationality="Ireland" birth_date="26-04-1952" birth_place="Killarney" m_state="IE">
      <p sl="ga">Signor Presidente, mi compiaccio che un buon numero di onorevoli colleghi si sia pronunciato a sostegno della baronessa Ashton e del lavoro che svolge, o abbia proposto di parlare a una voce. Restando compatti, saremo efficaci e ci verrà prestato ascolto; in caso contrario, non otterremo nessuno di questi due risultati.</p>
      <p sl="en">Mi sono tornate alla mente le parole di un grande poeta irlandese, William Butler Yeats, che diceva: “la pace scende goccia a goccia”. È accaduto nell’Irlanda del Nord, dove l’Unione europea ha svolto un ruolo cruciale attraverso il sostegno all’International Fund for Ireland; la pace è stata coronata lo scorso fine settimana dalla riuscita delle elezioni.</p>
      <p sl="ga">Il lavoro svolto dall’Unione europea nell’Irlanda del Nord può essere replicato su scala internazionale nell’interesse della pace e dei poveri, a patto che parliamo a una sola voce e che la baronessa Ashton assolva il proprio compito con diligenza.</p>
    </intervention>
    <intervention id="3-230-000" speaker_id="96784" name="Janusz ZEMKE" is_mep="True" mode="spoken" nationality="Poland" birth_date="24-02-1949" birth_place="Kowalewo" p_group="Group of the Progressive Alliance of Socialists and Democrats in the European Parliament" m_state="PL">
      <p sl="pl">Signor Presidente, ho espresso parere favorevole alla relazione sullo sviluppo della politica di sicurezza e di difesa comune dell’UE. Nondimeno desidero precisare che la relazione non si limita a valutare tale politica, ma si concentra sul futuro e sullo sviluppo. A mio avviso, questo esercizio richiede non solo le varie valutazioni, fondate e accurate, e le parole acute che non mancano nel testo; è necessario considerare la politica di sicurezza e di difesa con serietà e da una nuova angolazione.</p>
      <p sl="pl">Credo che si debba procedere in tre direzioni. Innanzi tutto, l’Unione europea dovrebbe definire i propri interessi strategici comuni, ad esempio nel settore della sicurezza energetica e della politica di vicinato; secondariamente, l’UE deve accrescere la propria capacità di pianificazione e coordinamento delle operazioni, civili e militari, nonché della gestione delle crisi; terzo e ultimo punto, il bilancio europeo dovrebbe prevedere risorse comuni per gli interventi concertati.</p>
    </intervention>
    <intervention id="3-231-000" speaker_id="23788" name="Adam BIELAN" is_mep="True" mode="spoken" nationality="Poland" birth_date="12-09-1974" birth_place="Gdańsk" m_state="PL">
      <p sl="pl">Signor Presidente, l’interdipendenza delle organizzazioni internazionali dinanzi a problemi economici, ambientali ed energetici si fa sempre più significativa, richiedendo continui adattamenti nei rapporti con l’estero di ciascuno Stato. La politica di sicurezza richiede un’attenzione particolare da parte di tutti i paesi e, in un mondo in continua evoluzione, è soggetta a mutamenti costanti. Al centro della relazione vi è l’invito a salvaguardare l’autonomia strategica dell’Unione europea nel settore della sicurezza e della difesa, che però non tiene conto della scarsa esperienza militare dell’UE; allo stesso tempo, il documento esorta a compiere ulteriori sforzi per ampliare le opzioni operative dell’Unione. Per paesi come la Polonia, il caposaldo della politica di difesa resta la NATO. Un rafforzamento del partenariato strategico fra l’Unione europea e la NATO, insieme con la proposta di potenziare il reciproco sostegno in caso di intervento, rischia di rallentare considerevolmente le procedure per l’adozione di decisioni operative. Trovo questa relazione eccessivamente radicale e ho, pertanto, espresso voto contrario.</p>
    </intervention>
    <intervention id="3-232-000" speaker_id="97228" name="Pino ARLACCHI" is_mep="True" mode="spoken" nationality="Italy" birth_date="21-02-1951" birth_place="Gioia Tauro" p_group="Group of the Alliance of Liberals and Democrats for Europe" m_state="IT">
      <p sl="en">Signor Presidente, il documento più significativo sulla strategia di sicurezza dell’UE, adottato dal Consiglio europeo il 12 dicembre 2003, è stato redatto da Xavier Solana con il titolo “Un’Europa sicura in un mondo migliore”.</p>
      <p sl="en">Da allora sono stati compiuti scarsi progressi nel settore. L’Unione manca ancora di un’efficace strategia di sicurezza esterna e, sulla maggior parte delle questioni che la coinvolgono, continua a calcare le orme degli Stati Uniti. La relazione in esame tenta di introdurre alcuni cambiamenti positivi su aspetti di rilevanza tattica, come la gestione di crisi, la frammentazione della base industriale nel comparto europeo delle tecnologie di difesa e l’inefficacia delle 24 missioni cui l’UE partecipa su scala mondiale.</p>
      <p sl="en">Ho votato a favore del documento, nell’auspicio che il Parlamento seguiti a contribuire al potenziamento dell’autonomia strategica dell’UE in materia di sicurezza. In particolare, ci occorre una ridefinizione delle principali minacce alla nostra sicurezza dopo il tracollo del terrorismo cosiddetto islamico e l’emergere di nuovi pericoli, quali la crisi finanziaria.</p>
    </intervention>
    <intervention id="3-233-000" speaker_id="96686" name="Mitro REPO" is_mep="True" mode="spoken" nationality="Finland" birth_date="03-09-1958" birth_place="Heksinki" p_group="Group of the Progressive Alliance of Socialists and Democrats in the European Parliament" m_state="FI">
      <p sl="fi">Signor Presidente, pur avendo espresso voto favorevole, mi domando se l’Unione europea sia in grado di concorrere alla promozione della pace e della stabilità nei paesi nostri vicini, soprattutto nel caso di Siria, Libia ed Egitto.</p>
      <p sl="fi">Le nostre iniziative in Libia riveleranno l’effettivo stato della politica di sicurezza e di difesa europea. La presenza dell’Unione nel paese è giustificata dall’obiettivo di proteggere la popolazione civile e assistere i libici nella creazione di una società democratica. È ancora fresco il ricordo dei Balcani negli anni ‘90, quando l’Europa dovette affidarsi agli Stati Uniti. Ad ogni modo, la situazione in Libia ha messo in evidenza che l’UE non è una potenza militare, giacché il suo intervento è dipeso dalle iniziative indipendenti degli Stati membri.</p>
      <p sl="fi">Adesso gli avvenimenti dell’Africa settentrionale ci dimostrano che, di fatto, l’Unione continua a necessitare di preparazione e capacità sul piano militare. Il servizio per l’azione esterna è operativo da oltre un anno; possiamo dunque attenderci che raggiunga un qualche risultato.</p>
    </intervention>
    <intervention id="3-234-000" speaker_id="96956" name="Julie GIRLING" is_mep="True" mode="spoken" nationality="United Kingdom" birth_date="21-12-1956" birth_place="London" p_group="European Conservatives and Reformists Group" m_state="GB">
      <p sl="en">Signor Presidente, mi vengono in mente due parole, purtroppo non molto gentili, per descrivere lo stato attuale della politica estera e di sicurezza comune: confusione e farsa. Sfortunatamente si tratta di una farsa piuttosto triste.</p>
      <p sl="en">Negli ultimi quindici mesi la nostra cosiddetta politica comune non ha prodotto alcun impatto positivo, nonostante questo periodo le abbia offerto numerose occasioni per dimostrare la propria credibilità. Non parlo da esperto di affari internazionali, ma da persona che deve render conto ai propri elettori del valore aggiunto che l’Europa crea. Per quei cittadini sono fonte di grande preoccupazione la ripartizione poco attenta dei costi di tale politica e la scarsa supervisione dell’operato svolto.</p>
      <p sl="en">Devo render conto ai miei elettori del servizio reso da questa politica; eppure, nonostante le interminabili discussioni sui testi in esame, fatico ancora a trovare una risposta.</p>
    </intervention>
    <intervention id="3-236-000" speaker_id="23894" name="Anna ZÁBORSKÁ" is_mep="True" mode="spoken" nationality="Slovakia" birth_date="07-06-1948" birth_place="Zürich" p_group="Group of the European People's Party (Christian Democrats)" m_state="SK">
      <p sl="sk">Signor Presidente, la relazione presentata evidenzia l’importanza prioritaria che l’Unione europea deve assegnare ai diritti umani in seno alle organizzazioni internazionali, prestando particolare attenzione ai diritti delle donne e dell’infanzia nonché alla libertà di espressione. Al tempo stesso, il documento esorta gli Stati membri a sostenere la posizione dell’UE all’interno di tali organizzazioni.</p>
      <p sl="sk">Tuttavia, i cosiddetti diritti riproduttivi (che celano semplicemente, sotto un altro nome, il diritto all’aborto) costituiscono parte integrante delle finalità europee in materia di diritti umani, sebbene la diplomazia dell’Europa non segua ancora una linea coerente nella promozione della libertà religiosa in ogni suo aspetto, con particolare riguardo al rispetto dei diritti dei cristiani nel mondo. Preferirei dunque che a rappresentare me e i miei elettori fossero i diplomatici slovacchi. Questi ultimi sosterrebbero, a mio avviso, una posizione sostanzialmente diversa da quella dell’UE in questi ambiti, che sono perlopiù di competenza nazionale.</p>
    </intervention>
    <intervention id="3-237-000" speaker_id="97228" name="Pino ARLACCHI" is_mep="True" mode="spoken" nationality="Italy" birth_date="21-02-1951" birth_place="Gioia Tauro" p_group="Group of the Alliance of Liberals and Democrats for Europe" m_state="IT">
      <p sl="en">L’Unione europea continua a svolgere una funzione molto limitata a livello internazionale; il suo ruolo all’interno del sistema delle Nazioni Unite non ne rispecchia il peso democratico, economico e culturale. La presente relazione, riconoscendo tale mancanza, invita a rimuovere alcuni degli ostacoli che impediscono la piena partecipazione dell’UE all’assetto globale. Ho dunque espresso parere favorevole. L’Unione può apportare un contributo sostanziale alla pace e alla prosperità del nostro pianeta; facciamo in modo che la sua carica di civiltà si estenda al resto del mondo.</p>
    </intervention>
    <intervention id="3-238-000" speaker_id="4555" name="Daniel HANNAN" is_mep="True" mode="spoken" nationality="United Kingdom" birth_date="01-09-1971" birth_place="Lima" p_group="European Conservatives and Reformists Group - Vice" m_state="GB">
      <p sl="en">Signor Presidente, giacché potrei essere l’ultimo a intervenire, colgo l’opportunità per ringraziare i suoi collaboratori e gli interpreti per la pazienza dimostrata. Non crediate che nessuno la noti o la apprezzi.</p>
      <p sl="en">L’Unione europea procede con voracità nell’arrogarsi tutti gli orpelli e gli attributi di uno Stato nazionale: ha un proprio Parlamento, una propria moneta, un proprio Presidente, un ministro degli esteri, frontiere esterne, una bandiera e un inno; emette il proprio passaporto e la propria patente di guida. È solo questione di tempo perché chieda il riconoscimento formale della sua condizione di Stato presso le Nazioni Unite, una richiesta che, chiaramente, è stata presentata proprio adesso, con il sostegno (tanto infelice quanto, per me, sconcertante) del mio governo.</p>
      <p sl="en">Si tratta dell’ufficializzazione giuridica di un processo che, in realtà, è riscontrabile da tempo: lo spostamento di poteri che consideriamo caratteristici di uno Stato dal livello nazionale a quello europeo.</p>
      <p sl="en">Gli altri Stati membri dell’Unione europea, tuttavia, dovrebbero procedere con cautela. Il pieno riconoscimento dell’UE quale Stato fa sì, fra l’altro, che la baronessa Ashton e il Presidente Van Rompuy, rispettivamente ministro degli esteri e capo di Stato della nuova entità, possano istruirli a volontà.</p>
      <p sl="en">Sono certo che alcuni membri di quest’Assemblea non mancheranno di ricordar loro, in privato, come ogni rosa abbia le sue spine.</p>
    </intervention>
    <intervention id="3-240-250" speaker_id="96680" name="Zigmantas BALČYTIS" is_mep="True" mode="written" nationality="Lithuania" birth_date="16-11-1953" birth_place="Šilutė" p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">Ho votato a favore del documento, che codifica la direttiva 89/396/CEE del Consiglio, del 14 giugno 1989, relativa alle diciture o marche che consentono di identificare la partita alla quale appartiene una derrata alimentare. La codificazione costituisce uno strumento efficace per consolidare, attraverso un unico atto legislativo, la normativa riguardante una determinata materia. Contribuisce inoltre a una maggiore chiarezza: accade infatti spesso che disposizioni relative a una stessa questione siano sparse in atti giuridici diversi e che, a seguito di modifiche, sia difficile individuare la disposizione applicabile. La codificazione concorre altresì allo sviluppo di un diritto dell’UE più semplice, chiaro e comprensibile per i cittadini.</p>
    </intervention>
    <intervention id="3-286-500" speaker_id="96867" name="Maria da Graça CARVALHO" is_mep="True" mode="written" nationality="Portugal" m_state="PT">
      <p sl="pt">Accolgo con favore gli sforzi compiuti per chiarire il diritto dell’UE e renderlo più accessibile per tutti i cittadini. Pertanto, considerando l’importanza del commercio di prodotti alimentari, esprimo voto favorevole sulla proposta di direttiva relativa alle diciture o marche che consentono di identificare la partita alla quale appartiene una derrata alimentare. Il sistema contribuirà a fornire informazioni più accurate circa l’identità dei prodotti, concorrendo altresì allo sviluppo dell’interscambio globale.</p>
    </intervention>
    <intervention id="3-240-500" speaker_id="95281" name="Viorica DĂNCILĂ" is_mep="True" mode="written" nationality="Romania" birth_date="16-12-1963" birth_place="Roşiori de Vede" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Convengo appieno sulla necessità di tenere conto delle raccomandazioni formulate dal gruppo consultivo dei servizi giuridici del Parlamento europeo, del Consiglio e della Commissione. Ritengo infatti che la proposta in esame si limiti semplicemente a una mera codificazione dei testi esistenti, senza modificazioni sostanziali.</p>
    </intervention>
    <intervention id="3-241-000" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">La proposta in esame riguarda la mera codificazione della normativa già in vigore circa le diciture o marche che consentono di identificare la partita alla quale appartiene una derrata alimentare, senza operare modificazioni sostanziali che potrebbero richiedere un parere del Parlamento. Nondimeno vorrei ricordare che è sempre più essenziale offrire ai consumatori informazioni concrete e complete, con particolare riguardo alla partita, alla data di produzione e agli altri aspetti che consentano loro di rintracciare i movimenti di un prodotto a partire dal luogo di origine.</p>
    </intervention>
    <intervention id="3-241-500" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">La relazione in oggetto verte sulla proposta di direttiva del Parlamento e del Consiglio relativa alle diciture o marche che consentono di identificare la partita alla quale appartiene una derrata alimentare, un testo codificato. Semplificare la vita dei cittadini europei è uno dei principali obiettivi dell’UE, in virtù del quale la Commissione e il Parlamento hanno introdotto numerose modifiche legislative. Tra le attività che complicano realmente la vita del comune cittadino europeo vi sono la lettura e l’interpretazione delle diciture o marche che consentono di identificare la partita alla quale appartiene una derrata alimentare. La proliferazione di tali informazioni rende il compito ancora più difficile, oltre a contribuire al deterioramento della qualità di vita. Per porre rimedio al problema, esiste dal 1994 un accordo interistituzionale fra Parlamento, Commissione e Consiglio su un metodo di lavoro accelerato ai fini della codificazione ufficiale dei testi legislativi. Mi compiaccio di poter finalmente adottare una direttiva che, attraverso il consolidamento della direttiva 89/396/CEE, semplifica la vita dei cittadini snellendo e chiarendo il diritto dell’UE.</p>
    </intervention>
    <intervention id="3-242-000" speaker_id="23868" name="Monika BEŇOVÁ" is_mep="True" mode="written" nationality="Slovakia" birth_date="15-08-1968" birth_place="Bratislava" m_state="SK">
      <p sl="en">Il commercio di prodotti alimentari riveste importanza fondamentale nel mercato interno. La dicitura che contrassegna la partita alla quale appartiene una derrata alimentare sopperisce alla necessità di informazioni più accurate sull’identità degli alimenti, offrendo indicazioni utili laddove una derrata sia oggetto di controversie o rappresenti un pericolo per la salute dei consumatori.</p>
      <p sl="en">In considerazione della varietà di metodi identificativi adoperati, dovrebbe spettare all’operatore individuare la partita e applicarvi la dicitura o la marca corrispondente. A livello internazionale sussiste l’obbligo generale di indicare la partita di produzione o di confezionamento delle derrate alimentari pre-confezionate. L’Unione dovrebbe contribuire allo sviluppo dell’interscambio globale attuando anche queste norme.</p>
    </intervention>
    <intervention id="3-242-500" speaker_id="96771" name="Jarosław KALINOWSKI" is_mep="True" mode="written" nationality="Poland" birth_date="12-04-1962" birth_place="Wyszków" m_state="PL">
      <p sl="pl">Nell’interesse della società e dei consumatori del mercato europeo, miriamo a semplificare il maggior numero di regole e norme, affinché risultino chiare e comprensibili per ciascun cittadino. Rientra in questo esercizio anche la politica agricola comune, il cui scopo principale è garantire la sicurezza alimentare in Europa e che, in futuro, dovrebbe fondarsi sul principio della semplificazione. La codificazione della direttiva relativa alle diciture o marche che consentono di identificare la partita alla quale appartiene una derrata alimentare cerca di seguire tale approccio, agevolando la comprensione della normativa da parte dei consumatori. Allo stesso tempo, nel preservare la formulazione dei testi originari, la codificazione rispetta appieno le procedure previste per l’adozione di atti nell’Unione europea.</p>
    </intervention>
    <intervention id="3-243-000" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ho espresso parere favorevole alla relazione sulla proposta di direttiva del Parlamento europeo e del Consiglio sulle diciture o marche che consentono di identificare la partita alla quale appartiene una derrata alimentare.</p>
    </intervention>
    <intervention id="3-243-500" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">Obiettivo della proposta in esame è la codificazione dei testi legislativi esistenti sulle diciture o marche che consentono di identificare la partita alla quale appartiene una derrata alimentare. Occorrerebbe tuttavia riconoscere maggiore importanza alla disponibilità di informazioni accurate ed esaustive per i consumatori, con particolare riguardo alla partita, alla data di produzione e ad altri aspetti che consentano loro di ricostruire l’iter di un prodotto a partire dal luogo di origine.</p>
    </intervention>
    <intervention id="3-243-625" speaker_id="96999" name="Alexander MIRSKY" is_mep="True" mode="written" nationality="Latvia" birth_date="20-03-1964" birth_place="Vilna" p_group="Group of the Progressive Alliance of Socialists and Democrats in the European Parliament" m_state="LV">
      <p sl="en">La relazione dell’onorevole Karim contiene una risoluzione legislativa sulla proposta di direttiva del Parlamento europeo e del Consiglio relativa alle diciture o marche che consentono di identificare la partita alla quale appartiene una derrata alimentare (codificazione). Obiettivo della proposta è codificare la direttiva 89/396/CEE del Consiglio, del 14 giugno 1989, relativa alle diciture o marche che consentono di identificare la partita alla quale appartiene una derrata alimentare. Sono del tutto favorevole alla nuova direttiva, che sostituirà i vari atti raccolti al suo interno; la proposta lascia invariato il contenuto dei testi codificati, limitandosi a riunirli con le sole modificazioni formali che l’iter di codificazione prescrive. Ho espresso voto positivo.</p>
    </intervention>
    <intervention id="3-243-750" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Sulla base del parere del gruppo consultivo dei servizi giuridici del Parlamento europeo, del Consiglio e della Commissione, la presente relazione sulla proposta di direttiva del Parlamento europeo e del Consiglio relativa alle diciture o marche che consentono di identificare la partita alla quale appartiene una derrata alimentare giunge alla conclusione che il documento sottoposto costituisce una mera codificazione dei testi esistenti, senza modificazioni sostanziali. Ho pertanto votato a favore della proposta del Parlamento, che approva la proposta della Commissione quale adattata alle raccomandazioni del gruppo consultivo.</p>
    </intervention>
    <intervention id="3-244-000" speaker_id="97196" name="Oreste ROSSI" is_mep="True" mode="written" nationality="Italy" birth_date="24-03-1964" birth_place="Alessandria" p_group="Europe of freedom and democracy Group" m_state="IT">
      <p sl="it">Questa direttiva relativa alle diciture o marche che consentono di identificare la partita alla quale appartiene una derrata alimentare non può che vederci favorevoli, anche perché troppo spesso la malavita falsifica codici a fini illeciti. Raggruppare e semplificare tutte le normative vigenti relative alle diciture o marche non possono che facilitare i controlli e l’individuazione di eventuali abusi.</p>
    </intervention>
    <intervention id="3-245-002" speaker_id="96680" name="Zigmantas BALČYTIS" is_mep="True" mode="written" nationality="Lithuania" birth_date="16-11-1953" birth_place="Šilutė" p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">Ho votato a favore del documento, che codifica la direttiva 80/181/CEE del Consiglio, del 20 dicembre 1979, per il ravvicinamento delle legislazioni degli Stati membri relative alle unità di misura che abroga la direttiva 71/354/CEE. La codificazione costituisce uno strumento efficace per consolidare, attraverso un unico atto legislativo, la normativa riguardante una determinata materia. Contribuisce inoltre a una maggiore chiarezza: infatti, accade spesso che disposizioni relative a una stessa questione siano sparse in atti giuridici diversi e che, a seguito di modifiche, sia difficile individuare la disposizione applicabile. La codificazione concorre altresì allo sviluppo di un diritto dell’UE più semplice, chiaro e comprensibile per i cittadini.</p>
    </intervention>
    <intervention id="3-245-500" speaker_id="96867" name="Maria da Graça CARVALHO" is_mep="True" mode="written" nationality="Portugal" m_state="PT">
      <p sl="pt">Accolgo con favore gli sforzi compiuti per chiarire il diritto dell’UE e renderlo più accessibile per tutti i cittadini. Alla luce di tale impegno, e considerando l’importanza delle unità di misura per la maggior parte delle attività umane, esprimo voto favorevole sulla proposta di direttiva per il ravvicinamento delle legislazioni degli Stati membri relative alle unità di misura. Il sistema contribuirà ad accrescere l’efficienza negli ambiti della sanità e della sicurezza, nonché nelle operazioni amministrative.</p>
    </intervention>
    <intervention id="3-246-000" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">In considerazione dei pareri formulati dai servizi giuridici del Parlamento, del Consiglio e della Commissione, secondo cui la proposta della Commissione si limita alla mera codificazione dei testi esistenti senza modificazioni sostanziali, accolgo con favore l’approvazione del testo in prima lettura.</p>
    </intervention>
    <intervention id="3-246-500" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">La relazione in oggetto verte sulla proposta di direttiva del Parlamento e del Consiglio per il ravvicinamento delle legislazioni degli Stati membri relative alle unità di misura (testo codificato). Semplificare la vita dei cittadini europei è uno dei principali obiettivi dell’UE.</p>
    </intervention>
    <intervention id="3-247-000" speaker_id="23868" name="Monika BEŇOVÁ" is_mep="True" mode="written" nationality="Slovakia" birth_date="15-08-1968" birth_place="Bratislava" m_state="SK">
      <p sl="en">Le unità di misura svolgono un ruolo essenziale nel funzionamento di tutti gli strumenti di misurazione, esprimendo misure o quantità di qualsiasi genere. Poiché sono utilizzate in quasi tutti i settori dell’attività umana, è necessario assicurare la massima chiarezza nella loro applicazione, disciplinandone l’impiego a fini economici, amministrativi e di sanità o sicurezza pubblica all’interno dell’Unione europea. Gli Stati membri dovrebbero essere in grado di stabilire che gli apparecchi di misurazione adoperati sul loro territorio rechino indicazione della quantità espressa in un’unità comune riconosciuta ai sensi di legge.</p>
      <p sl="en">La direttiva in esame favorisce il funzionamento ordinato del mercato interno attraverso l’armonizzazione delle unità di misura. È dunque opportuno che la Commissione segua gli sviluppi di mercato legati alla direttiva e alla sua attuazione, prestando particolare attenzione agli eventuali ostacoli per il mercato interno e agli ulteriori interventi di armonizzazione necessari a superarli.</p>
    </intervention>
    <intervention id="3-248-000" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ho espresso voto favorevole alla relazione sul ravvicinamento delle legislazioni degli Stati membri relative alle unità di misura.</p>
    </intervention>
    <intervention id="3-248-002" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">La proposta in oggetto si limita a codificare i testi esistenti relativamente alle unità di misura, senza modificazioni sostanziali; voto dunque a favore.</p>
    </intervention>
    <intervention id="3-248-004" speaker_id="96999" name="Alexander MIRSKY" is_mep="True" mode="written" nationality="Latvia" birth_date="20-03-1964" birth_place="Vilna" p_group="Group of the Progressive Alliance of Socialists and Democrats in the European Parliament" m_state="LV">
      <p sl="en">La relazione contiene una risoluzione legislativa sulla proposta di direttiva del Parlamento europeo e del Consiglio per il ravvicinamento delle legislazioni degli Stati membri relative alle unità di misura. Obiettivo della proposta è codificare la direttiva 80/181/CEE del Consiglio, del 20 dicembre 1979, per il ravvicinamento delle legislazioni degli Stati membri relative alle unità di misura che abroga la direttiva 71/354/CEE. Trovo eccellente che la nuova direttiva sostituisca i vari atti raccolti al suo interno; inoltre, la proposta lascia invariato il contenuto dei testi codificati, limitandosi a riunirli con le sole modificazioni formali che l’iter di codificazione prescrive. Ho espresso voto favorevole.</p>
    </intervention>
    <intervention id="3-248-003" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Sulla base del parere del gruppo consultivo dei servizi giuridici del Parlamento europeo, del Consiglio e della Commissione, la presente relazione sulla proposta di direttiva del Parlamento europeo e del Consiglio per il ravvicinamento delle legislazioni degli Stati membri relative alle unità di misura giunge alla conclusione che il documento sottoposto costituisce una mera codificazione dei testi esistenti, senza modificazioni sostanziali. Ho pertanto votato a favore della proposta del Parlamento, che approva la proposta della Commissione quale adattata alle raccomandazioni del gruppo consultivo.</p>
    </intervention>
    <intervention id="3-249-500" speaker_id="96680" name="Zigmantas BALČYTIS" is_mep="True" mode="written" nationality="Lithuania" birth_date="16-11-1953" birth_place="Šilutė" p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">Ho votato a favore del documento, che codifica la direttiva 70/157/CEE concernente il livello sonoro ammissibile e il dispositivo di scappamento dei veicoli a motore. La codificazione costituisce uno strumento efficace per consolidare, attraverso un unico atto legislativo, la normativa riguardante una determinata materia. Contribuisce inoltre a una maggiore chiarezza: infatti, accade spesso che disposizioni relative a una stessa questione siano sparse in atti giuridici diversi e che, a seguito di modifiche, sia difficile individuare la disposizione applicabile. La codificazione concorre altresì allo sviluppo di un diritto dell’UE più semplice, chiaro e comprensibile per i cittadini.</p>
    </intervention>
    <intervention id="3-249-625" speaker_id="96867" name="Maria da Graça CARVALHO" is_mep="True" mode="written" nationality="Portugal" m_state="PT">
      <p sl="pt">Accolgo con favore gli sforzi compiuti per chiarire il diritto dell’UE e renderlo più accessibile per tutti i cittadini. Voto dunque a favore della proposta di direttiva concernente il livello sonoro ammissibile e il dispositivo di scappamento dei veicoli a motore, perché trovo più efficiente la formulazione della proposta di codificazione attraverso un sistema di elaborazione dati.</p>
    </intervention>
    <intervention id="3-250-000" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">La proposta in esame riguarda la mera codificazione delle legislazioni esistenti circa il livello sonoro ammissibile e il dispositivo di scappamento dei veicoli a motore. Non sono state apportate modificazioni sostanziali che richiederebbero, in particolare, la formulazione di un parere da parte del Parlamento.</p>
    </intervention>
    <intervention id="3-250-500" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">La relazione in oggetto verte sulla proposta di direttiva del Parlamento e del Consiglio concernente il livello sonoro ammissibile e il dispositivo di scappamento dei veicoli a motore, un testo codificato. Semplificare la vita dei cittadini europei è uno dei principali obiettivi dell’UE, in virtù del quale la Commissione e il Parlamento hanno intrapreso numerose modifiche legislative. Uno degli aspetti che complica realmente la vita dei cittadini dell’UE sono le continue modificazioni della normativa, che, alle volte, sono determinate dalla necessità di un aggiornamento, ma finiscono per ridurre la qualità di vita del singolo. Secondo una raccomandazione formulata dalla Commissione nel 1987, tutti gli atti modificati un massimo di dieci volte dovrebbero essere codificati, per agevolare la comprensione della legislazione dell’UE. Per porre rimedio al problema, esiste dal 1994 un accordo interistituzionale fra Parlamento, Commissione e Consiglio su un metodo di lavoro accelerato ai fini della codificazione ufficiale dei testi legislativi. Mi compiaccio di poter finalmente adottare un atto recante codificazione della direttiva 70/157/CEE del Consiglio, del 6 febbraio 1970, che ravvicina la normativa degli Stati membri concernente il livello sonoro ammesso e il dispositivo di scappamento dei veicoli a motore.</p>
    </intervention>
    <intervention id="3-251-000" speaker_id="23868" name="Monika BEŇOVÁ" is_mep="True" mode="written" nationality="Slovakia" birth_date="15-08-1968" birth_place="Bratislava" m_state="SK">
      <p sl="en">La direttiva 70/157/CEE (uno degli atti concernenti il sistema di omologazione CE definito nella direttiva 2007/46/CE del Parlamento europeo e del Consiglio, del 5 settembre 2007, che istituisce un quadro per l’omologazione dei veicoli a motore e dei loro rimorchi, nonché dei sistemi, componenti ed entità tecniche destinati a tali veicoli) contiene prescrizioni tecniche circa il livello sonoro ammissibile e il dispositivo di scappamento dei veicoli a motore. Tali prescrizioni mirano al ravvicinamento delle legislazioni degli Stati membri, affinché la procedura di omologazione CE prevista dalla direttiva 2007/46/CE venga applicata a tutti i tipi di veicolo. Di conseguenza, la direttiva in discussione deve conformarsi alle disposizioni sancite dalla direttiva 2007/46/CE riguardo sistemi, componenti ed entità tecniche destinati ai veicoli.</p>
      <p sl="en">Occorre tener conto dei requisiti tecnici adottati dalla Commissione economica per l’Europa delle Nazioni Unite (UN/ECE) nella normativa in materia, allegata all’accordo della Commissione economica per l’Europa delle Nazioni Unite relativo all’adozione di prescrizioni tecniche uniformi applicabili ai veicoli a motore, agli accessori e alle parti che possono essere installati e/o utilizzati sui veicoli a motore e alle condizioni di riconoscimento reciproco delle omologazioni rilasciate sulla base di tali prescrizioni.</p>
    </intervention>
    <intervention id="3-252-000" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ho espresso voto favorevole alla relazione sul ravvicinamento delle legislazioni degli Stati membri relative alle unità di misura (testo codificato).</p>
    </intervention>
    <intervention id="3-252-002" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">La proposta in oggetto si limita a codificare i testi esistenti relativamente al livello sonoro ammissibile e al dispositivo di scappamento dei veicoli a motore, senza modificazioni sostanziali; voto dunque a favore.</p>
    </intervention>
    <intervention id="3-252-004" speaker_id="96999" name="Alexander MIRSKY" is_mep="True" mode="written" nationality="Latvia" birth_date="20-03-1964" birth_place="Vilna" p_group="Group of the Progressive Alliance of Socialists and Democrats in the European Parliament" m_state="LV">
      <p sl="en">La risoluzione legislativa del Parlamento europeo sulla proposta di direttiva del Parlamento europeo e del Consiglio concernente il livello sonoro ammissibile e il dispositivo di scappamento dei veicoli a motore contribuirà a raggiungere la finalità principale della proposta, ossia la codificazione della direttiva 70/157/CEE del Consiglio, del 6 febbraio 1970, concernente il ravvicinamento delle legislazioni degli Stati membri relative al livello sonoro ammissibile e al sistema di scappamento dei veicoli a motore. Condivido l’iniziativa e ho dunque votato in favore.</p>
    </intervention>
    <intervention id="3-252-003" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Sulla base del parere del gruppo consultivo dei servizi giuridici del Parlamento europeo, del Consiglio e della Commissione, la presente relazione sulla proposta di direttiva del Parlamento europeo e del Consiglio concernente il livello sonoro ammissibile e il dispositivo di scappamento dei veicoli a motore giunge alla conclusione che il documento sottoposto costituisce una mera codificazione dei testi esistenti, senza modificazioni sostanziali. Ho pertanto votato a favore della proposta del Parlamento, che approva la proposta della Commissione quale adattata alle raccomandazioni del gruppo consultivo.</p>
    </intervention>
    <intervention id="3-252-500" speaker_id="96974" name="Nuno TEIXEIRA" is_mep="True" mode="written" nationality="Portugal" birth_date="13-01-1973" birth_place="Funchal" p_group="Group of the European People's Party (Christian Democrats)" m_state="PT">
      <p sl="pt">L’essenzialità del settore dei trasporti per l’economia europea si riflette nel numero di occupati, oltre dieci milioni, nonché nel contributo del 5 per cento al prodotto interno lordo (PIL). Lo sviluppo del comparto è dunque fondamentale per la crescita economica dell’Unione, al fine di colmare divari sia fisici sia mentali. Inoltre, come ricorda il Libro bianco intitolato “Tabella di marcia verso uno spazio unico europeo dei trasporti”, è indispensabile raggiungere il traguardo di una riduzione del 60 per cento delle emissioni di gas serra entro il 2050.</p>
      <p sl="pt">La relazione in esame intende dunque semplificare e chiarire le disposizioni dell’UE, sparse in numerosi atti legislativi che sono stati già modificati più volte, complicandone l’interpretazione. Uno degli obiettivi dell’Unione è la trasparenza dell’acquis communautaire in quanto strumento per avvicinare l’Europa ai cittadini, consentendo loro di godere dei propri diritti specifici.</p>
      <p sl="pt">La codificazione dei testi normativi esistenti deriva dal ravvicinamento della legislazione degli Stati membri per la definizione di norme tecniche sul livello sonoro ammissibile e sul dispositivo di scappamento dei veicoli a motore, norme che promuovono la sostenibilità ambientale su scala europea.</p>
    </intervention>
    <intervention id="3-253-000" speaker_id="96778" name="Artur ZASADA" is_mep="True" mode="written" nationality="Poland" birth_date="05-06-1969" birth_place="Zielona Góra" p_group="Group of the European People's Party (Christian Democrats)" m_state="PL">
      <p sl="pl">Ho espresso parere favorevole sul documento 2010/0261 concernente la codificazione del livello sonoro ammissibile e del dispositivo di scappamento dei veicoli a motore. Il testo in esame rappresenta un altro esempio dell’impegno della Commissione europea per la semplificazione e il riordino dell’acquis communautaire , affinché divenga più trasparente e accessibile per i cittadini dell’Unione. La proposta codifica i testi esistenti creando un atto legislativo di più facile comprensione e accessibilità. Normalizzando le disposizioni tecniche, la direttiva ravvicina inoltre gli Stati membri e istituisce una procedura di omologazione dell’UE ufficiale, che era stata definita dalla direttiva 2007/46/CE in riferimento a ciascun tipo di veicolo.</p>
    </intervention>
    <intervention id="3-254-002" speaker_id="96680" name="Zigmantas BALČYTIS" is_mep="True" mode="written" nationality="Lithuania" birth_date="16-11-1953" birth_place="Šilutė" p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">Ho votato a favore del documento, che codifica la direttiva 87/402/CEE del Consiglio, del 25 giugno 1987, relativa ai dispositivi di protezione, in caso di capovolgimento dei trattori agricoli o forestali a ruote, a carreggiata stretta, montati anteriormente. La codificazione costituisce uno strumento efficace per consolidare, attraverso un unico atto legislativo, la normativa riguardante una determinata materia. Contribuisce inoltre a una maggiore chiarezza: infatti, accade spesso che disposizioni relative a una stessa questione siano sparse in atti giuridici diversi e che, a seguito di modifiche, sia difficile individuare la disposizione applicabile. La codificazione concorre altresì allo sviluppo di un diritto dell’UE più semplice, chiaro e comprensibile per i cittadini.</p>
    </intervention>
    <intervention id="3-254-500" speaker_id="96867" name="Maria da Graça CARVALHO" is_mep="True" mode="written" nationality="Portugal" m_state="PT">
      <p sl="pt">Accolgo con favore gli sforzi compiuti per chiarire il diritto dell’UE e renderlo più accessibile per tutti i cittadini. Esprimo dunque voto favorevole sulla proposta di direttiva relativa ai dispositivi di protezione, in caso di capovolgimento dei trattori agricoli o forestali a ruote, a carreggiata stretta, montati anteriormente. Trovo inoltre più efficiente la formulazione della proposta di codificazione attraverso un sistema di elaborazione dati.</p>
    </intervention>
    <intervention id="3-254-750" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">La relazione in oggetto verte sulla proposta di direttiva del Parlamento europeo e del Consiglio relativa ai dispositivi di protezione, in caso di capovolgimento dei trattori agricoli o forestali a ruote, a carreggiata stretta, montati anteriormente, un testo codificato. Semplificare la vita dei cittadini europei è uno dei principali obiettivi dell’UE. Uno degli aspetti che complica realmente la vita dei cittadini dell’UE sono le continue modificazioni della normativa, che, alle volte, sono determinate dalla necessità di un aggiornamento, ma finiscono per ridurre la qualità di vita del singolo. La proliferazione di tale informazioni rende il compito ancora più difficile, oltre a contribuire al deterioramento della qualità di vita. Secondo una raccomandazione formulata dalla Commissione nel 1987, tutti gli atti modificati un massimo di dieci volte dovrebbero essere codificati, per agevolare la comprensione della legislazione dell’UE. Per porre rimedio al problema, esiste dal 1994 un accordo interistituzionale fra Parlamento, Commissione e Consiglio su un metodo di lavoro accelerato ai fini della codificazione ufficiale dei testi legislativi. Mi compiaccio di poter finalmente adottare un atto recante codificazione della direttiva 87/402/CEE del Consiglio, del 25 giugno 1987, relativa ai dispositivi di protezione, in caso di capovolgimento dei trattori agricoli o forestali a ruote, a carreggiata stretta, montati anteriormente.</p>
    </intervention>
    <intervention id="3-255-000" speaker_id="23868" name="Monika BEŇOVÁ" is_mep="True" mode="written" nationality="Slovakia" birth_date="15-08-1968" birth_place="Bratislava" m_state="SK">
      <p sl="en">La direttiva 87/402/CEE del Consiglio, del 25 giugno 1987, relativa ai dispositivi di protezione, in caso di capovolgimento dei trattori agricoli o forestali a ruote, a carreggiata stretta, montati anteriormente è stata più volte sottoposta a modifiche sostanziali. È dunque necessario procedere a una codificazione, per esigenze di chiarezza e di razionalità. La direttiva 70/157/CEE (uno degli atti concernenti il sistema di omologazione CE definito nella direttiva 74/150/CEE del Consiglio sostituita dalla direttiva 2003/37/CE del Parlamento europeo e del Consiglio, del 26 maggio 2003, relativa all’omologazione dei trattori agricoli o forestali, dei loro rimorchi e delle loro macchine intercambiabili trainate, nonché dei sistemi, componenti ed entità tecniche di tali veicoli e che abroga la direttiva 74/150/CEE) contiene prescrizioni tecniche circa la progettazione e la costruzione, per i trattori agricoli o forestali, dei dispositivi di protezione contro il capovolgimento montati anteriormente.</p>
      <p sl="en">Tali prescrizioni mirano al ravvicinamento delle legislazioni degli Stati membri, affinché la procedura di omologazione CE prevista dalla direttiva 2003/37/CE venga applicata a tutti i tipi di veicolo. Di conseguenza, la direttiva in discussione deve conformarsi alle disposizioni sancite dalla direttiva 2003/37/CE relativamente ai trattori agricoli o forestali, ai loro rimorchi e alle loro macchine intercambiabili trainate, nonché ai sistemi, componenti ed entità tecniche di tali veicoli.</p>
    </intervention>
    <intervention id="3-256-000" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ho espresso parere favorevole alla relazione sulla proposta di direttiva del Parlamento europeo e del Consiglio relativa ai dispositivi di protezione, in caso di capovolgimento dei trattori agricoli o forestali a ruote, a carreggiata stretta, montati anteriormente (testo codificato).</p>
    </intervention>
    <intervention id="3-256-500" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">La proposta in oggetto si limita a codificare i testi esistenti relativamente alle unità di misura, senza modificazioni sostanziali; voto dunque a favore.</p>
    </intervention>
    <intervention id="3-256-625" speaker_id="96999" name="Alexander MIRSKY" is_mep="True" mode="written" nationality="Latvia" birth_date="20-03-1964" birth_place="Vilna" p_group="Group of the Progressive Alliance of Socialists and Democrats in the European Parliament" m_state="LV">
      <p sl="en">Giunge al momento opportuno questa risoluzione legislativa del Parlamento europeo sulla proposta di direttiva del Parlamento e del Consiglio relativa ai dispositivi di protezione, in caso di capovolgimento dei trattori agricoli o forestali a ruote, a carreggiata stretta, montati anteriormente. Obiettivo della proposta in esame è la codificazione della direttiva 87/402/CEE del Consiglio, del 25 giugno 1987, relativa ai dispositivi di protezione, in caso di capovolgimento dei trattori agricoli o forestali a ruote, a carreggiata stretta, montati anteriormente. Ho sostenuto l’iniziativa con il mio voto favorevole.</p>
    </intervention>
    <intervention id="3-256-750" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Sulla base del parere del gruppo consultivo dei servizi giuridici del Parlamento europeo, del Consiglio e della Commissione, la presente relazione sulla proposta di direttiva del Parlamento europeo e del Consiglio relativa ai dispositivi di protezione, in caso di capovolgimento dei trattori agricoli o forestali a ruote, a carreggiata stretta, montati anteriormente giunge alla conclusione che il documento sottoposto costituisce una mera codificazione dei testi esistenti, senza modificazioni sostanziali. Ho pertanto votato a favore della proposta del Parlamento, che approva la proposta della Commissione quale adattata alle raccomandazioni del gruppo consultivo.</p>
    </intervention>
    <intervention id="3-257-500" speaker_id="97196" name="Oreste ROSSI" is_mep="True" mode="written" nationality="Italy" birth_date="24-03-1964" birth_place="Alessandria" p_group="Europe of freedom and democracy Group" m_state="IT">
      <p sl="it">Questa direttiva relativa ai dispositivi di protezione, in caso di capovolgimento dei trattori agricoli o forestali a ruote, a carreggiata stretta, non può che vederci favorevoli. Raggruppare e semplificare tutte le normative vigenti in materia è un passo importante, che permette di tutelare chi utilizza i mezzi agricoli quotidianamente.</p>
    </intervention>
    <intervention id="3-258-500" speaker_id="96974" name="Nuno TEIXEIRA" is_mep="True" mode="written" nationality="Portugal" birth_date="13-01-1973" birth_place="Funchal" p_group="Group of the European People's Party (Christian Democrats)" m_state="PT">
      <p sl="pt">La relazione in esame, per cui ho oggi espresso voto favorevole, verte sulla legislazione dell’UE concernente il sistema di omologazione UE per i trattori agricoli o forestali a ruote, a carreggiata stretta. Il testo definisce le norme tecniche circa i dispositivi di protezione contro il capovolgimento montati anteriormente.</p>
      <p sl="pt">La codificazione dei testi normativi dell’UE rappresenta un iter indispensabile al fine di semplificarne e agevolarne la comprensione da parte del pubblico europeo, contribuendo così all’effettiva attuazione delle direttive dell’Unione. Nella fattispecie, le norme tecniche prescritte agli Stati membri fanno sì che il sistema di omologazione UE, istituito con la direttiva 2003/37/CE, venga applicato a tutti i modelli di trattore.</p>
      <p sl="pt">La relazione mette in evidenza due aspetti fondamentali: la semplificazione e la trasparenza del diritto dell’UE. Attraversiamo un periodo in cui i cittadini dell’Unione si sentono estromessi dal progetto europeo; ritengo dunque essenziale trovare soluzioni utili a ridurre questo divario, per dimostrare che la finalità principale dell’Unione europea sta nel benessere dei suoi cittadini.</p>
    </intervention>
    <intervention id="3-259-002" speaker_id="96680" name="Zigmantas BALČYTIS" is_mep="True" mode="written" nationality="Lithuania" birth_date="16-11-1953" birth_place="Šilutė" p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">Ho votato a favore del documento, che codifica la direttiva 86/415/CEE del Consiglio, del 24 luglio 1986, relativa all’installazione, all’ubicazione, al funzionamento e all’identificazione dei comandi dei trattori agricoli o forestali a ruote. La codificazione costituisce uno strumento efficace per consolidare, attraverso un unico atto legislativo, la normativa riguardante una determinata materia. Contribuisce inoltre a una maggiore chiarezza: infatti, accade spesso che disposizioni relative a una stessa questione siano sparse in atti giuridici diversi e che, a seguito di modifiche, sia difficile individuare la disposizione applicabile. La codificazione concorre altresì allo sviluppo di un diritto dell’UE più semplice, chiaro e comprensibile per i cittadini.</p>
    </intervention>
    <intervention id="3-259-500" speaker_id="96867" name="Maria da Graça CARVALHO" is_mep="True" mode="written" nationality="Portugal" m_state="PT">
      <p sl="pt">Accolgo con favore gli sforzi compiuti per chiarire il diritto dell’UE e renderlo più accessibile per tutti i cittadini. Esprimo dunque voto favorevole sulla proposta di direttiva relativa all’installazione, all’ubicazione, al funzionamento e all’identificazione dei comandi dei trattori agricoli o forestali a ruote. Trovo inoltre più efficiente la formulazione della proposta di codificazione attraverso un sistema di elaborazione dati.</p>
    </intervention>
    <intervention id="3-259-750" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">La relazione in oggetto verte sulla proposta di direttiva del Parlamento e del Consiglio relativa all’installazione, all’ubicazione, al funzionamento e all’identificazione dei comandi dei trattori agricoli o forestali a ruote, un testo codificato. Semplificare la vita dei cittadini europei è uno dei principali obiettivi dell’UE. Uno degli aspetti che complica realmente la vita dei cittadini dell’UE sono le continue modificazioni della normativa, che, alle volte, sono determinate dalla necessità di un aggiornamento, ma finiscono per ridurre la qualità di vita del singolo. Secondo una raccomandazione formulata dalla Commissione il 1° aprile 1987, tutti gli atti modificati un massimo di dieci volte dovrebbero essere codificati, per agevolare la comprensione della legislazione dell’UE. Per porre rimedio al problema, esiste dal 1994 un accordo interistituzionale fra Parlamento, Commissione e Consiglio su un metodo di lavoro accelerato ai fini della codificazione ufficiale dei testi legislativi. Mi compiaccio di poter finalmente adottare un atto recante codificazione della direttiva 86/415/CEE del Consiglio, del 24 luglio 1986, relativa all’installazione, all’ubicazione, al funzionamento e all’identificazione dei comandi dei trattori agricoli o forestali a ruote.</p>
    </intervention>
    <intervention id="3-260-000" speaker_id="23868" name="Monika BEŇOVÁ" is_mep="True" mode="written" nationality="Slovakia" birth_date="15-08-1968" birth_place="Bratislava" m_state="SK">
      <p sl="en">La direttiva 86/415/CEE del Consiglio, del 24 luglio 1986, relativa all’installazione, all’ubicazione, al funzionamento e all’identificazione dei comandi dei trattori agricoli o forestali a ruote è stata più volte sottoposta a modifiche sostanziali. È dunque necessario procedere a una codificazione, per esigenze di chiarezza e di razionalità. La direttiva 86/415/CEE (uno degli atti concernenti il sistema di omologazione CE definito nella direttiva 74/150/CEE del Consiglio sostituita dalla direttiva 2003/37/CE del Parlamento europeo e del Consiglio, del 26 maggio 2003, relativa all’omologazione dei trattori agricoli o forestali, dei loro rimorchi e delle loro macchine intercambiabili trainate, nonché dei sistemi, componenti ed entità tecniche di tali veicoli e che abroga la direttiva 74/150/CEE) contiene prescrizione tecniche circa l’installazione, l’ubicazione, il funzionamento e l’identificazione dei comandi.</p>
      <p sl="en">Tali prescrizioni mirano al ravvicinamento delle legislazioni degli Stati membri, affinché la procedura di omologazione CE prevista dalla direttiva 2003/37/CE venga applicata a tutti i tipi di veicolo. Di conseguenza, la direttiva in discussione deve conformarsi alle disposizioni sancite dalla direttiva 2003/37/CE riguardo ai trattori agricoli e forestali, ai loro rimorchi e alle loro macchine intercambiabili trainate, nonché ai sistemi, componenti ed entità tecniche di tali veicoli.</p>
    </intervention>
    <intervention id="3-261-000" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ho espresso voto favorevole alla relazione sulla proposta di direttiva del Parlamento europeo e del Consiglio relativa all’installazione, all’ubicazione, al funzionamento e all’identificazione dei comandi dei trattori agricoli o forestali a ruote (testo codificato).</p>
    </intervention>
    <intervention id="3-261-002" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">La proposta in oggetto si limita a codificare i testi esistenti relativamente ai comandi dei trattori agricoli o forestali a ruote, senza modificazioni sostanziali; voto dunque a favore.</p>
    </intervention>
    <intervention id="3-261-004" speaker_id="96999" name="Alexander MIRSKY" is_mep="True" mode="written" nationality="Latvia" birth_date="20-03-1964" birth_place="Vilna" p_group="Group of the Progressive Alliance of Socialists and Democrats in the European Parliament" m_state="LV">
      <p sl="en">La relazione in esame riguarda la risoluzione del Parlamento europeo sulla proposta di direttiva del Parlamento e del Consiglio relativa all’installazione, all’ubicazione, al funzionamento e all’identificazione dei comandi dei trattori agricoli o forestali a ruote. Obiettivo della proposta è codificare la direttiva 86/415/CEE del Consiglio, 24 luglio 1986, relativa all’installazione, all’ubicazione, al funzionamento e all’identificazione dei comandi dei trattori agricoli o forestali a ruote (testo codificato). Ho espresso voto favorevole.</p>
    </intervention>
    <intervention id="3-261-003" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Sulla base del parere del gruppo consultivo dei servizi giuridici del Parlamento europeo, del Consiglio e della Commissione, la presente relazione sulla proposta di direttiva del Parlamento europeo e del Consiglio relativa all’installazione, all’ubicazione, al funzionamento e all’identificazione dei comandi dei trattori agricoli o forestali a ruote (testo codificato) giunge alla conclusione che il documento sottoposto costituisce una mera codificazione dei testi esistenti, senza modificazioni sostanziali. Ho pertanto votato a favore della proposta del Parlamento, che approva la proposta della Commissione quale adattata alle raccomandazioni del gruppo consultivo.</p>
    </intervention>
    <intervention id="3-262-000" speaker_id="97196" name="Oreste ROSSI" is_mep="True" mode="written" nationality="Italy" birth_date="24-03-1964" birth_place="Alessandria" p_group="Europe of freedom and democracy Group" m_state="IT">
      <p sl="it">Sono favorevole alla relazione giacché mira a proteggere l’operatore che utilizza la macchina agricola, in quanto i comandi devono essere facilmente accessibili e non presentare un pericolo. Essi devono essere concepiti e disposti, o protetti, in modo da escludere qualsiasi movimento involontario o altra manovra pericolosa per l’operatore.</p>
    </intervention>
    <intervention id="3-267-002" speaker_id="96680" name="Zigmantas BALČYTIS" is_mep="True" mode="written" nationality="Lithuania" birth_date="16-11-1953" birth_place="Šilutė" p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">Ho votato a favore del documento, che codifica la direttiva 76/432/CEE del Consiglio, del 6 aprile 1976, concernente il ravvicinamento delle legislazioni degli Stati membri relative alla frenatura dei trattori agricoli o forestali a ruote. La codificazione costituisce uno strumento efficace per consolidare, attraverso un unico atto legislativo, la normativa riguardante una determinata materia. Contribuisce inoltre a una maggiore chiarezza: accade infatti spesso che disposizioni relative a una stessa questione siano sparse in atti giuridici diversi e che, a seguito di modifiche, sia difficile individuare la disposizione applicabile. La codificazione concorre altresì allo sviluppo di un diritto dell’UE più semplice, chiaro e comprensibile per i cittadini.</p>
    </intervention>
    <intervention id="3-263-500" speaker_id="96867" name="Maria da Graça CARVALHO" is_mep="True" mode="written" nationality="Portugal" m_state="PT">
      <p sl="pt">Accolgo con favore gli sforzi compiuti per chiarire il diritto dell’UE e renderlo più accessibile per tutti i cittadini. Esprimo dunque voto favorevole alla proposta di direttiva relativa alla frenatura dei trattori agricoli o forestali a ruote. Trovo inoltre più efficiente la formulazione della proposta di codificazione attraverso un sistema di elaborazione dati.</p>
    </intervention>
    <intervention id="3-264-000" speaker_id="23868" name="Monika BEŇOVÁ" is_mep="True" mode="written" nationality="Slovakia" birth_date="15-08-1968" birth_place="Bratislava" m_state="SK">
      <p sl="en">La direttiva 76/432/CEE del Consiglio, del 6 aprile 1976, concernente il ravvicinamento delle legislazioni degli Stati membri relative alla frenatura dei trattori agricoli o forestali a ruote è stata più volte sottoposta a modifiche sostanziali. È dunque necessario procedere a una codificazione, per esigenze di chiarezza e di razionalità. La direttiva 76/432/CEE (uno degli atti concernenti il sistema di omologazione CE definito nella direttiva 74/150/CEE del Consiglio sostituita dalla direttiva 2003/37/CE del Parlamento europeo e del Consiglio, del 26 maggio 2003, relativa all’omologazione dei trattori agricoli o forestali, dei loro rimorchi e delle loro macchine intercambiabili trainate, nonché dei sistemi, componenti ed entità tecniche di tali veicoli e che abroga la direttiva 74/150/CEE) contiene prescrizione tecniche circa la frenatura.</p>
      <p sl="en">Tali prescrizioni mirano al ravvicinamento delle legislazioni degli Stati membri, affinché la procedura di omologazione CE prevista dalla direttiva 2003/37/CE venga applicata a tutti i tipi di veicolo. Di conseguenza, la direttiva in discussione deve conformarsi alle disposizioni sancite dalla direttiva 2003/37/CE riguardo ai trattori agricoli e forestali, ai loro rimorchi e alle loro macchine intercambiabili trainate, nonché ai sistemi, componenti ed entità tecniche di tali veicoli.</p>
    </intervention>
    <intervention id="3-265-000" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ho espresso voto favorevole sulla relazione in esame, che appoggia la proposta di direttiva del Parlamento europeo e del Consiglio relativa alla frenatura dei trattori agricoli o forestali a ruote (testo codificato).</p>
    </intervention>
    <intervention id="3-269-500" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">La proposta in oggetto si limita a codificare i testi esistenti relativamente alla frenatura dei trattori agricoli o forestali a ruote; voto dunque a favore.</p>
    </intervention>
    <intervention id="3-269-750" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Sulla base del parere del gruppo consultivo dei servizi giuridici del Parlamento europeo, del Consiglio e della Commissione, la presente relazione sulla proposta di direttiva del Parlamento europeo e del Consiglio relativa alla frenatura dei trattori agricoli o forestali a ruote giunge alla conclusione che il documento sottoposto costituisce una mera codificazione dei testi esistenti, senza modificazioni sostanziali. Ho pertanto votato a favore della proposta del Parlamento, che approva la proposta della Commissione quale adattata alle raccomandazioni del gruppo consultivo.</p>
    </intervention>
    <intervention id="3-266-000" speaker_id="97196" name="Oreste ROSSI" is_mep="True" mode="written" nationality="Italy" birth_date="24-03-1964" birth_place="Alessandria" p_group="Europe of freedom and democracy Group" m_state="IT">
      <p sl="it">Sono favorevole alla relazione in quanto mira a regolamentare e semplificare la normativa in materia di frenatura dei trattori agricoli o forestali a ruote. È opportuno, al fine di tutelare e proteggere l’operatore che utilizza i trattori agricoli o forestali, che le macchine siano omologate secondo le disposizioni CE.</p>
    </intervention>
    <intervention id="3-272-002" speaker_id="96680" name="Zigmantas BALČYTIS" is_mep="True" mode="written" nationality="Lithuania" birth_date="16-11-1953" birth_place="Šilutė" p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">Ho votato a favore del documento, che codifica la direttiva 80/720/CEE del Consiglio, del 24 giugno 1980, per il ravvicinamento delle legislazioni degli Stati membri relative allo spazio di manovra, ai mezzi di accesso al posto di guida, nonché agli sportelli ed ai finestrini dei trattori agricoli o forestali a ruote. La codificazione costituisce uno strumento efficace per consolidare, attraverso un unico atto legislativo, la normativa riguardante una determinata materia. Contribuisce inoltre a una maggiore chiarezza: accade infatti spesso che disposizioni relative a una stessa questione siano sparse in atti giuridici diversi e che, a seguito di modifiche, sia difficile individuare la disposizione applicabile. La codificazione concorre altresì allo sviluppo di un diritto dell’UE più semplice, chiaro e comprensibile per i cittadini.</p>
    </intervention>
    <intervention id="3-272-500" speaker_id="96867" name="Maria da Graça CARVALHO" is_mep="True" mode="written" nationality="Portugal" m_state="PT">
      <p sl="pt">Accolgo con favore gli sforzi compiuti per chiarire il diritto dell’UE e renderlo più accessibile per tutti i cittadini. Esprimo dunque voto favorevole sulla proposta di direttiva relativa allo spazio di manovra, ai mezzi di accesso al posto di guida, nonché agli sportelli ed ai finestrini dei trattori agricoli o forestali a ruote. Trovo inoltre più efficiente la formulazione della proposta di codificazione attraverso un sistema di elaborazione dati.</p>
    </intervention>
    <intervention id="3-272-625" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">La relazione in oggetto verte sulla proposta di direttiva del Parlamento e del Consiglio relativa allo spazio di manovra, ai mezzi di accesso al posto di guida, nonché agli sportelli ed ai finestrini dei trattori agricoli o forestali a ruote, un testo codificato. Uno degli aspetti che complica realmente la vita dei cittadini dell’UE sono le continue modificazioni della normativa. Secondo una raccomandazione formulata dalla Commissione il 1° aprile 1987, tutti gli atti modificati un massimo di dieci volte dovrebbero essere codificati, per agevolare la comprensione della legislazione dell’UE. La raccomandazione confluì poi nelle conclusioni della Presidenza del Consiglio europeo di Edimburgo, svoltosi nel dicembre del 1992. Per porre rimedio al problema, esiste dal 1994 un accordo interistituzionale fra Parlamento, Commissione e Consiglio su un metodo di lavoro accelerato ai fini della codificazione ufficiale dei testi legislativi. Mi compiaccio dunque di poter finalmente adottare un atto recante codificazione della direttiva 80/720/CEE del Consiglio, del 24 giugno 1980, che ravvicina la normativa degli Stati membri concernente lo spazio di manovra, i mezzi di accesso al posto di guida, nonché gli sportelli e i finestrini dei trattori agricoli o forestali a ruote.</p>
    </intervention>
    <intervention id="3-272-750" speaker_id="23868" name="Monika BEŇOVÁ" is_mep="True" mode="written" nationality="Slovakia" birth_date="15-08-1968" birth_place="Bratislava" m_state="SK">
      <p sl="en">La direttiva 80/720/CEE del Consiglio per il ravvicinamento delle legislazioni degli Stati membri relative allo spazio di manovra, ai mezzi di accesso al posto di guida, nonché agli sportelli ed ai finestrini dei trattori agricoli o forestali a ruote è stata più volte sottoposta a modifiche sostanziali. È dunque necessario procedere a una codificazione, per esigenze di chiarezza e di razionalità. La direttiva 80/720/CEE (uno degli atti concernenti il sistema di omologazione CE definito nella direttiva 74/150/CEE del Consiglio sostituita dalla direttiva 2003/37/CE del Parlamento europeo e del Consiglio, del 26 maggio 2003, relativa all’omologazione dei trattori agricoli o forestali, dei loro rimorchi e delle loro macchine intercambiabili trainate, nonché dei sistemi, componenti ed entità tecniche di tali veicoli e che abroga la direttiva 74/150/CEE) contiene prescrizioni tecniche circa la progettazione e la realizzazione, per i trattori agricoli o forestali, dello spazio di manovra, dei mezzi di accesso al posto di guida, nonché degli sportelli e dei finestrini.</p>
      <p sl="en">Tali prescrizioni mirano al ravvicinamento delle legislazioni degli Stati membri, affinché la procedura di omologazione CE prevista dalla direttiva 2003/37/CE venga applicata a tutti i tipi di veicolo. Di conseguenza, la direttiva in discussione deve conformarsi alle disposizioni sancite dalla direttiva 2003/37/CE relativamente ai trattori agricoli o forestali, ai loro rimorchi e alle loro macchine intercambiabili trainate, nonché ai sistemi, componenti ed entità tecniche di tali veicoli.</p>
    </intervention>
    <intervention id="3-269-000" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ho espresso voto favorevole alla relazione sulla direttiva del Parlamento europeo e del Consiglio relativa allo spazio di manovra, ai mezzi di accesso al posto di guida, nonché agli sportelli ed ai finestrini dei trattori agricoli o forestali a ruote (testo codificato).</p>
    </intervention>
    <intervention id="3-269-250" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">La proposta in oggetto si limita a codificare i testi esistenti relativamente ai mezzi di accesso al posto di guida, nonché agli sportelli e ai finestrini dei trattori agricoli o forestali a ruote, senza modificazioni sostanziali; voto dunque a favore.</p>
    </intervention>
    <intervention id="3-269-625" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Sulla base del parere del gruppo consultivo dei servizi giuridici del Parlamento europeo, del Consiglio e della Commissione, la presente relazione sulla proposta di direttiva del Parlamento europeo e del Consiglio relativa allo spazio di manovra, ai mezzi di accesso al posto di guida, nonché agli sportelli ed ai finestrini dei trattori agricoli o forestali a ruote giunge alla conclusione che il documento sottoposto costituisce una mera codificazione dei testi esistenti, senza modificazioni sostanziali. Ho pertanto votato a favore della proposta del Parlamento, che approva la proposta della Commissione quale adattata alle raccomandazioni del gruppo consultivo.</p>
    </intervention>
    <intervention id="3-271-000" speaker_id="97196" name="Oreste ROSSI" is_mep="True" mode="written" nationality="Italy" birth_date="24-03-1964" birth_place="Alessandria" p_group="Europe of freedom and democracy Group" m_state="IT">
      <p sl="it">È indispensabile, per garantire la sicurezza, codificare in modo comprensibile e accessibile ai cittadini le norme relative gli spazi di manovra, al posto guida, alle dimensioni di sportelli e finestrini dei trattori agricoli. Esprimo pertanto voto favorevole.</p>
    </intervention>
    <intervention id="3-271-500" speaker_id="96974" name="Nuno TEIXEIRA" is_mep="True" mode="written" nationality="Portugal" birth_date="13-01-1973" birth_place="Funchal" p_group="Group of the European People's Party (Christian Democrats)" m_state="PT">
      <p sl="pt">La presente relazione, al pari di quelle riguardanti la normativa sui trattori, mira a codificare la direttiva 80/720/CEE, del 24 giugno 1980, per il ravvicinamento delle legislazioni degli Stati membri relative allo spazio di manovra, ai mezzi di accesso al posto di guida, nonché agli sportelli ed ai finestrini dei trattori agricoli o forestali a ruote. Gli emendamenti presentati non ne modificano il contenuto, ma interessano semplicemente la forma che l’iter di codificazione richiede, e che viene presentata nelle 22 lingue ufficiali.</p>
      <p sl="pt">Sottolineo nuovamente l’importanza di tale iter di legge al fine di rendere più chiari e comprensibili i testi giuridici dell’UE, che si rivolgono principalmente al pubblico europeo e agli organismi dell’Unione. La chiarezza e la linearità degli affari europei agli occhi della cittadinanza contribuiscono in misura determinante allo sviluppo del senso di appartenenza, indispensabile per il progetto europeo.</p>
    </intervention>
    <intervention id="3-272-003" speaker_id="96680" name="Zigmantas BALČYTIS" is_mep="True" mode="written" nationality="Lithuania" birth_date="16-11-1953" birth_place="Šilutė" p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">Ho votato a favore del documento, che codifica la direttiva 86/298/CEE del Consiglio, del 26 maggio 1986, relativa ai dispositivi di protezione, del tipo a due montanti posteriori, in caso di capovolgimento dei trattori agricoli o forestali a ruote a carreggiata stretta. La codificazione costituisce uno strumento efficace per consolidare, attraverso un unico atto legislativo, la normativa riguardante una determinata materia. Contribuisce inoltre a una maggiore chiarezza: accade infatti spesso che disposizioni relative a una stessa questione siano sparse in atti giuridici diversi e che, a seguito di modifiche, sia difficile individuare la disposizione applicabile. La codificazione concorre altresì allo sviluppo di un diritto dell’UE più semplice, chiaro e comprensibile per i cittadini.</p>
    </intervention>
    <intervention id="3-272-250" speaker_id="96867" name="Maria da Graça CARVALHO" is_mep="True" mode="written" nationality="Portugal" m_state="PT">
      <p sl="pt">Accolgo con favore gli sforzi compiuti per chiarire il diritto dell’UE e renderlo più accessibile per tutti i cittadini. Esprimo dunque voto favorevole sulla proposta di direttiva del Parlamento europeo e del Consiglio relativa ai dispositivi di protezione, del tipo a due montanti posteriori, in caso di capovolgimento dei trattori agricoli o forestali a ruote a carreggiata stretta. Trovo inoltre più efficiente la formulazione della proposta di codificazione attraverso un sistema di elaborazione dati.</p>
    </intervention>
    <intervention id="3-273-500" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">La proposta in oggetto si limita a codificare i testi esistenti relativamente alle unità di misura, senza modificazioni sostanziali; non vedo dunque ragioni per esprimere voto contrario.</p>
    </intervention>
    <intervention id="3-273-375" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">La relazione in oggetto verte sulla proposta di direttiva del Parlamento e del Consiglio relativa ai dispositivi di protezione, del tipo a due montanti posteriori, in caso di capovolgimento dei trattori agricoli o forestali a ruote a carreggiata stretta, un testo codificato. Semplificare la vita dei cittadini europei è uno dei principali obiettivi dell’UE. Uno degli aspetti che complica realmente la vita dei cittadini dell’UE sono le continue modificazioni della normativa. Secondo una raccomandazione formulata dalla Commissione il 1° aprile 1987, tutti gli atti modificati un massimo di dieci volte dovrebbero essere codificati, per agevolare la comprensione della legislazione dell’UE. La raccomandazione confluì poi nelle conclusioni della Presidenza del Consiglio europeo di Edimburgo, svoltosi nel dicembre del 1992. Per porre rimedio al problema, esiste dal 1994 un accordo interistituzionale fra Parlamento, Commissione e Consiglio su un metodo di lavoro accelerato ai fini della codificazione ufficiale dei testi legislativi. Mi compiaccio dunque di poter finalmente adottare un atto recante codificazione della direttiva 86/298/CEE del Consiglio, del 26 maggio 1986, che ravvicina la normativa degli Stati membri concernente i dispositivi di protezione, del tipo a due montanti posteriori, in caso di capovolgimento dei trattori agricoli o forestali a ruote a carreggiata stretta.</p>
    </intervention>
    <intervention id="3-273-000" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ho espresso voto favorevole alla relazione sulla proposta di direttiva del Parlamento europeo e del Consiglio relativa ai dispositivi di protezione, del tipo a due montanti posteriori, in caso di capovolgimento dei trattori agricoli o forestali a ruote a carreggiata stretta (testo codificato).</p>
    </intervention>
    <intervention id="3-273-250" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">La proposta in oggetto si limita a codificare i testi esistenti relativamente ai dispositivi di protezione, del tipo a due montanti posteriori dei trattori agricoli o forestali a ruote a carreggiata stretta, senza modificazioni sostanziali; voto dunque a favore.</p>
    </intervention>
    <intervention id="3-273-625" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Sulla base del parere del gruppo consultivo dei servizi giuridici del Parlamento europeo, del Consiglio e della Commissione, la presente relazione sulla proposta di direttiva del Parlamento europeo e del Consiglio relativa ai dispositivi di protezione, del tipo a due montanti posteriori, in caso di capovolgimento dei trattori agricoli o forestali a ruote a carreggiata stretta giunge alla conclusione che il documento sottoposto costituisce una mera codificazione dei testi esistenti, senza modificazioni sostanziali. Ho pertanto votato a favore della proposta del Parlamento, che approva la proposta della Commissione quale adattata alle raccomandazioni del gruppo consultivo.</p>
    </intervention>
    <intervention id="3-274-500" speaker_id="96974" name="Nuno TEIXEIRA" is_mep="True" mode="written" nationality="Portugal" birth_date="13-01-1973" birth_place="Funchal" p_group="Group of the European People's Party (Christian Democrats)" m_state="PT">
      <p sl="pt">La relazione si prefigge di chiarire e semplificare la direttiva 86/298/CEE del Consiglio, e successive modifiche, concernente i dispositivi di protezione, del tipo a due montanti posteriori, in caso di capovolgimento dei trattori agricoli o forestali a ruote a carreggiata stretta.</p>
      <p sl="pt">L’iter di codificazione persegue il chiaro obiettivo di rendere il diritto dell’Unione più accessibile e comprensibile al pubblico europeo. La direttiva in esame e le corrispondenti modifiche hanno definito norme tecniche relative alla progettazione e alla produzione dei trattori agricoli o forestali, nonché ai rispettivi sistemi di omologazione, che richiedono un’armonizzazione a livello di UE affinché si creino le condizioni necessarie alla sicurezza stradale.</p>
      <p sl="pt">Inoltre, l’armonizzazione a livello europeo fa sì che, laddove l’utilizzo dei trattori comporti un rischio per i lavoratori, gli Stati membri possano attuare le misure necessarie e richieste, tenendo conto dell’ottemperanza al trattato e alla normativa tecnica sui dispositivi di protezione elencati nella direttiva</p>
    </intervention>
    <intervention id="3-275-002" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">In considerazione dell’accordo istituzionale del 20 dicembre 1994 su un metodo di lavoro accelerato ai fini della codificazione ufficiale dei testi legislativi, con particolare riguardo al punto 4, esprimo voto favorevole alla proposta emendata della Commissione. Il gruppo consultivo composto dai servizi giuridici del Parlamento europeo, del Consiglio e della Commissione si è riunito il 23 novembre 2010 per esaminare la proposta di regolamento in oggetto presentata dalla Commissione. In seguito all’esame della proposta di direttiva del Consiglio che codifica la direttiva 92/79/CEE del Consiglio, del 19 ottobre 1992, relativa al ravvicinamento delle imposte sulle sigarette, la direttiva 92/80/CEE del Consiglio, del 19 ottobre 1992, relativa al ravvicinamento delle imposte sui tabacchi lavorati diversi dalle sigarette e la direttiva 95/59/CE del Consiglio, del 27 novembre 1995, relativa alle imposte diverse dall’imposta sul volume d’affari che gravano sul consumo dei tabacchi lavorati, il gruppo consultivo è giunto di comune accordo alla conclusione che la proposta è una mera codificazione dei testi esistenti, senza alcuna modificazione sostanziale.</p>
    </intervention>
    <intervention id="3-275-003" speaker_id="96680" name="Zigmantas BALČYTIS" is_mep="True" mode="written" nationality="Lithuania" birth_date="16-11-1953" birth_place="Šilutė" p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">Ho votato a favore del documento, che codifica la direttiva 92/79/CEE del Consiglio, del 19 ottobre 1992, relativa al ravvicinamento delle imposte sulle sigarette, la direttiva 92/80/CEE del Consiglio, del 19 ottobre 1992, relativa al ravvicinamento delle imposte sui tabacchi lavorati diversi dalle sigarette e la direttiva 95/59/CE del Consiglio, del 27 novembre 1995, relativa alle imposte diverse dall’imposta sul volume d’affari che gravano sul consumo dei tabacchi lavorati. La codificazione costituisce uno strumento efficace per consolidare, attraverso un unico atto legislativo, la normativa riguardante una determinata materia. Contribuisce inoltre a una maggiore chiarezza: accade infatti spesso che disposizioni relative a una stessa questione siano sparse in atti giuridici diversi e che, a seguito di modifiche, sia difficile individuare la disposizione applicabile. La codificazione concorre altresì allo sviluppo di un diritto dell’UE più semplice, chiaro e comprensibile per i cittadini.</p>
    </intervention>
    <intervention id="3-275-500" speaker_id="96867" name="Maria da Graça CARVALHO" is_mep="True" mode="written" nationality="Portugal" m_state="PT">
      <p sl="pt">Accolgo con favore gli sforzi compiuti per chiarire il diritto dell’UE e renderlo più accessibile per tutti i cittadini. Voto dunque a favore della proposta di direttiva relativa alla struttura e alle aliquote dell’accisa applicata al tabacco lavorato. Trovo inoltre più efficiente la formulazione della proposta di codificazione attraverso un sistema di elaborazione dati.</p>
    </intervention>
    <intervention id="3-276-000" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">In considerazione dei pareri formulati dai servizi giuridici del Parlamento europeo, del Consiglio e della Commissione, secondo cui la proposta della Commissione si limita a una mera codificazione dei testi esistenti senza modificazioni sostanziali, accolgo con favore l’approvazione del testo.</p>
    </intervention>
    <intervention id="3-276-500" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">La relazione in oggetto verte sulla proposta emendata di direttiva del Consiglio relativa alla struttura e alle aliquote dell’accisa applicata al tabacco lavorato, un testo codificato. Semplificare la vita dei cittadini europei è uno dei principali obiettivi dell’UE. Uno degli aspetti che complica realmente la vita dei cittadini dell’UE sono le continue modificazioni della normativa. Secondo una raccomandazione formulata dalla Commissione il 1° aprile 1987, tutti gli atti modificati un massimo di dieci volte dovrebbero essere codificati, per agevolare la comprensione della legislazione dell’UE. La raccomandazione confluì poi nelle conclusioni della Presidenza del Consiglio europeo di Edimburgo, svoltosi nel dicembre del 1992. Per porre rimedio al problema, esiste dal 1994 un accordo interistituzionale fra Parlamento, Commissione e Consiglio su un metodo di lavoro accelerato ai fini della codificazione ufficiale dei testi legislativi, che dovrebbe svolgersi nel pieno rispetto dell’iter legislativo dell’UE. Mi compiaccio dunque di poter finalmente adottare un atto recante codificazione della direttiva 92/79/CEE del Consiglio, del 19 ottobre 1992, relativa al ravvicinamento delle imposte sulle sigarette.</p>
    </intervention>
    <intervention id="3-277-000" speaker_id="23868" name="Monika BEŇOVÁ" is_mep="True" mode="written" nationality="Slovakia" birth_date="15-08-1968" birth_place="Bratislava" m_state="SK">
      <p sl="en">Il trattato si prefigge di mantenere l’Unione economica attraverso una sana concorrenza e caratteristiche simili a quelle riscontrabili nel mercato interno. Nel caso del tabacco lavorato, il raggiungimento di questo obiettivo presuppone che l’applicazione, negli Stati membri, di imposte sul consumo di prodotti del settore non comprometta o intralci la libera circolazione di questi ultimi all’interno dell’Unione europea. Quanto alle accise, l’armonizzazione della struttura deve far sì, in particolar modo, che la concorrenza fra le varie categorie di tabacco lavorato appartenenti a uno stesso gruppo non venga distorta dagli effetti dell’applicazione dell’imposta, consentendo di riflesso l’apertura dei mercati nazionali degli Stati membri. Fra le condizioni di base per la concorrenza si annovera un sistema di prezzi in gradi di determinarsi liberamente per tutti i tipi di tabacco lavorato; l’attuazione di questa politica deve però garantire standard elevati in materia di diritti umani.</p>
    </intervention>
    <intervention id="3-278-000" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ho espresso voto favorevole alla relazione sulla proposta emendata di direttiva del Consiglio relativa alla struttura e alle aliquote dell’accisa applicata al tabacco lavorato (testo codificato).</p>
    </intervention>
    <intervention id="3-278-500" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">La proposta in oggetto si limita a codificare i testi esistenti relativamente alla struttura e alle aliquote dell’accisa applicata al tabacco lavorato, senza modificazioni sostanziali; voto dunque a favore.</p>
    </intervention>
    <intervention id="3-278-625" speaker_id="96999" name="Alexander MIRSKY" is_mep="True" mode="written" nationality="Latvia" birth_date="20-03-1964" birth_place="Vilna" p_group="Group of the Progressive Alliance of Socialists and Democrats in the European Parliament" m_state="LV">
      <p sl="en">La relazione presentata dall’onorevole Karim contiene la risoluzione legislativa del Parlamento europeo sulla proposta emendata di direttiva del Consiglio relativa alla struttura e alle aliquote dell’accisa applicata al tabacco lavorato. Obiettivo dichiarato della proposta è codificare la direttiva 92/79/CEE del Consiglio, del 19 ottobre 1992, relativa al ravvicinamento delle imposte sulle sigarette, la direttiva 92/80/CEE del Consiglio, del 19 ottobre 1992, relativa al ravvicinamento delle imposte sui tabacchi lavorati diversi dalle sigarette e la direttiva 95/59/CE del Consiglio, del 27 novembre 1995, relativa alle imposte diverse dall’imposta sul volume d’affari che gravano sul consumo dei tabacchi lavorati. L’iniziativa riveste grande importanza, oltre a giungere in un momento particolarmente opportuno. Ho dunque espresso parere favorevole.</p>
    </intervention>
    <intervention id="3-278-750" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Il gruppo consultivo competente ha esaminato la proposta di direttiva del Consiglio che codifica la direttiva 92/79/CEE del Consiglio, del 19 ottobre 1992, relativa al ravvicinamento delle imposte sulle sigarette, la direttiva 92/80/CEE del Consiglio, del 19 ottobre 1992, relativa al ravvicinamento delle imposte sui tabacchi lavorati diversi dalle sigarette e la direttiva 95/59/CE del Consiglio, del 27 novembre 1995, relativa alle imposte diverse dall’imposta sul volume d’affari che gravano sul consumo dei tabacchi lavorati. Secondo le sue conclusioni, il testo costituisce una mera codificazione dei testi esistenti, senza alcuna modificazione sostanziale. Ho dunque votato a favore.</p>
    </intervention>
    <intervention id="3-279-000" speaker_id="97196" name="Oreste ROSSI" is_mep="True" mode="written" nationality="Italy" birth_date="24-03-1964" birth_place="Alessandria" p_group="Europe of freedom and democracy Group" m_state="IT">
      <p sl="it">Anche in questo caso – e ad oggi ne abbiamo in esame diverse – la relazione promuove la semplificazione e la chiara formulazione della normativa comunitaria, anche perché, come nel caso dell’accisa, vi sono innumerevoli disposizioni sparse modificate a più riprese. Unificarle e renderle comprensibili non può che essere utile sia per gli operatori che per gli utenti. Il nostro voto è favorevole.</p>
    </intervention>
    <intervention id="3-280-002" speaker_id="96680" name="Zigmantas BALČYTIS" is_mep="True" mode="written" nationality="Lithuania" birth_date="16-11-1953" birth_place="Šilutė" p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">Ho votato a favore del documento, che codifica il regolamento (CE) n. 975/98 del Consiglio, del 3 maggio 1998, riguardante i valori unitari e le specificazioni tecniche delle monete metalliche in euro destinate alla circolazione. La codificazione costituisce uno strumento efficace per consolidare, attraverso un unico atto legislativo, la normativa riguardante una determinata materia. Contribuisce inoltre a una maggiore chiarezza: accade infatti spesso che disposizioni relative a una stessa questione siano sparse in atti giuridici diversi e che, a seguito di modifiche, sia difficile individuare la disposizione applicabile. La codificazione concorre altresì allo sviluppo di un diritto dell’UE più semplice, chiaro e comprensibile per i cittadini.</p>
    </intervention>
    <intervention id="3-280-500" speaker_id="96867" name="Maria da Graça CARVALHO" is_mep="True" mode="written" nationality="Portugal" m_state="PT">
      <p sl="pt">Accolgo con favore gli sforzi compiuti per chiarire il diritto dell’UE e renderlo più accessibile per tutti i cittadini. Voto dunque a favore della proposta di regolamento riguardante i valori unitari e le specificazioni tecniche delle monete metalliche in euro destinate alla circolazione. Trovo inoltre più efficiente la formulazione della proposta di codificazione attraverso un sistema di elaborazione dati.</p>
    </intervention>
    <intervention id="3-281-000" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">In considerazione dei pareri formulati dai servizi giuridici del Parlamento, del Consiglio e della Commissione, secondo cui la proposta della Commissione si limita alla mera codificazione dei testi esistenti senza modificazioni sostanziali, accolgo con favore l’approvazione del testo.</p>
    </intervention>
    <intervention id="3-281-500" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">La relazione in oggetto verte sulla proposta di regolamento del Consiglio riguardante i valori unitari e le specificazioni tecniche delle monete metalliche in euro destinate alla circolazione, un testo codificato. Semplificare la vita dei cittadini europei è uno dei principali obiettivi dell’UE. Uno degli aspetti che complica realmente la vita dei cittadini dell’UE sono le continue modificazioni della normativa. Secondo una raccomandazione formulata dalla Commissione il 1° aprile 1987, tutti gli atti modificati un massimo di dieci volte dovrebbero essere codificati, per agevolare la comprensione della legislazione dell’UE. La raccomandazione confluì poi nelle conclusioni della Presidenza del Consiglio europeo di Edimburgo, svoltosi nel dicembre del 1992. Per porre rimedio al problema, esiste dal 1994 un accordo interistituzionale fra Parlamento, Commissione e Consiglio su un metodo di lavoro accelerato ai fini della codificazione ufficiale dei testi legislativi, che dovrebbe svolgersi nel pieno rispetto dell’iter legislativo dell’UE. Mi compiaccio dunque di poter finalmente adottare un atto recante codificazione del regolamento (CE) 975/98 del Consiglio, del 3 maggio 1998, riguardante i valori unitari e le specificazioni tecniche delle monete metalliche in euro destinate alla circolazione.</p>
    </intervention>
    <intervention id="3-282-000" speaker_id="23868" name="Monika BEŇOVÁ" is_mep="True" mode="written" nationality="Slovakia" birth_date="15-08-1968" birth_place="Bratislava" m_state="SK">
      <p sl="en">Il sistema di coniatura comune europeo dovrebbe incentivare la fiducia del pubblico, adottando innovazioni tecnologiche che ne garantiscano la sicurezza, l’affidabilità e l’efficacia. La fiducia dei cittadini nel sistema dipende dalle proprietà fisiche delle monete, che dovrebbero offrire la massima facilità d’uso. A seguito di consultazioni con le associazioni dei consumatori, i rappresentanti dell’Unione europea dei non vedenti ed esponenti del settore della distribuzione automatica, è stata condotta una ricerca volta a tener conto delle esigenze specifiche di importanti categorie d’utenza; occorreva rendere le monete facilmente distinguibili, attraverso proprietà tattiche e visive, al fine di assicurare un ordinato passaggio all’euro e di favorire l’accettazione dei nuovi sistemi di coniatura da parte degli utenti.</p>
      <p sl="en">Era inoltre necessario inserire alcune caratteristiche di sicurezza speciali per limitare la contraffazione. Infine, la combinazione di una faccia europea con una nazionale ha dato espressione all’idea soggiacente l’Unione monetaria degli Stati membri.</p>
    </intervention>
    <intervention id="3-283-000" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ho espresso voto favorevole alla proposta di regolamento del Consiglio riguardante i valori unitari e le specificazioni tecniche delle monete metalliche in euro destinate alla circolazione (testo codificato).</p>
    </intervention>
    <intervention id="3-283-500" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">La proposta in oggetto si limita a codificare i testi esistenti relativamente ai valori unitari e alle specificazioni tecniche delle monete metalliche in euro destinate alla circolazione, senza modificazioni sostanziali; voto dunque a favore.</p>
    </intervention>
    <intervention id="3-283-625" speaker_id="96999" name="Alexander MIRSKY" is_mep="True" mode="written" nationality="Latvia" birth_date="20-03-1964" birth_place="Vilna" p_group="Group of the Progressive Alliance of Socialists and Democrats in the European Parliament" m_state="LV">
      <p sl="en">La relazione presentata dall’onorevole Karim contiene la risoluzione legislativa del Parlamento europeo sulla proposta di regolamento del Consiglio riguardante i valori unitari e le specificazioni tecniche delle monete metalliche in euro destinate alla circolazione. In vista della probabile adesione di altri membri all’area dell’euro, questa iniziativa rappresenta una nuova opportunità di contrastare la contraffazione. Ho pertanto espresso voto favorevole.</p>
    </intervention>
    <intervention id="3-283-750" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Sulla base del parere del gruppo consultivo dei servizi giuridici del Parlamento europeo, del Consiglio e della Commissione, la presente relazione sulla proposta di regolamento del Consiglio riguardante i valori unitari e le specificazioni tecniche delle monete metalliche in euro destinate alla circolazione giunge alla conclusione che il documento sottoposto costituisce una mera codificazione dei testi esistenti, senza modificazioni sostanziali. Ho pertanto votato a favore della proposta del Parlamento, che approva la proposta della Commissione quale adattata alle raccomandazioni del gruppo consultivo.</p>
    </intervention>
    <intervention id="3-285-250" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Secondo il gruppo consultivo dei servizi giuridici del Parlamento europeo, del Consiglio e della Commissione, la proposta in oggetto si limita a una mera codificazione dei testi esistenti, senza alcuna modificazione sostanziale; voto dunque a favore della posizione in prima lettura, che approva la proposta della Commissione quale adattata alle raccomandazioni del gruppo consultivo.</p>
    </intervention>
    <intervention id="3-285-125" speaker_id="96922" name="Izaskun BILBAO BARANDICA" is_mep="True" mode="written" nationality="Spain" birth_date="27-03-1961" birth_place="Bermeo" m_state="ES">
      <p sl="es">Sostengo la relazione perché la proposta in esame si limita a una mera codificazione dei testi esistenti, senza alcuna modificazione sostanziale.</p>
    </intervention>
    <intervention id="3-287-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Sulla base del considerando in cui si afferma che, secondo il gruppo consultivo dei servizi giuridici del Parlamento europeo, del Consiglio e della Commissione, la proposta in questione si limita a una mera codificazione dei testi esistenti, senza modificazioni sostanziali, il Parlamento adotta la posizione in prima lettura, approvando la proposta della Commissione quale adattata alle raccomandazioni del gruppo consultivo.</p>
    </intervention>
    <intervention id="3-288-000" speaker_id="97016" name="Angelika WERTHMANN" is_mep="True" mode="written" nationality="Austria" birth_date="07-11-1963" birth_place="Schwarzach" p_group="Non" m_state="AT">
      <p sl="de">Ho espresso voto favorevole sulle relazioni presentate dall’onorevole Karim. I dieci documenti sottoposti dalla commissione giuridica vertono esclusivamente sulla codificazione di vari atti, definita di comune accordo dai servizi giuridici. Non ne derivano dunque modificazioni del contenuto.</p>
    </intervention>
    <intervention id="3-291-500" speaker_id="96819" name="Licia RONZULLI" is_mep="True" mode="written" nationality="Italy" birth_date="14-09-1975" birth_place="Milano" p_group="Group of the European People's Party (Christian Democrats)" m_state="IT">
      <p sl="it">La risoluzione adottata oggi accoglie in pieno la posizione espressa dalla Commissione quale adattata alle raccomandazioni del gruppo consultivo dei servizi giuridici del Parlamento europeo, del Consiglio e della Commissione. Secondo tale gruppo consultivo, la proposta in questione si limita ad una mera codificazione dei testi esistenti, senza modificazioni sostanziali.</p>
    </intervention>
    <intervention id="3-289-750" speaker_id="96903" name="Paulo RANGEL" is_mep="True" mode="written" nationality="Portugal" birth_date="18-02-1968" m_state="PT">
      <p sl="pt">Ho espresso parere favorevole in considerazione dell’obiettivo della direttiva, che si prefigge la codificazione di atti legislativi, finora separati, per esigenze di accessibilità e comprensibilità della normativa, senza apportare modificazioni sostanziali.</p>
    </intervention>
    <intervention id="3-291-250" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Sono favorevole alla proposta che la Commissione prosegua i lavori su questo importante fascicolo sulla base degli emendamenti approvati dal Parlamento in prima lettura e auspico un approccio costruttivo da parte del Consiglio per la promozione dell’accesso al maggior numero d’informazioni possibile sui prodotti tessili.</p>
    </intervention>
    <intervention id="3-291-625" speaker_id="28276" name="Laima Liucija ANDRIKIENĖ" is_mep="True" mode="written" nationality="Lithuania" birth_date="01-01-1958" birth_place="Druskininkai" p_group="Group of the European People's Party (Christian Democrats)" m_state="LT">
      <p sl="en">Ho votato a favore di questa importante risoluzione relativa alle denominazioni delle fibre tessili e all'etichettatura e al contrassegno della composizione fibrosa dei prodotti tessili. Con l’adozione di questa risoluzione, l’Europa ha assunto un impegno unanime per la tutela dei consumatori mediante l’indicazione del paese d’origine e l’adozione di un nuovo meccanismo di tracciabilità dei prodotti tessili. Noi, deputati europei, abbiamo oggi adottato una dichiarazione congiunta volta a tutelare i consumatori europei da indicazioni fraudolente o fuorvianti sull’origine dei prodotti. Credo fermamente che la risoluzione e la dichiarazione daranno nuovo slancio all’istituzione di un meccanismo volto a fornire informazioni accurate ai consumatori, in particolare circa l’esatta origine dei prodotti acquistati. I cittadini europei hanno il diritto di conoscere il luogo di origine e il livello di qualità dei prodotti e dei tessili che acquistano.</p>
    </intervention>
    <intervention id="3-292-000" speaker_id="28114" name="Liam AYLWARD" is_mep="True" mode="written" nationality="Ireland" birth_date="27-09-1952" birth_place="Kilkenny" p_group="Group of the Alliance of Liberals and Democrats for Europe" m_state="IE">
      <p sl="ga">Ho votato a favore di questa relazione perché è importante che i consumatori siano pienamente informati quando acquistano dei prodotti tessili. Grazie a questa relazione, viene introdotto l’obbligo di indicare con chiarezza in etichetta la presenza di parti non tessili di origine animale, anche nell’interesse dei soggetti allergici. A seguito delle modifiche proposte nella relazione, potranno essere immessi sul mercato in tempi più celeri nuove fibre e prodotti innovativi e i consumatori avranno la possibilità di operare scelte informate. Mi rallegro in particolare per la proposta di procedere allo studio per verificare l’esistenza di un nesso causale fra reazioni allergiche e sostanze chimiche utilizzate nei prodotti tessili e allo studio sulla fattibilità di un progetto di etichettatura per luogo d’origine per garantire la piena tracciabilità dei prodotti tessili. Sono d’accordo con il relatore sul fatto che si debba giungere a un equilibrio fra l’applicazione di un alto livello di tutela dei consumatori e la necessità di semplificare il quadro normativo per i prodotti tessili.</p>
    </intervention>
    <intervention id="3-292-250" speaker_id="96680" name="Zigmantas BALČYTIS" is_mep="True" mode="written" nationality="Lithuania" birth_date="16-11-1953" birth_place="Šilutė" p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">Ho votato a favore di questa relazione. Mira a semplificare e migliorare il quadro normativo vigente in materia di etichettatura dei prodotti tessili, a promuovere l’innovazione nel settore tessile e dell’abbigliamento e a sviluppare e utilizzare le nuove fibre. Concordo sul fatto che occorra trovare il giusto equilibrio tra un alto livello di protezione dei consumatori e la semplificazione del quadro normativo per i prodotti tessili. L’estensione dell’obbligo di etichettatura non deve comportare un onere eccessivo sulle imprese senza produrre un reale valore aggiunto per i consumatori i quali potrebbero addirittura essere disorientati da un eccesso d’informazioni sull'etichetta dei prodotti tessili. Ritengo sarebbe utile che la Commissione presentasse una relazione al Parlamento europeo e al Consiglio su nuovi eventuali obblighi di etichettatura da introdurre a livello europeo, tenendo conto in particolare delle opinioni dei consumatori in merito alla quantità d’informazioni da fornire sull’etichetta del prodotto tessile, e verificare la possibilità di ricorso ad altri mezzi alternativi per fornire informazioni ai consumatori.</p>
    </intervention>
    <intervention id="3-292-500" speaker_id="5956" name="Regina BASTOS" is_mep="True" mode="written" nationality="Portugal" birth_date="04-11-1960" birth_place="Veiros-Estarreja" p_group="Group of the European People's Party (Christian Democrats)" m_state="PT">
      <p sl="pt">La proposta di regolamento adottata dalla Commissione il 30 gennaio 2010 è volta a semplificare il quadro normativo vigente riunendo in un solo regolamento le tre direttive esistenti in materia di denominazione e di etichettatura dei prodotti tessili.</p>
      <p sl="pt">In sede di prima lettura, il 18 maggio 2010, il Parlamento ha approvato a larga maggioranza 63 emendamenti. Si è trattato principalmente di emendamenti tecnici volti ad adeguare il testo al trattato sul funzionamento dell’Unione europea. Ha inoltre approvato una serie di modifiche sostanziali, quali le norme sul marchio d’origine, l’indicazione di materiali di origine animale, l’indicazione di prodotti tessili composti da più fibre e così via. Nella sua posizione, il Consiglio ha respinto tutte le modifiche sostanziali proposte dal Parlamento.</p>
      <p sl="pt">Ho votato a favore di questa relazione, in raccomandazione per la seconda lettura, perché reintroduce la gran parte degli emendamenti approvati dal Parlamento in prima lettura, incluse le norme sul marchio d’origine, sull’indicazione dei materiali di origine animale e dei prodotti tessili composti da più fibre. Queste modifiche contribuiranno alla promozione e all’innovazione dell’industria europea e accresceranno il livello delle informazioni messe a disposizione dei consumatori.</p>
      <p sl="pt">Altrettanto importante sarà lo studio che la Commissione dovrà presentare entro il settembre 2013 per verificare se esista un nesso causale fra le reazioni allergiche e le sostanze chimiche o le mischie usate nei prodotti tessili.</p>
    </intervention>
    <intervention id="3-293-000" speaker_id="4746" name="Sergio BERLATO" is_mep="True" mode="written" nationality="Italy" birth_date="27-07-1959" birth_place="Vicenza" m_state="IT">
      <p sl="it">Nel gennaio 2009 la Commissione ha adottato la proposta di un nuovo regolamento relativa alle denominazioni tessili e all'etichettatura dei prodotti tessili. La proposta, volta a semplificare e migliorare il quadro normativo esistente in materia di etichettatura dei prodotti tessili, ha l'obiettivo di promuovere lo sviluppo e l'utilizzazione di nuove fibre. Sostituendo le tre direttive vigenti con un unico regolamento, essa di fatto semplifica il processo legislativo per adeguare la legislazione al progresso tecnico e consente ai consumatori di fibre di beneficiare più rapidamente di prodotti innovativi sul mercato.</p>
      <p sl="it">Accolgo con favore questa proposta e, in particolare, ritengo significativo che il nuovo regolamento contenga un richiamo esplicito al "Made in ". E' fondamentale, infatti, continuare nella direzione volta a fornire all'Unione europea gli strumenti per competere e confrontarsi sul mercato globalizzato con i suoi principali partner commerciali quali Stati Uniti, Canada, Cina e Giappone.</p>
      <p sl="it">Desidero inoltre sottolineare in questa sede, l'aspetto a mio avviso più importante dell'accordo raggiunto con il Consiglio ovvero l'impegno della Commissione europea a presentare, entro il 30 settembre 2013, dopo aver effettuato un'idonea valutazione d'impatto, una relazione accompagnata da proposte legislative relative all'etichettatura sull'indicazione di origine, alla tracciabilità ed all'utilizzo di nuove tecnologie.</p>
    </intervention>
    <intervention id="3-293-500" speaker_id="96681" name="Vilija BLINKEVIČIŪTĖ" is_mep="True" mode="written" nationality="Lithuania" birth_date="03-03-1960" birth_place="Linkuva" m_state="LT">
      <p sl="lt">Ho votato a favore di questa relazione che mira a semplificare e migliorare il quadro normativo esistente in materia di etichettatura dei prodotti tessili, con l'obiettivo di promuovere lo sviluppo e l'utilizzazione di nuove fibre e una maggiore tutela del consumatore. Il testo finale è ancora in fase di negoziato con il Consiglio; la relazione del Parlamento propone di individuare temi quali il marchio d’origine dei prodotti tessili importati dai paesi terzi secondo i quali sarebbe obbligatorio che l’etichetta recasse non solo il produttore del prodotto finale ma anche il paese d’origine dei prodotti tessili importati impiegati per produrlo, come già in uso in Canada, USA, Cina e Giappone. In generale, la relazione propone che le etichette debbano riportare il maggior numero d’informazioni possibile circa la composizione del prodotto e che occorra invitare la Commissione a verificare se i prodotti importati danneggino la salute umana a causa della loro composizione al fine di tutelare i consumatori. La relazione suggerisce di evitare oneri amministrativi per i fabbricanti. Ad esempio, si propone di sostituire le denominazioni sulle etichette con simboli non linguistici onde evitare la traduzione delle denominazioni stesse nelle varie lingue dell’UE. È prevista un'esenzione dagli obblighi in materia di etichettatura per i sarti che operano in qualità di lavoratori autonomi.</p>
    </intervention>
    <intervention id="3-294-000" speaker_id="29074" name="Vito BONSIGNORE" is_mep="True" mode="written" nationality="Italy" birth_date="03-07-1943" birth_place="Bronte" p_group="Group of the European People's Party (Christian Democrats) - Vice" m_state="IT">
      <p sl="it">Ho votato a favore di questa risoluzione, che ha il merito di semplificare il sistema vigente in materia di etichettatura dei prodotti tessili, promuovendo lo sviluppo e l’utilizzazione di nuove fibre e riducendo i tempi tra la presentazione di una domanda e l’adozione di una nuova fibra. Con queste nuove norme, i consumatori beneficerebbero più rapidamente di prodotti innovativi. Non solo, il documento che oggi abbiamo approvato incoraggia anche l’adozione del marchio d’origine, che faciliterebbe la scelta da parte dei consumatori e contribuirebbe a ridurre le indicazioni fraudolente o ingannevoli. A tal proposito, condivido l’emendamento che introduce l’obbligo per il produttore di indicare nell’etichettatura la presenza di parti non tessili di origine animale tutelando così gli utilizzatori finali dal rischio di acquistare inavvertitamente prodotti, ad esempio, con pelliccia autentica e salvaguardando maggiormente la salute dei soggetti allergici.</p>
    </intervention>
    <intervention id="3-294-500" speaker_id="96867" name="Maria da Graça CARVALHO" is_mep="True" mode="written" nationality="Portugal" m_state="PT">
      <p sl="pt">Credo molto nell’impatto positivo di una semplificazione del quadro normativo per i prodotti tessili, per promuovere in particolare lo sviluppo e l’utilizzo di nuove fibre. Alla luce di ciò, voto a favore dell’adozione del regolamento presentato dal Parlamento e dalla Commissione. Considero tuttavia rilevanti gli emendamenti presentati dal relatore.</p>
    </intervention>
    <intervention id="3-295-000" speaker_id="96914" name="Anne DELVAUX" is_mep="True" mode="written" nationality="Belgium" birth_date="20-10-1970" birth_place="Liège" p_group="Group of the European People's Party (Christian Democrats)" m_state="BE">
      <p sl="fr">Per evitare che il consumatore acquisti inavvertitamente prodotti di origine animale (pelle e pelliccia) ho sostenuto questa relazione, che prevede l’etichettatura obbligatoria con la dicitura ‘parti non tessili di origine animale’. L'etichettatura obbligatoria offrirebbe ai consumatori gli strumenti per identificare i prodotti potenzialmente nocivi per la salute dei soggetti allergici.</p>
    </intervention>
    <intervention id="3-295-500" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Questo regolamento è volto ad istituire norme per l’utilizzo di denominazioni tessili e relative etichettatura dei prodotti tessili, nonché per l’analisi quantitativa dei prodotti tessili composti da mischie binarie e terziarie. Questo comporta la trasformazione della direttiva 96/74/CE in regolamento e l’abrogazione delle direttive 96/73/CE e 73/44/CEE.</p>
      <p sl="pt">Lo scopo è di rendere più trasparente il processo di aggiunta di nuove fibre alla lista armonizzata di denominazioni e di adattare la legislazione agli sviluppi tecnici dell’industria tessile. Gli emendamenti reintrodotti dal relatore riguardano le norme sul marchio d'origine, l'indicazione delle parti non tessili di origine animale, l'uso di simboli non linguistici e la clausola di riesame, nonché la richiesta di uno studio sulle sostanze pericolose, l’uso di simboli o codici non linguistici, l’obbligo di allegare il fascicolo tecnico alla richiesta di autorizzazione di una nuova denominazione di fibra tessile, i prodotti tessili composti da più fibre, i sarti che operano in qualità di lavoratori autonomi, i laboratori per il controllo delle mischie tessili, l’indicazione obbligatoria della composizione fibrosa per feltri e cappelli di feltro.</p>
      <p sl="pt">Ho votato a favore.</p>
    </intervention>
    <intervention id="3-295-750" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">Questa raccomandazione per seconda lettura si riferisce alla posizione del Consiglio sull’adozione del regolamento del Parlamento europeo e del Consiglio relativo alle denominazioni delle fibre tessili e all'etichettatura e al contrassegno della composizione fibrosa dei prodotti tessili. Il settore tessile è molto complesso e rappresenta una quota significativa dell’attività economica degli Stati membri. Il relatore è riuscito ad ottenere un accordo su temi controversi come quelli del marchio d’origine, dell’indicazione delle parti non tessili di origine animale, delle sostanze dannose e altri. Inoltre è riuscito ad includere una clausola di riesame per l’eliminazione di potenziali ostacoli al corretto funzionamento del mercato interno. Malgrado talune difficoltà iniziali, le tre istituzioni europee sono giunte ad un accordo estremamente soddisfacente. Il Consiglio può pertanto approvare rapidamente questa legislazione nell’intento di farla entrare in vigore nel gennaio 2012 a tutto vantaggio dei consumatori. Mi rallegro perciò del consenso raggiunto e voto a favore del regolamento in oggetto che abroga la direttiva 73/44/CEE del Consiglio, la direttiva 96/73/CE del Parlamento europeo e del Consiglio e la direttiva 2008/121/CE del Parlamento europeo e del Consiglio.</p>
    </intervention>
    <intervention id="3-296-000" speaker_id="96706" name="João FERREIRA" is_mep="True" mode="written" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">La proposta mira a semplificare e migliorare il quadro normativo esistente in materia di etichettatura dei prodotti tessili, con l'obiettivo di incentivare lo sviluppo e l'utilizzazione di nuove fibre. La proposta semplifica il processo legislativo per adeguare la legislazione al progresso tecnico sostituendo le tre direttive vigenti con un unico regolamento. Si eviterebbe così di dover recepire semplici aggiornamenti tecnici e si abbrevierebbero i tempi tra la presentazione di una domanda e l'adozione di una nuova denominazione di fibra. I produttori auspicano da lungo tempo norme chiare in materia di denominazione e etichettatura. La semplificazione del quadro regolamentare esistente offre la possibilità di promuovere l'innovazione nel settore tessile e dell'abbigliamento, consentendo al tempo stesso agli utilizzatori e ai consumatori di fibre di beneficiare più rapidamente di prodotti innovativi.</p>
      <p sl="pt">In sede di prima lettura, nel 2010, il Parlamento aveva approvato una serie di emendamenti alle norme sul marchio d’origine, sull’indicazione delle parti non tessili di origine animale, sul ricorso a simboli non linguistici e sulla clausola di riesame ma il Consiglio non ha accolto tutto. È vitale che ora accolga le diverse proposte, segnatamente quelle sul marchio di origine.</p>
      <p sl="pt">Per questi motivi, appoggiamo le posizioni qui assunte.</p>
    </intervention>
    <intervention id="3-297-000" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">La proposta mira essenzialmente a semplificare e migliorare il quadro normativo esistente in materia di etichettatura dei prodotti tessili.</p>
      <p sl="pt">Durante i negoziati con il Consiglio dei ministri dell’UE, il Parlamento ha inserito nuove disposizioni nel regolamento, ad esempio quelle relative all’obbligo di indicare le parti non tessili di origine animale nell'etichettatura e di procedere a uno studio per verificare se esiste un nesso causale tra le reazioni allergiche e i prodotti chimici usati nelle fibre tessili.</p>
      <p sl="pt">La presenza di parti tessili di origine animale dovrebbe essere chiaramente indicata al fine di evitare ai consumatori o agli individui che soffrono di allergie il rischio di acquistare inavvertitamente prodotti con pelliccia autentica, pur non avendone l'intenzione.</p>
      <p sl="pt">Entro il 30 settembre 2013 la Commissione dovrà elaborare uno studio per determinare se vi sia un nesso causale fra le reazioni allergiche e le sostanze chimiche o le mischie usate nei prodotti tessili. Sulla scorta di tale studio, la Commissione dovrebbe, se del caso, presentare pertinenti proposte legislative.</p>
      <p sl="pt">Detto regolamento dovrebbe essere approvato al più presto dal Consiglio ed entrare in vigore il ventesimo giorno successivo alla sua pubblicazione. É previsto un periodo transitorio di due anni e mezzo per le norme sui requisiti di etichettatura e per l’indicazione di ‘parti non tessili di origine animale’.</p>
    </intervention>
    <intervention id="3-298-000" speaker_id="23868" name="Monika BEŇOVÁ" is_mep="True" mode="written" nationality="Slovakia" birth_date="15-08-1968" birth_place="Bratislava" m_state="SK">
      <p sl="en">L'attuale assenza di norme armonizzate sul marchio di origine mette l'UE in una situazione di svantaggio e impedisce ai produttori europei di beni di consumo, per i quali l'origine costituisce un criterio rilevante, di usufruire dei vantaggi associati alla produzione all'interno dell'Unione, mentre i consumatori non hanno l'opportunità di accedere alle informazioni sull'origine dei prodotti. Il marchio di origine faciliterebbe la scelta da parte dei consumatori e contribuirebbe a ridurre il numero d’indicazioni di origine fraudolente, imprecise o ingannevoli. L'emendamento introduce l'obbligo di indicare la presenza di parti non tessili di origine animale nei prodotti tessili. Va sottolineato che spesso la pelliccia è utilizzata come guarnizione in capi d'abbigliamento relativamente a buon mercato, importati frequentemente dall'Asia.</p>
      <p sl="en">Al fine di eliminare i potenziali ostacoli al buon funzionamento del mercato interno causati da disposizioni e pratiche divergenti tra gli Stati membri e di procedere di pari passo con lo sviluppo del commercio elettronico e delle sfide future nel mercato dei prodotti tessili, è necessario considerare la possibilità di armonizzare e standardizzare altri aspetti dell'etichettatura dei prodotti tessili, con l'obiettivo di facilitare la libera circolazione di tali prodotti nel mercato interno e conseguire un livello di protezione del consumatore elevato e uniforme in tutta l'UE.</p>
    </intervention>
    <intervention id="3-298-500" speaker_id="96993" name="Lorenzo FONTANA" is_mep="True" mode="written" nationality="Italy" birth_date="10-04-1980" birth_place="Verona" p_group="Non" m_state="IT">
      <p sl="it">Gentile Presidente, onorevoli colleghi, la proposta del collega Manders ha visto un momento fondamentale nel suo passaggio in commissione IMCO visto che in tale sede si è deciso di introdurre necessariamente la composizione del 100% del prodotto e non solo di alcune sue parti. In seguito però, dal nostro gruppo, è emersa la necessità della difesa del tessile e del cosiddetto “made in ”, posizioni che non hanno tuttavia trovato risposta nella mediazione con il Consiglio. Ci sono comunque poi elementi condivisibili come la procedura di snellimento nella registrazioni dei materiali. Considerando prioritaria la difesa del “made in ”, non potrò votare a favore e per questo dichiaro la mia astensione.</p>
    </intervention>
    <intervention id="3-298-750" speaker_id="96952" name="Sylvie GUILLAUME" is_mep="True" mode="written" nationality="France" m_state="FR">
      <p sl="fr">Ho votato a favore della relazione Manders sulle disposizioni relative all’etichettatura dei prodotti tessili. Mi compiaccio che il Parlamento, in sede di votazione in seconda lettura, abbia reintrodotto una serie di emendamenti, nonostante l’opposizione del Consiglio. È importante che i consumatori possano operare scelte informate e che non acquistino inavvertitamente pelle o pelliccia, come succede in particolare quando la pelliccia è utilizzata come guarnizione in capi d'abbigliamento a buon mercato. Inoltre, il testo sottolinea la necessità della tracciabilità dei prodotti tessili e di uno studio della Commissione sui potenziali rischi per la salute di prodotti quali le fibre sintetiche o i coloranti.</p>
    </intervention>
    <intervention id="3-299-000" speaker_id="28275" name="Małgorzata HANDZLIK" is_mep="True" mode="written" nationality="Poland" birth_date="01-01-1965" birth_place="Bielsko-Biała" p_group="Group of the European People's Party (Christian Democrats)" m_state="PL">
      <p sl="pl">La risoluzione sulle denominazioni delle fibre tessili e relative etichettatura e contrassegno dei prodotti tessili che è stata approvata dal Parlamento europeo è particolarmente importante per il settore tessile dell’Unione Europea. Consentirà una più rapida introduzione sul mercato di nuove fibre e aiuterà specialmente le industrie tessili innovative nell’applicazione pratica dei risultati di ricerca e sviluppo. La risoluzione è stata oggetto di un lungo dibattito fra il Parlamento europeo ed il Consiglio. Il Parlamento ha chiesto di integrare nuovi elementi al regolamento, segnatamente: l’indicazione del paese di origine, l’indicazione delle fibre di origine animale e requisiti più stringenti relativi all’impiego di sostanze dannose nella produzione tessile. Il Parlamento è riuscito a convincere il Consiglio che era essenziale indicare con chiarezza in etichetta la presenza di fibre di origine animale.</p>
      <p sl="pl">Questa disposizione è estremamente utile, in particolare per i consumatori allergici ai prodotti di pelle e per i consumatori che, per motivi ideologici, non intendono acquistare tessili contenenti parti di origine animale. Auspico che in un prossimo futuro si possa a conseguire un’intesa sull’indicazione dell’origine delle merci. Questo tema è rimasto troppo a lungo in sospeso. Credo che le imprese e i consumatori europei avrebbero tutto da guadagnare da principi chiaramente enunciati.</p>
    </intervention>
    <intervention id="3-299-500" speaker_id="96693" name="Juozas IMBRASAS" is_mep="True" mode="written" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="lt">Ho deciso di appoggiare questo testo perché propone norme sulla presenza di parti non tessili di origine animale in taluni prodotti, nonché l’indicazione precisa dell’origine dei prodotti. Inoltre, questo regolamento dovrebbe garantire l’obbligo di indicare la presenza di parti non tessili di origine animale sull’etichetta o sul marchio dei prodotti tessili, in modo che il consumatore possa operare una scelta sulla base delle informazioni in suo possesso. L’etichettatura ed il marchio non dovrebbero essere fuorvianti e dovrebbero essere forniti in modo che il consumatore possa facilmente capire a che parte specifica del prodotto si riferiscono.</p>
    </intervention>
    <intervention id="3-300-000" speaker_id="4260" name="Eija-Riitta KORHOLA" is_mep="True" mode="written" nationality="Finland" birth_date="15-06-1959" birth_place="Lahti" p_group="Group of the European People's Party (Christian Democrats)" m_state="FI">
      <p sl="fi">Sono lieta di constatare che, finalmente, siamo giunti ad una decisione in merito all’etichettatura dei prodotti tessili che recepisce modifiche molto sostanziali che il Consiglio è pronto ad accogliere e attuare. Il lavoro sul regolamento in sede di commissione si è talora fissato obiettivi troppo ambiziosi che, per fortuna, abbiamo deciso di abbandonare. Sembra ovvio che d’ora in poi i prodotti debbano chiaramente indicare l’eventuale presenza di parti di origine animale, per motivi di salute pubblica, dato che ad esempio la pelliccia è un rischio per la salute di molte persone che soffrono di allergie. Sebbene taluni produttori si siano opposti a questa iniziativa, sostenendo che esistono già norme in vigore sull’obbligo di etichettatura delle parti di origine animale, si è ottenuto un miglioramento che illustra con chiarezza il cambiamento della mentalità dei consumatori europei. Tuttavia il marchio d’origine obbligatorio sui prodotti dei paesi terzi risulterebbe inefficace e oneroso di per sé. É difficile elaborare una stima anche approssimativa del valore aggiunto che tale requisito potrebbe portare ai consumatori, soprattutto dato che nel mondo globale i prodotti sono fabbricati o provengono raramente da un solo paese.</p>
      <p sl="fi">Per questo motivo, è importante che la Commissione esamini la questione e che gli aspetti pratici attuativi vengano soppesati attentamente. Al contempo, è ovvio che la riforma e l’armonizzazione dell’etichettatura dei prodotti venga valutata complessivamente, secondo quanto deciso.</p>
    </intervention>
    <intervention id="3-301-000" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Esprimo il mio compiacimento per la proposta della Commissione che semplifica il quadro normativo vigente e offre la possibilità di promuovere l'innovazione nel settore tessile e dell'abbigliamento, consentendo al tempo stesso agli utilizzatori e ai consumatori di fibre di beneficiare più rapidamente di prodotti innovativi.</p>
    </intervention>
    <intervention id="3-302-500" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">Le nuove norme sull’etichettatura dei prodotti tessili sono fondamentali per evitare problemi ai consumatori meno informati. La presenza di materiali di origine animale deve essere chiaramente indicata, al fine di evitare ai consumatori o agli individui che soffrono di allergie il rischio di acquistare inavvertitamente prodotti con pelliccia autentica, pur non avendone l'intenzione. La proposta è volta a semplificare e migliorare il quadro normativo esistente in materia di etichettatura dei prodotti tessili. Durante i negoziati con il Consiglio dei ministri dell’UE, il Parlamento ha incluso nuove disposizioni al regolamento, ad esempio quelle relative all’obbligo di indicazione di parti non tessili di origine animale nell'etichettatura e la richiesta di procedere a uno studio per verificare se esiste un nesso causale tra le reazioni allergiche e i prodotti chimici usati nelle fibre tessili.</p>
    </intervention>
    <intervention id="3-302-250" speaker_id="96999" name="Alexander MIRSKY" is_mep="True" mode="written" nationality="Latvia" birth_date="20-03-1964" birth_place="Vilna" p_group="Group of the Progressive Alliance of Socialists and Democrats in the European Parliament" m_state="LV">
      <p sl="en">La relazione Manders si prefigge di aiutare gli acquirenti di prodotti tessili. Vengono proposte nuove norme di etichettatura dei prodotti che aiuteranno i consumatori ad evitare il rischio di acquistare prodotti tessili che contengono pelliccia o pelle. Ho votato a favore.</p>
    </intervention>
    <intervention id="3-302-000" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">La consapevolezza dei consumatori nei loro acquisti è in costante aumento. Per la maggioranza delle persone, l’origine dei prodotti è fondamentale nella decisione d’acquisto. Nel settore tessile, si avverte la necessità di maggiori informazioni al riguardo in modo che i consumatori sappiano da dove arrivano i maglioni, le giacche e i pantaloni che acquistano e di che materiali sono fatti. Gli attuali obblighi in materia di etichettatura sono ampiamente inadeguati. Occorrono etichette più chiare che indichino l’origine dei prodotti animali usati per un dato capo di abbigliamento, in particolare nel caso della pelliccia e delle guarnizioni in pelliccia. Ho votato a favore della relazione perché invita a fornire informazioni dettagliate molto sentite dai cittadini, che hanno il diritto di sapere da dove provengono i prodotti tessili che comperano e di che materiali sono fatti.</p>
    </intervention>
    <intervention id="3-303-000" speaker_id="97280" name="Claudio MORGANTI" is_mep="True" mode="written" nationality="Italy" birth_date="14-04-1973" birth_place="Prato " p_group="Europe of freedom and democracy Group" m_state="IT">
      <p sl="it">Signor Presidente, il testo in esame oggi è, purtroppo, molto diverso da quello che era stato approvato in prima lettura da quest'aula. La differenza sostanziale sta nella mancanza, in questa relazione, di un qualsiasi riferimento al marchio di origine da inserire nelle etichette dei prodotti tessili. Il Consiglio ha fortemente osteggiato questa ipotesi, e non se ne capisce bene la ragione: non è forse giusto che i consumatori sappiano da dove provengono i capi che indossano? Sicuramente la presenza di un marchio di origine sarebbe servita come garanzia di qualità e tutela del prodotto.</p>
      <p sl="it">Rimango molto perplesso dal fatto che solo due Stati membri, Italia e Lituania, abbiano insistito in sede di Consiglio affinché il marchio di riconoscimento fosse inserito: mi domando che interesse abbiano gli altri Stati europei a non tutelare in questo modo le loro stesse aziende, esposte così maggiormente a fenomeni di concorrenza sleale e contraffazione. Il Parlamento europeo si è purtroppo piegato alla miope volontà del Consiglio nella non tutela di un necessario marchio di origine, e per questo motivo ho ritenuto di dover dare il mio voto negativo alla relazione odierna.</p>
    </intervention>
    <intervention id="3-303-500" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Questa relazione contiene una raccomandazione per seconda lettura della posizione del Consiglio in prima lettura sull’approvazione del regolamento del Parlamento europeo e del Consiglio relativo alle denominazioni delle fibre tessili e all'etichettatura e al contrassegno della composizione fibrosa dei prodotti tessili. In prima lettura, il Consiglio ha respinto tutte le modifiche sostanziali proposte dal Parlamento, ritenendo che non siano compatibili con la desiderata semplificazione. Le principali modifiche proposte dal Parlamento e reintrodotte in questa relazione, per la quale ho votato a favore, si riferiscono a questioni che ritengo della massima importanza per il mercato europeo. Fra queste, vorrei sottolineare il marchio d’origine e l’inclusione dell’obbligo di indicare il paese d’origine dei prodotti tessili importati da paesi terzi. L'attuale assenza di norme armonizzate sul marchio di origine mette l'UE in una situazione svantaggiosa rispetto ai suoi principali partner commerciali, quali Canada, Cina, Giappone e Stati Uniti che richiedono un marchio di origine per i prodotti importati. Il marchio di origine faciliterebbe la scelta da parte dei consumatori e contribuirebbe a ridurre il numero di indicazioni di origine fraudolente, imprecise o ingannevoli.</p>
    </intervention>
    <intervention id="3-303-750" speaker_id="96903" name="Paulo RANGEL" is_mep="True" mode="written" nationality="Portugal" birth_date="18-02-1968" m_state="PT">
      <p sl="pt">In prima lettura, il Parlamento ha approvato 63 emendamenti alla proposta della Commissione sul regolamento relativo alle denominazioni delle fibre tessili e all'etichettatura dei prodotti tessili. Alcuni di questi emendamenti erano di natura tecnica mentre altri erano più sostanziali, quali le norme sul marchio d’origine, l’indicazione di materiali di origine animale l’utilizzo di simboli non linguistici e una clausola di revisione. Gli emendamenti tecnici sono stati sostanzialmente accolti dal Consiglio che ha però respinto tutte le modifiche sostanziali proposte dal Parlamento. La maggior parte di queste modifiche sono state reintrodotte, perché riteniamo fondamentale che il Consiglio riconosca la loro opportunità e dia loro la dovuta considerazione.</p>
    </intervention>
    <intervention id="3-304-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Nella sua posizione in prima lettura del 18 maggio 2010, il Parlamento europeo ha approvato 63 emendamenti a larghissima maggioranza. Si è trattato principalmente di emendamenti tecnici volti ad adeguare il testo al trattato sul funzionamento dell'Unione europea e al nuovo quadro legislativo in materia di commercializzazione dei prodotti. Il Parlamento ha approvato anche una serie di modifiche sostanziali, quali le norme sul marchio d'origine, l'indicazione di materiali di origine animale, l'uso di simboli non linguistici e una clausola di revisione.</p>
    </intervention>
    <intervention id="3-305-000" speaker_id="96718" name="Olga SEHNALOVÁ" is_mep="True" mode="written" nationality="Czechia" birth_date="25-10-1968" birth_place="Kromĕříž" p_group="Group of the Progressive Alliance of Socialists and Democrats in the European Parliament" m_state="CZ">
      <p sl="cs">Ho appoggiato la relazione perché rappresenta un passo avanti per la maggiore tutela dei consumatori e pone l’accento sula qualità dei prodotti tessili. È davvero un peccato, tuttavia, che non si sia riusciti a far passare la richiesta dell’indicazione del paese d’origine, che è uno degli elementi informativi che consente al consumatore di operare una scelta informata e che può limitare il numero di indicazioni inaccurate e fuorvianti relative all’origine. L’assenza di norme armonizzate in materia impedisce ai produttori europei di usufruire dei vantaggi associati alla produzione all'interno dell'Unione. Mi auguro che la Commissione continui ad adoperarsi per trovare una soluzione accettabile in materia.</p>
    </intervention>
    <intervention id="3-306-000" speaker_id="96905" name="Laurence J.A.J. STASSEN" is_mep="True" mode="written" nationality="Netherlands" birth_date="08-02-1971" birth_place="Sittard" p_group="Non" m_state="NL">
      <p sl="nl">Il Partito per la Libertà olandese (PVV) esprime voto contrario a questa raccomandazione del Parlamento europeo. La proposta originale della Commissione prevedeva una semplificazione delle formalità per rendere più agevole la commercializzazione di nuove fibre tessili. Il Parlamento ha introdotto un obbligo secondo il quale, in futuro, le aziende saranno tenute a dichiarare l’origine prodotto con la cosiddetta indicazione del paese d’origine. Non sosteniamo la posizione del Parlamento al riguardo.</p>
      <p sl="nl">Per i consumatori è utile disporre di etichette che contengono informazioni sui materiali potenzialmente nocivi per la salute o che causano reazioni allergiche. Indicare il paese d’origine sull’etichetta è invece un’inutile pignoleria che non ci dice nulla sui procedimenti di produzione o sulla qualità del prodotto né accresce la protezione del consumatore. Non è detto che tutte le fasi del processo produttivo si svolgano nel cosiddetto paese d’origine, sebbene specificato.</p>
      <p sl="nl">L’etichetta ‘made in x’ non fa altro che indurre un falso senso di chiarezza nel consumatore mentre in realtà determina costi aggiuntivi e maggiore burocrazia. Le aziende devono sobbarcarsi ulteriori cavilli amministrativi, controllare se le etichette richiedono ulteriori formalità doganali, con il risultato che diventa più costoso importare i prodotti. Il PVV voterà pertanto contro questa raccomandazione.</p>
    </intervention>
    <intervention id="3-306-500" speaker_id="4545" name="Catherine STIHLER" is_mep="True" mode="written" nationality="United Kingdom" birth_date="30-07-1973" birth_place="Bellshill" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ho votato a favore dell’etichettatura paese d’origine e dell’’indicazione di parti in pelliccia e plaudo all’adozione di questo regolamento.</p>
    </intervention>
    <intervention id="3-307-000" speaker_id="29579" name="Marc TARABELLA" is_mep="True" mode="written" nationality="Belgium" birth_date="11-03-1963" birth_place="Ougrée" m_state="BE">
      <p sl="fr">Mi rallegro per l’accordo raggiunto fra il Parlamento europeo ed il Consiglio sul tema estremamente complesso delle denominazioni delle fibre tessili e della relative etichettatura dei prodotti tessili. I consumatori devono poter contare su informazioni accurate relative alla presenza di parti non tessili di origine animale, quali la pelliccia, per poter operare una scelta informata.</p>
      <p sl="fr">Vorrei anche ribadire la necessità che la Commissione esamini, con la massima attenzione, la questione dell’etichettatura sociale. Ritengo che i consumatori debbano essere informati in merito alle condizioni sociali nelle quali un prodotto tessile è stato fabbricato per essere maggiormente responsabilizzati circa le condizioni di lavoro dei lavoratori dell’industria tessile.</p>
      <p sl="fr">Naturalmente non dobbiamo sovraccaricare le etichette di informazioni, ma l’etichettatura sociale potrebbe consentire un cambiamento duraturo nelle condizioni di lavoro nell’UE e nel resto del mondo grazie ad un approccio responsabilmente civico da parte dei consumatori all’atto dell’acquisto.</p>
    </intervention>
    <intervention id="3-308-000" speaker_id="1832" name="Marianne THYSSEN" is_mep="True" mode="written" nationality="Belgium" birth_date="24-07-1956" birth_place="Sint-Gillis-Waas" p_group="Group of the European People's Party (Christian Democrats)" m_state="BE">
      <p sl="nl">L’accordo che è stato approvato oggi dopo due anni di negoziati intensi semplificherà l’immissione sul mercato di nuove fibre e migliorerà la tutela del consumatore sul mercato interno grazie ad etichette tessili chiare, visibili e leggibili. Inoltre, il Parlamento europeo è riuscito a mettere la sua impronta sul regolamento. I prodotti tessili che comprendano parti non tessili di origine animale, quali i pellami o la pelliccia, dovranno essere chiaramente indicati sull’etichetta. Inoltre si è dato seguito alle esplicite richieste del Parlamento che richiede ulteriori studi sui simboli non linguistici da applicare alle etichette tessili e sul potenziale nesso causale fra le reazioni allergiche e le sostanze chimiche impiegate nelle fibre tessili.</p>
      <p sl="nl">L’impegno che il Parlamento ha richiesto e ottenuto dalla Commissione e dovrebbe portare la Commissione stessa, se del caso e dopo aver condotto un approfondito studio, a presentare proposte legislative nel 2013 in merito alla tracciabilità dei prodotti tessili, costituisce un importante passo avanti. Per questi motivi ho espresso voto favorevole all’accordo raggiunto dal Parlamento con il Consiglio in seconda lettura.</p>
    </intervention>
    <intervention id="3-309-000" speaker_id="96660" name="Niki TZAVELA" is_mep="True" mode="written" nationality="Greece" birth_date="30-06-1947" birth_place="Lamia" p_group="Europe of freedom and democracy Group - Vice" m_state="GR">
      <p sl="el">In merito alla raccomandazione Manders relativa alle denominazioni delle fibre tessili e all'etichettatura dei prodotti tessili, ho votato a favore della proposta di compromesso dei gruppi politici perché sono favorevole ad un’etichettatura di origine obbligatoria per i prodotti tessili originari di paesi terzi. Ritengo inoltre che ciò possa promuovere un’equa concorrenza a livello comunitario ed internazionale.</p>
    </intervention>
    <intervention id="3-309-500" speaker_id="96698" name="Viktor USPASKICH" is_mep="True" mode="written" nationality="Lithuania" birth_date="24-07-1959" birth_place="Vilnius" m_state="LT">
      <p sl="lt">Il settore tessile e dell’abbigliamento lituano è uno dei più specializzati d’Europa con 1 000 aziende operanti nel settore e 40 000 addetti. Secondo me, e secondo la maggioranza dei lituani, è importante che le nuove norme sull’etichettatura dei prodotti tessili contenute nella relazione aiutino a tutelare la reputazione del nostro settore tessile. Mi auguro che il nuovo regolamento semplifichi le attuali norme in materia di etichettatura. Occorrono inoltre test chimici affidabili che ci permettano di affermare che le fibre tessili create soddisfano i criteri igienici ed ambientali. I consumatori europei hanno il diritto di sapere quello che stanno comprando. L’utilizzo di prodotti di origine animale deve essere chiaramente indicato sull’etichetta del prodotto tessile. Le nuove norme in materia di etichettatura dovrebbero evitare al consumatore l’involontario acquisto di prodotti tessili fatti con pellami o pelliccia autentica. La sorte del settore tessile e dell’abbigliamento lituano è strettamente legata all’UE, dato che l’84 per cento dei tessili lituani vengono esportati nell’Unione europea. Non molti sanno che i produttori tessili lituani confezionano le uniformi di varie forze militari e di polizia europee, comprese quelle dalla NATO. Perciò la Lituania e l’Europa dovrebbe essere interessate ad intensificare gli sforzi per migliorare il controllo di qualità e la trasparenza.</p>
    </intervention>
    <intervention id="3-310-000" speaker_id="96918" name="Derek VAUGHAN" is_mep="True" mode="written" nationality="United Kingdom" birth_date="02-05-1961" birth_place="Merthyr" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">A seguito del voto odierno sull’etichettatura, i consumatori non correranno più il rischio di comprare inavvertitamente prodotti tessili con parti in pelle o pelliccia autentica. Ritengo che i consumatori abbiano il diritto di sapere di che cosa sono fatti i prodotti che acquistano e la relazione prevede che ogni parte non tessile di origine animale venga indicata sull’etichetta del prodotto tessile. È una buona notizia non solo per coloro che non desiderano acquistare prodotti contenenti pelle o pelliccia autentica, ma anche per quanti soffrono di allergie. Mi spiace che non si sia resa obbligatoria l’indicazione d’origine per i prodotti tessili, ma sono certo che in futuro la Commissione predisporrà una relazione di valutazione per affrontare questi temi.</p>
    </intervention>
    <intervention id="3-311-000" speaker_id="97016" name="Angelika WERTHMANN" is_mep="True" mode="written" nationality="Austria" birth_date="07-11-1963" birth_place="Schwarzach" p_group="Non" m_state="AT">
      <p sl="de">Ho espresso voto favorevole alla relazione sulla denominazione ed etichettatura dei prodotti tessili. La proposta revisione della legislazione comunitaria riguarda essenzialmente questioni tecniche prive di un rilevante impatto politico. Cionondimeno, la risultante semplificazione dei procedimenti aiuterà a promuovere l’innovazione in campo industriale. Il compromesso raggiunto dai vari gruppi del Parlamento europeo tiene altresì conto dei problemi irrisolti relativi alla contraffazione nel settore tessile europeo e chiede norme commerciali trasparenti e coerenti per garantire la tutela dei consumatori.</p>
    </intervention>
    <intervention id="3-312-000" speaker_id="41007" name="Iva ZANICCHI" is_mep="True" mode="written" nationality="Italy" birth_date="18-01-1940" birth_place="Ligonchio " p_group="Group of the European People's Party (Christian Democrats)" m_state="IT">
      <p sl="it">Ho espresso voto favorevole alla relazione del collega Manders. Il testo votato infatti non solo propone di unificare in un unico regolamento europeo direttamente applicabile a tutti gli Stati Membri le tre direttive sull'etichettatura di composizione, ma è volto a semplificare il procedimento per il riconoscimento delle nuove fibre.</p>
      <p sl="it">Probabilmente l'inserimento di una norma sull'etichettatura di origine obbligatoria per i prodotti originari di paesi terzi avrebbe reso più completa la relazione del collega Manders, ma considerate le difficoltà che si incontrano nel trattare determinati argomenti, credo che alla fine si sia raggiunto nel testo finale votato un buon compromesso.</p>
    </intervention>
    <intervention id="3-313-250" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Voto a favore di questa proposta che modifica alcuni aspetti del Regolamento (CE) N. 1215/2009 del Consiglio, in modo da prorogarne la validità al 31 dicembre 2015 ed operare taluni adeguamenti risultanti dall’entrata in vigore degli accordi bilaterali con la Bosnia-Erzegovina e la Serbia. Poiché specifici accordi interinali sugli scambi e sulle questioni commerciali/gli accordi di stabilizzazione e di associazione (ASA) conferiscono alla Bosnia-Erzegovina e alla Serbia concessioni commerciali sui prodotti identificati nelle preferenze commerciali autonome, tali concessioni devono essere ritirate dal (CE) N. 1215/2009 del Consiglio. Si tratta dei contingenti tariffari preferenziali per i prodotti di "baby-beef", per lo zucchero e i prodotti dello zucchero, nonché per certi vini e prodotti della pesca. Con la fine delle preferenze commerciali, i beneficiari sarebbero privati di un oggettivo vantaggio economico negli scambi con l'UE. Ciò potrebbe avere conseguenze gravi per i risultati economici complessivi dei Balcani occidentali e comportare ripercussioni negative sui processi di riforma interna e di transizione. Inoltre potrebbe essere gravemente compromessa la ripresa economica di tali paesi.</p>
    </intervention>
    <intervention id="3-313-375" speaker_id="96680" name="Zigmantas BALČYTIS" is_mep="True" mode="written" nationality="Lithuania" birth_date="16-11-1953" birth_place="Šilutė" p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">Ho votato a favore di questa relazione. L’Unione europea ha accordato ai paesi dei Balcani occidentali un accesso eccezionale e illimitato al mercato dell’UE in esenzione dai dazi doganali per quasi tutti i prodotti. Scopo principale di queste misure è dare nuovo impulso alle economie dei paesi dei Balcani occidentali grazie all’accesso privilegiato al mercato comunitario. Si ritiene che lo sviluppo economico favorirà a sua volta la stabilità politica nell’intera regione. Queste preferenze commerciali sono state concesse per un periodo che scade il 31 dicembre 2010. Convengo sul fatto che la validità delle disposizioni di esenzione dovrebbe essere estesa al 31 dicembre 2015. La sospensione delle preferenze commerciali sottrarrebbe ai beneficiari un vantaggio economico oggettivo negli scambi con l’UE e ciò potrebbe ripercuotersi molto negativamente sui risultati economici complessivi dell’intera regione dei Balcani occidentali, con conseguenti ripercussioni negative sulle riforme interne e sui processi di transizione.</p>
    </intervention>
    <intervention id="3-313-437" speaker_id="38610" name="Slavi BINEV" is_mep="True" mode="written" nationality="Bulgaria" birth_date="10-12-1965" birth_place="Sofia" p_group="Non" m_state="BG">
      <p sl="bg">Sono favorevole all’introduzione di misure commerciali eccezionali per i paesi e i territori che beneficiano del processo di stabilizzazione ed associazione. È risaputo che il commercio è un volano per lo sviluppo economico e queste misure commerciali daranno nuovo slancio alle economie dei paesi dei Balcani occidentali. Inoltre la concessione di un accesso privilegiato al mercato dell’Unione europea consentirà di promuovere una più rapida integrazione delle loro economie con quella dell’UE.</p>
    </intervention>
    <intervention id="3-313-500" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Votiamo oggi la proroga al 2015delle misure commerciali eccezionali, quali le esenzioni tariffarie e le preferenze commerciali, per la Bosnia-Erzegovina, la Serbia ed il Kosovo. Ai sensi del regolamento (CE) n. 1215/2009 del Consiglio, i contingenti tariffari preferenziali si applicano ai prodotti di ‘baby-beef’, allo zucchero ed ai prodotti dello zucchero, a taluni vini nonché a taluni prodotti della pesca. Tale proroga mira a fronteggiare la crisi economica generalizzata in quanto la sospensione delle preferenze commerciali comprometterebbe la ripresa economica di detti paesi e avrebbe conseguenze negative sull’intero processo di stabilizzazione e transizione dei Balcani occidentali.</p>
    </intervention>
    <intervention id="3-313-750" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">La relazione in oggetto verte su una proposta di regolamento del Parlamento europeo e del Consiglio che modifica il Regolamento (CE) n. 1215/2009 del Consiglio che introduce misure commerciali eccezionali applicabili ai paesi e territori che partecipano o sono legati al processo di stabilizzazione e di associazione dell’Unione europea. I paesi dei Balcani occidentali rientrano in questa fattispecie e i prodotti originari di quei paesi sono ammessi al beneficio dell’esenzione dei dazi doganali e a un accesso eccezionale e illimitato al mercato dell’UE. Queste misure sono volte a mitigare la crisi e a rivitalizzare l’economia dei citati paesi. Dette misure eccezionali giungono a scadenza il 31 dicembre 2010 e una loro mancata proroga determinerebbe gravi conseguenze sulla creazione della ricchezza, mettendo a repentaglio la ripresa economica e le riforme interne e il processo di transizione. Perciò concordo con le modifiche proposte dal relatore, nonché con la proroga delle succitate misure sino al 31 dicembre 2015, fatti salvi i necessari adeguamenti derivanti dai nuovi accordi bilaterali con la Bosnia-Erzegovina e la Serbia.</p>
    </intervention>
    <intervention id="3-314-000" speaker_id="96706" name="João FERREIRA" is_mep="True" mode="written" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">Questa relazione propone la proroga dell’accesso eccezionale e illimitato al mercato dell’UE in esenzione dai dazi doganali per quasi tutti i prodotti originari dei paesi e territori che beneficiano del cosiddetto processo di stabilizzazione e di associazione. Il pretesto è dare nuovo impulso alle economie dei paesi dei Balcani occidentali grazie all’accesso privilegiato al mercato comunitario, nella speranza che lo sviluppo economico favorisca a sua volta la stabilità politica nell’intera regione.</p>
      <p sl="pt">Dette misure non possono essere tuttavia disgiunte dalla grave crisi economica e sociale che investe oggi i Balcani, in particolare la Bosnia-Erzegovina, la Serbia e il Kosovo. L’attuale crisi nella regione si inquadra ovviamente nella più ampia crisi del capitalismo e ne è da questa aggravata: è anche però profondamente radicata in una lunga storia di interferenze, aggressioni ed occupazioni militari, promosse dall’UE, dalle sue potenze principali e dagli USA, desiderosi di imporre il loro dominio economico e politico sulla regione. La secessione del Kosovo e il ruolo avuto dall’UE in quella vicenda sono emblematici al riguardo, e i processi interno definiti di ‘riforma e transizione’ costituiscono lo stadio attuale del processo di imposizione di un governo imperialistico all’intera regione.</p>
      <p sl="pt">Le proposte avanzate oggi in quest’Aula dovrebbero essere inquadrate, analizzate e comprese in quest’ottica.</p>
    </intervention>
    <intervention id="3-315-000" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Questa relazione propone la proroga dell’accesso eccezionale e illimitato al mercato dell’UE in esenzione dai dazi doganali per quasi tutti i prodotti originari dei paesi e territori che beneficiano del cosiddetto processo di stabilizzazione e di associazione. Il pretesto è rivitalizzare le economie dei paesi dei Balcani occidentali grazie all’accesso privilegiato al mercato comunitario, nella speranza che lo sviluppo economico favorisca a sua volta la stabilità politica nell’intera regione.</p>
      <p sl="pt">Dette misure sono però indissociabili dalla grave crisi economica e sociale che investe oggi i Balcani, in particolare la Bosnia-Erzegovina, la Serbia e il Kosovo.</p>
      <p sl="pt">L’attuale crisi nella regione si inquadra ovviamente nella più ampia crisi del capitalismo e ne è ulteriormente aggravata: è anche però profondamente radicata in una lunga storia di interferenze, aggressioni ed occupazioni militari, promosse dall’UE, dalle sue potenze principali e dagli USA, desiderosi di imporre il loro dominio economico e politico sulla regione. La secessione del Kosovo e il ruolo avuto dall’UE in quella vicenda sono emblematici al riguardo, e i processi interno definiti di ‘riforma e transizione’ costituiscono lo stadio attuale del processo di imposizione di un governo imperialistico all’intera regione.</p>
    </intervention>
    <intervention id="3-316-000" speaker_id="23868" name="Monika BEŇOVÁ" is_mep="True" mode="written" nationality="Slovakia" birth_date="15-08-1968" birth_place="Bratislava" m_state="SK">
      <p sl="en">Con il regolamento (CE) n. 2007/2000 del Consiglio, l’Unione europea ha accordato un accesso eccezionale e illimitato al mercato comunitario in esenzione dai dazi per quasi tutti i prodotti originari dei paesi e territori legati al processo di stabilizzazione ed associazione. Scopo principale di dette misure è rivitalizzare le economie dei paesi dei Balcani occidentali grazie all’accesso privilegiato al mercato dell’UE. Inoltre lo sviluppo economico promuoverà la stabilità politica nell’intera regione. Tali preferenze commerciali sono state concesse sino al 31 dicembre 2010 e si applicano attualmente alla Bosnia-Erzegovina, alla Serbia e al Kosovo.</p>
      <p sl="en">L’abolizione delle preferenze commerciali potrebbe, pertanto, ripercuotersi molto negativamente sui risultati economici complessivi dei Balcani occidentali e, di conseguenza, avere un effetto negativo sulle riforme interna e sul processo di trasformazione. Potrebbe inoltre mettere gravemente a repentaglio la ripresa economica. Per non destabilizzare gli scambi commerciali auspicabile una proroga al 31 dicembre 2015dell’applicazione del regolamento (CE) n. 1215/2009 del Consiglio.</p>
    </intervention>
    <intervention id="3-316-500" speaker_id="96993" name="Lorenzo FONTANA" is_mep="True" mode="written" nationality="Italy" birth_date="10-04-1980" birth_place="Verona" p_group="Non" m_state="IT">
      <p sl="it">Gentile Presidente, onorevoli colleghi, lo scopo di queste misure è di aiutare i paesi in via di stabilizzazione come i paesi dell’area dei Balcani occidentali con procedure commerciali privilegiate verso l’UE rispetto ai paesi terzi. Vista la giusta volontà di proroga fino al 2015, con particolare attenzione alla Bosnia e alla Serbia, confermo il mio voto favorevole.</p>
    </intervention>
    <intervention id="3-316-750" speaker_id="96693" name="Juozas IMBRASAS" is_mep="True" mode="written" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="lt">Ho votato a favore di questo importante documento perché con il regolamento (CE) n. 2007/2000 del Consiglio, l’Unione europea ha accordato un accesso eccezionale e illimitato al mercato comunitario in esenzione dai dazi per quasi tutti i prodotti originari dei paesi e territori legati al processo di stabilizzazione ed associazione. Scopo principale di dette misure è ridare slancio alle economie dei paesi dei Balcani occidentali grazie all’accesso privilegiato al mercato dell’UE. Inoltre lo sviluppo economico promuoverà la stabilità politica nell’intera regione. Tali preferenze commerciali sono state concesse sino al 31 dicembre 2010 e si applicano attualmente alla Bosnia-Erzegovina, alla Serbia e al Kosovo, quale definito dalla UNSCR 1244/99 per tutti i prodotti che ricadono nel regolamento (CE) n. 1215/2009. I prodotti originari dell’Albania, della Croazia e dell’ex Repubblica iugoslava di Macedonia o del Montenegro continuano a beneficiare delle disposizioni del succitato regolamento, laddove ciò sia indicato, o di qualsiasi misura contemplata da quest’ultimo che sia più favorevole rispetto alle concessioni commerciali previste nel quadro degli accordi bilaterali tra l’Unione europea e questi paesi. Questa proposta modifica alcuni aspetti del regolamento (CE) n. 1215/2009 del Consiglio, per consentire di prorogarne la validità fino al 31 dicembre 2015 e di apportare determinati adeguamenti a seguito dell’entrata in vigore di accordi bilaterali con la Bosnia-Erzegovina e la Serbia.</p>
    </intervention>
    <intervention id="3-317-000" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Appoggio con forza la modifica di alcuni elementi del regolamento (CE) n. 1215/2009 per consentire di prorogarne la validità sino al 31 dicembre 2015 e di apportare determinati adeguamenti a seguito dell’entrata in vigore di accordi bilaterali con la Bosnia-Erzegovina e la Serbia.</p>
    </intervention>
    <intervention id="3-318-000" speaker_id="96742" name="Jean-Luc MÉLENCHON" is_mep="True" mode="written" nationality="France" birth_date="19-08-1951" birth_place="Tanger" p_group="Confederal Group of the European United Left - Nordic Green Left" m_state="FR">
      <p sl="fr">Questa relazione avalla le pressioni esercitate dall’Unione europea sui paesi balcanici per servire i propri interessi. Ingiunge addirittura al Parlamento di adottare, di concerto con il Consiglio, ‘misure appropriate’ qualora i governi di detti Stati non dimostrassero sufficiente desiderio di liberalizzare le loro economie. Questo è imperialismo arrogante! Voterò contro.</p>
    </intervention>
    <intervention id="3-318-500" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">con il regolamento (CE) n. 2007/2000 del Consiglio, l’Unione europea ha accordato un accesso eccezionale e illimitato al mercato comunitario in esenzione dai dazi per quasi tutti i prodotti originari dei paesi e territori legati al processo di stabilizzazione ed associazione. Scopo principale di dette misure è rivitalizzare le economie dei paesi dei Balcani occidentali grazie all’accesso privilegiato al mercato dell’UE. Inoltre lo sviluppo economico promuoverà la stabilità politica nell’intera regione. Tali preferenze commerciali sono state concesse sino al 31 dicembre 2010. Alla luce della crisi economica e finanziaria che stiamo attualmente attraversando è necessario prorogare dette condizioni specifiche sino al 31 dicembre 2015 per scongiurare il rischio che la loro sospensione provochi la stagnazione delle economie dei paesi di questa regione tormentata dei Balcani che richiedono invece solide condizioni economiche per il mantenimento della stabilità e della pace.</p>
    </intervention>
    <intervention id="3-318-750" speaker_id="96999" name="Alexander MIRSKY" is_mep="True" mode="written" nationality="Latvia" birth_date="20-03-1964" birth_place="Vilna" p_group="Group of the Progressive Alliance of Socialists and Democrats in the European Parliament" m_state="LV">
      <p sl="en">Con il regolamento (CE) n. 2007/2000 del Consiglio, l’Unione europea ha accordato un accesso eccezionale e illimitato al mercato comunitario in esenzione dai dazi per quasi tutti i prodotti originari dei paesi e territori legati al processo di stabilizzazione ed associazione. Scopo principale di dette misure è rivitalizzare le economie dei paesi dei Balcani occidentali grazie all’accesso privilegiato al mercato dell’UE. Inoltre lo sviluppo economico promuoverà la stabilità politica nell’intera regione. L’abolizione delle preferenze commerciali potrebbe ripercuotersi molto negativamente sui risultati economici complessivi dei Balcani occidentali e, di conseguenza, avere un effetto negativo sulle riforme interne e sul processo di trasformazione. Potrebbe inoltre mettere gravemente a repentaglio la ripresa economica. Di conseguenza, concordo con il relatore che sostiene con forza la modifica di taluni elementi del regolamento (CE) n. 1215/2009 del Consiglio per consentire di prorogarne la validità fino al 31 dicembre 2015 e ho votato a favore.</p>
    </intervention>
    <intervention id="3-319-000" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Al fine di stimolare le economie dei paesi dei Balcani occidentali, è stato concesso loro un accesso privilegiato al mercato comunitario. Questo provvedimento si applica a quasi tutti i prodotti originari dei paesi e dei territori che beneficiano del processo di stabilizzazione e di associazione. Le preferenze commerciali sono state concesse sino al 31 dicembre 2010 e si applicano ai seguenti paesi: Bosnia-Erzegovina, Serbia e Kosovo.</p>
      <p sl="de">Vengono mantenute le preferenze per i prodotti originari dell’Albania, Croazia, Macedonia e Montenegro. Qualora dette preferenze commerciali dovessero ora essere sospese si metterebbe gravemente a repentaglio la futura crescita economica di questi paesi. Non ho votato a favore della relazione perché, come è già stato ribadito, alcuni punti del nuovo regolamento non sono chiaramente enunciati.</p>
    </intervention>
    <intervention id="3-319-500" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Questa relazione è volta a prorogare la validità del regolamento (CE) n. 1215/2009, recante misure commerciali eccezionali applicabili ai paesi e territori che partecipano o sono legati al processo di stabilizzazione e di associazione dell’Unione europea. l’Unione europea ha accordato un accesso eccezionale e illimitato al mercato comunitario in esenzione dai dazi per quasi tutti i prodotti originari dei paesi e territori legati al processo di stabilizzazione ed associazione. Scopo principale di dette misure è ridare slancio alle economie dei paesi dei Balcani occidentali grazie all’accesso privilegiato al mercato dell’UE. Ribadisco la necessità di uno studio dell’impatto sul mercato interno di tale tipo di accesso eccezionale. Queste preferenze commerciali sono state concesse sino al 31 dicembre 2010. Con la sospensione delle preferenze commerciali, i beneficiari sarebbero privati di un oggettivo vantaggio economico negli scambi con l'UE. Ciò potrebbe avere conseguenze gravi per i risultati economici complessivi dei Balcani occidentali e comportare ripercussioni negative sui processi di riforma interna e di transizione e metterebbe gravemente in pericolo la ripresa economica in quei paesi. Ho pertanto votato a favore della proposta volta a prorogare la validità delle succitate misure sino al 31 dicembre 2015.</p>
    </intervention>
    <intervention id="3-319-750" speaker_id="96903" name="Paulo RANGEL" is_mep="True" mode="written" nationality="Portugal" birth_date="18-02-1968" m_state="PT">
      <p sl="pt">Ai sensi del regolamento (CE) n. 2007/2000, l’Unione europea ha accordato un accesso eccezionale e illimitato al mercato comunitario in esenzione dai dazi per quasi tutti i prodotti originari dei paesi e territori legati al processo di stabilizzazione ed associazione. Scopo principale di dette misure è rivitalizzare le economie dei paesi dei Balcani occidentali grazie all’accesso privilegiato al mercato dell’UE. Tali preferenze commerciali, che si applicano attualmente alla Bosnia-Erzegovina, alla Serbia e al Kosovo, sono state concesse sino al 31 dicembre ma la loro validità dovrebbe ora essere prorogata al 31 dicembre 2015 per non mettere a repentaglio la ripresa economica di quei paesi.</p>
    </intervention>
    <intervention id="3-320-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Sebbene il voto finale sia stato rinviato, abbiamo votato vari emendamenti. Le ‘misure commerciali eccezionali’ concesse ai partner dei Balcani occidentali, nel quadro del processo di stabilizzazione e di associazione dell’Unione europea, sono di fatto misure tariffarie preferenziali che garantiscono un più facile accesso al mercato comunitario per le esportazioni dei paesi partner. Devono essere notificate all’Organizzazione mondiale del commercio. Il programma si è concluso alla fine del 2010 e quel che ci viene proposto è una semplice proroga. L’iter è stato bloccato a causa di ritardi decisionali comitatologici. All’inizio di gennaio 2011, la commissione per il commercio internazionale ha presentato una proposta al Consiglio per cercare di accelerare la procedura, ma non ha ricevuto risposta. Quindi il Parlamento ha dovuto attendere l’approvazione della relazione Szájer sulla comitatologia in marzo per poter procedere. Un trilogo informale ha risolto il problema permettendo l’adozione in prima lettura. Il ritardo ha provocato difficoltà in alcuni paesi beneficiari, in particolare in Kosovo, e ne è stata ingiustamente addossata la colpa al Parlamento.</p>
    </intervention>
    <intervention id="3-321-250" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Voterò a favore di questa proposta in quanto concordo con il principio di fondo che la innerva. L’Unione europea è la più grande economia del mondo. Stati Uniti e Cina non la superano, contrariamente a quanto spesso si dice quando si discute su chi sia e chi sarà al primo posto nell’economia mondiale. La differenza risiede nel fatto che USA e Cina hanno mercati più vasti, che offrono pertanto migliori precondizioni di concorrenza, competitività, nuovi servizi, prodotti e innovazioni. L’Europa necessita di un mercato unico interno per poter assumere un ruolo guida nell’economia internazionale, prestando particolare attenzione al settore dei servizi e all’economia della conoscenza; allo stesso tempo, l’agenda digitale europea e l’economia digitale possono fungere da elemento trainante per rendere il mercato interno una realtà per tutti i settori della nostra economia. Ciò richiede la capacità di assumere un ruolo guida in merito alla banda larga e all’uso di Internet. Aprire l’Europa a nuovi servizi e all’aumento del traffico mobile, significa gettare le basi di nuove opportunità per cultura e contenuti, per emittenti e servizi pubblici nel quadro di una banda larga che assicuri al contempo le stesse opportunità di trasmissione di oggi.</p>
    </intervention>
    <intervention id="3-321-500" speaker_id="28276" name="Laima Liucija ANDRIKIENĖ" is_mep="True" mode="written" nationality="Lithuania" birth_date="01-01-1958" birth_place="Druskininkai" p_group="Group of the European People's Party (Christian Democrats)" m_state="LT">
      <p sl="lt">Ho votato a favore di questa risoluzione sulla proposta di decisione del Parlamento europeo e del Consiglio che stabilisce il primo programma relativo alla politica in materia di spettro radio. Concordo con il punto di vista del relatore: l’Europa necessita di un mercato unico interno per poter assumere un ruolo guida nell’economia internazionale, prestando particolare attenzione al settore dei servizi e all’economia della conoscenza. L’agenda digitale europea e l’economia digitale possono fungere da elemento trainante per rendere il mercato interno una realtà per tutti i settori della nostra economia. Ciò richiede la capacità di assumere un ruolo guida in merito alla banda larga e all’uso di Internet. Si deve puntare a rendere l’Europa la migliore e fare tutto ciò che è meglio per l’Europa: aprire lo spettro radio a nuovi servizi e all’aumento del traffico mobile, gettare le basi per nuove opportunità per cultura e contenuti, per emittenti e servizi pubblici nel quadro della banda larga. Il primo programma strategico in materia di spettro radio (RSPP) rappresenta un significativo passo avanti nel garantire un uso efficiente e ottimale di questa risorsa finita. L’Europa deve essere in prima linea in tale processo di cambiamento, creando le migliori opportunità per un’economia della conoscenza dell’Unione che sia competitiva, caratterizzata da vitalità, cambiamento e innovazioni. Ciò richiede l’accesso alle competenze migliori e la più alta velocità di Internet e delle applicazioni a banda larga.</p>
    </intervention>
    <intervention id="3-321-750" speaker_id="96680" name="Zigmantas BALČYTIS" is_mep="True" mode="written" nationality="Lithuania" birth_date="16-11-1953" birth_place="Šilutė" p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">Ho votato a favore di questa relazione. L’agenda digitale e l’economia digitale rappresentano uno degli obiettivi più importanti della strategia Europa 2020, nella prospettiva di colmare il divario digitale e incrementare la produttività, la coesione e la competitività dell’industria europea, oltre che di garantire un migliore accesso al mercato unico a consumatori e imprese dell’Unione europea. Oggi l’Europa è rimasta indietro rispetto agli Stati Uniti e alla Cina, che stanno liberalizzando gran parte del loro spettro radio al fine di permettere lo sviluppo rapido di nuovi servizi e l’alta velocità di Internet mobile. È necessario promuovere un uso efficace dello spettro radio nell’Unione europea, tale da soddisfare le crescenti esigenze di frequenze radio; occorre pure incrementare la capacità di banda larga mobile, in modo da garantire migliori opportunità sia al settore commerciale che a quello pubblico. Dobbiamo colmare il divario digitale, affinché entro il 2020 tutti i cittadini dell’Unione europea abbiano accesso ai servizi a banda larga a una velocità di almeno 30 Mbps. La futura politica in materia di spettro dovrà inoltre applicare un sistema di autorizzazione adeguato, semplice e non discriminatorio, in modo da assicurare condizioni di parità in tutta l’Unione e promuovere la concorrenza.</p>
    </intervention>
    <intervention id="3-321-875" speaker_id="96681" name="Vilija BLINKEVIČIŪTĖ" is_mep="True" mode="written" nationality="Lithuania" birth_date="03-03-1960" birth_place="Linkuva" m_state="LT">
      <p sl="lt">Ho votato a favore della presente relazione il cui obiettivo è quello di incrementare al massimo, con la liberazione di spettro radio, le opportunità di sfruttare i servizi radiotelevisivi e Internet senza fili per le imprese e i consumatori individuali. I cittadini europei ne trarrebbero un duplice vantaggio: un accesso più agevole ai moderni mezzi di comunicazione e alle reti di telecomunicazioni ridurrebbe il fenomeno dell’esclusione che ancora affligge i cittadini dell’Unione europea soprattutto nelle zone rurali e periferiche, e d’altra parte promuoverebbe più attivamente l’economia dell’Unione, poiché offrirebbe condizioni più robuste per lo sviluppo di un settore dei servizi innovativo e dell’economia della conoscenza. L’Europa si è prefissa il traguardo di garantire entro il 2013, a tutti i cittadini dell’Unione, l’opportunità di utilizzare la banda larga, e la tecnologia senza fili costituisce il metodo più conveniente per raggiungere quest’obiettivo con gli investimenti più ridotti.</p>
    </intervention>
    <intervention id="3-322-000" speaker_id="29074" name="Vito BONSIGNORE" is_mep="True" mode="written" nationality="Italy" birth_date="03-07-1943" birth_place="Bronte" p_group="Group of the European People's Party (Christian Democrats) - Vice" m_state="IT">
      <p sl="it">Mi congratulo con il collega Hökmark per l'elaborazione di una direttiva così attuale che riguarda il programma relativo alla politica in materia di spettro radio. Ho espresso voto favorevole dal momento che condivido fermamente tutte le azioni volte a sostenere e a implementare il mercato unico interno. L'Europa ha la necessità di dotarsi di sistemi avanzati e accessibili a tutti, relativamente alla banda larga ed all’uso di Internet, in grado di raggiungere anche zone rurali e periferiche così come stabilito dall'agenda digitale. Al contempo, bisogna garantire sicurezza a privati, produttori, utilizzatori e amministrazioni pubbliche.</p>
      <p sl="it">Non solo, gli alti costi riguardanti la fibra ottica e la crescente richiesta, da parte degli utenti, di connessioni veloci, impongono di rivedere il quadro tecnologico, sia da un punto di vista normativo che operativo. Per questo, bisogna definire programmi legislativi pluriennali in materia di spettro radio per stabilire una pianificazione strategica e per sopperire alla crescente domanda di accesso alla banda larga tanto più che secondo stime ufficiali il traffico dei dati è destinato a raddoppiare ogni anno fino al 2013.</p>
    </intervention>
    <intervention id="3-323-000" speaker_id="28354" name="Jan BŘEZINA" is_mep="True" mode="written" nationality="Czechia" birth_date="14-04-1954" birth_place="Konice" p_group="Group of the European People's Party (Christian Democrats)" m_state="CZ">
      <p sl="cs">Gli obiettivi indicati nell’Agenda digitale – copertura della banda larga entro il 2013 per tutti i cittadini dell’Unione e, entro il 2020, copertura ad alta velocità fino a 30 o più Mbps (fino a 100 Mbps per la metà delle famiglie europee) – si devono considerare il minimo da raggiungere, con l’ambizione di dare all’Europa la migliore capacità e la banda larga a più alta velocità del mondo. Tale impostazione si riallaccia all’idea che la banda larga senza fili sia essenziale per assicurare a tutti i cittadini la disponibilità di servizi nuovi e innovativi. Concordo senza riserve con la scadenza proposta dalla Commissione, che intende mettere la banda di 800 MHz a disposizione dei servizi di comunicazione elettronici entro il 1° gennaio 2013. Esoneri o eccezioni si possono concedere solo per ragioni tecniche, ma si deve tener conto di specifiche esigenze di pubblica sicurezza e difesa. Le altre bande dovrebbero essere liberate entro il 1° gennaio 2012, come prevede la proposta della Commissione. A mio parere dobbiamo insistere per l’assegnazione di un maggior numero di frequenze ai servizi mobili, con un obiettivo minimo di 1 200 MHz. È essenziale introdurre norme ragionevoli che rendano possibile liberare in futuro ulteriori bande di frequenze; mi sembra anche opportuno affrontare altre questioni spinose tra cui, soprattutto, il costo della liberazione delle bande.</p>
    </intervention>
    <intervention id="3-324-000" speaker_id="38420" name="Cristian-Silviu BUŞOI" is_mep="True" mode="written" nationality="Romania" birth_date="01-03-1978" birth_place="Drobeta Turnu-Severin" m_state="RO">
      <p sl="ro">Dobbiamo assegnare lo spettro radio in maniera più efficace nell’Unione europea, per evitare di rimanere indietro rispetto ad altri paesi sviluppati che si stanno avviando verso la società digitale; i punti su cui si articola questa relazione sono anche perfettamente coerenti con l’agenda digitale dell’Unione europea. I consumatori e le imprese dell’Unione europea utilizzano sempre più intensamente Internet mobile e a banda larga tramite smartphone o tablet PC, e ciò comporta la disponibilità di connessioni rapide. Occorre quindi liberare al più presto la banda di 800 MHz, da destinare ai servizi di Internet mobile a banda larga, e forse anche la banda inferiore a 790 MHz, se tale misura si rendesse necessaria per affrontare la crescita del traffico dati. Le misure previste nel primo programma relativo alla politica in materia di spettro radio sono essenziali per ridurre il divario digitale e garantire servizi di telecomunicazioni rapidi e affidabili nelle aree rurali isolate, allo scopo di rivitalizzarle. Ultima ma non meno importante considerazione, queste misure stimolano l’innovazione e l’uso più ampio di nuove tecnologie, che costituisce un’esigenza irrinunciabile per la competitività dell’economia europea, come si sottolinea anche nell’Atto per il mercato unico.</p>
    </intervention>
    <intervention id="3-324-250" speaker_id="96849" name="Alain CADEC" is_mep="True" mode="written" nationality="France" birth_date="21-06-1953" birth_place="Saint-Brieuc" p_group="Group of the European People's Party (Christian Democrats)" m_state="FR">
      <p sl="fr">Ho votato a favore del progetto di relazione dell’onorevole Hökmark, che invoca la liberazione – da ora al gennaio 2013 – della banda di 800 MHz, da destinare ai servizi mobili, e fissa alcuni obiettivi estremamente ambiziosi, come la liberazione dello spettro fino a 1 200 MHz per il traffico mobile di dati entro il 2015. Il relatore inoltre insiste su aspetti quali l’efficienza dell’uso dello spettro, una promozione più flessibile dell’innovazione e gli investimenti, oltre che sulla necessità di perfezionare l’inventario delle modalità d’uso dello spettro radio presenti e future.</p>
    </intervention>
    <intervention id="3-324-375" speaker_id="96867" name="Maria da Graça CARVALHO" is_mep="True" mode="written" nationality="Portugal" m_state="PT">
      <p sl="pt">Considerata l’importanza dell’industria europea delle telecomunicazioni, nonché delle tecnologie dell’informazione, per l’incremento della produttività e della competitività del nostro mercato, intendo votare a favore del programma relativo alla politica in materia di spettro radio. Sono convinta che questo programma sia in grado di creare le condizioni necessarie per competere con ottime prospettive di successo con i mercati delle nuove tecnologie in Cina e Stati Uniti, oltre che per conservare l’egemonia europea nell’industria delle telecomunicazioni.</p>
    </intervention>
    <intervention id="3-324-500" speaker_id="28148" name="Françoise CASTEX" is_mep="True" mode="written" nationality="France" birth_date="07-02-1956" birth_place="Agadir" p_group="Group of the Progressive Alliance of Socialists and Democrats in the European Parliament" m_state="FR">
      <p sl="fr">Ho votato per questa relazione, che consentirà di soddisfare nel breve periodo la crescita esponenziale della domanda di accesso a Internet mobile, così avida di frequenze, in particolare grazie all’assegnazione, nei nostri paesi, ai servizi di comunicazione elettronica dell’intera banda di 800 MHz, liberata dal passaggio alla televisione digitale. Nel medio e lungo periodo dobbiamo porci l’obiettivo di perfezionare l’utilizzo dello spettro in generale, riconoscendone il valore sociale, culturale ed economico. Contemporaneamente intendiamo promuovere tecnologie innovative (femtocell, tecnologie cognitive), per dare una risposta qualitativa alla domanda di uso delle frequenze. Contribuiremo in tal modo a realizzare gli obiettivi che l’Unione si è data, compreso quello di colmare il divario digitale, per garantire a tutti i cittadini europei l’accesso alla banda larga entro il 2015.</p>
    </intervention>
    <intervention id="3-324-750" speaker_id="96603" name="Nessa CHILDERS" is_mep="True" mode="written" nationality="Ireland" birth_date="09-10-1956" birth_place="Dublin" p_group="Group of the Progressive Alliance of Socialists and Democrats in the European Parliament" m_state="IE">
      <p sl="en">Ho votato contro l’emendamento n. 20, seconda parte; e contro l’emendamento n. 69, seconda parte, seguendo l’indicazione dei due esponenti del gruppo S&amp;D in seno alla commissione per la cultura, di cui faccio parte come membro supplente.</p>
    </intervention>
    <intervention id="3-325-000" speaker_id="96859" name="Ioan ENCIU" is_mep="True" mode="written" nationality="Romania" birth_date="14-04-1953" birth_place="Odorheiul-Secuiesc" p_group="Group of the Progressive Alliance of Socialists and Democrats in the European Parliament" m_state="RO">
      <p sl="en">Ho votato quest’oggi a favore della relazione sullo spettro radio. In ultima analisi essa produrrà nuova occupazione nel settore, contribuirà alla realizzazione dell’agenda digitale e servirà a raggiungere gli obiettivi di frequenze senza fili entro il 2013. In Romania, disponiamo di un servizio Internet tra i più veloci in Europa; con il miglioramento della banda larga europea, ciò aumenterà la nostra competitività. È opportuno ricordare che, secondo l’Unione internazionale delle telecomunicazioni, occorre liberare ulteriore capacità, preferibilmente armonizzata a livello globale.</p>
      <p sl="en">Tutti noi impieghiamo lo spettro radio nella vita quotidiana, per ascoltare la radio, usare il telefono cellulare, azionare il telecomando dell’automobile o utilizzare il sistema di navigazione satellitare. Questa relazione mira a coordinare l’approccio a livello di Unione europea per la gestione dello spettro in tutta l’Unione. È importante che gli Stati membri continuino a portare avanti comunicazioni e negoziati bilaterali con paesi terzi per realizzare i propri obiettivi in materia di frequenze a livello di Unione.</p>
    </intervention>
    <intervention id="3-326-000" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ho votato a favore di questa relazione perché contiene una serie di misure che contribuiscono in misura significativa all’accesso universale delle regioni svantaggiate o periferiche, come le zone rurali o le isole.</p>
    </intervention>
    <intervention id="3-327-000" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">L’accesso allo spettro radio è essenziale per garantire a tutti i cittadini europei – residenti in zone urbane o rurali – la possibilità di accedere alle tecnologie digitali e alla banda larga, nel momento in cui il fatturato totale di questo settore equivale a circa 200 miliardi di euro. Considerando perciò il valore dello spettro radio, è essenziale definire le priorità dell’Unione europea per l’assegnazione e l’utilizzo dello spettro stesso.</p>
      <p sl="pt">L’agenda digitale, l’economia digitale e ora il primo programma politico quinquennale mirano perciò a stimolare l’economia e a realizzare completamente il mercato unico in tutti i suoi aspetti. È essenziale che l’industria europea delle telecomunicazioni riconquisti una posizione guida a livello globale e imprima un deciso impulso in termini di aumento della produttività, coesione, competitività e accesso a un mercato unico.</p>
      <p sl="pt">Mi congratulo perciò con il relatore che ha ottenuto un eccellente risultato, sforzandosi di trovare un compromesso fra tutti i gruppi con una relazione ambiziosa e stimolante.</p>
    </intervention>
    <intervention id="3-327-500" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">La presente relazione riguarda la proposta di decisione del Parlamento europeo e del Consiglio che stabilisce il primo programma relativo alla politica in materia di spettro radio. L’Unione europea, che costituisce la maggior economia a livello globale, deve monitorare tutti i propri processi di modernizzazione e innovazione tecnologica: altrimenti rischia di farsi superare da economie emergenti come la Cina e la Corea del Sud. Quest’ultimo paese è un esempio di tale sviluppo, basato sulla comunicazione digitale, poiché la velocità del traffico e la copertura della banda larga ne fanno il leader mondiale. Gli obiettivi fissati nell’agenda digitale, tenendo conto del costante downgrading della velocità e del volume del traffico di dati che, si prevede, raddoppierà ogni anno fino al 2014, si devono considerare minimi o da rivalutare se l’Unione europea vuol superare la Corea del Sud in questo campo. Dal momento che Internet costituisce lo strumento principale per migliorare le condizioni di sviluppo e conoscenza dei cittadini dal punto di vista culturale, soprattutto grazie alla trasmissione di contenuti audiovisivi, mi compiaccio per l’adozione di questa relazione e mi auguro che l’Unione europea svolga un ruolo di primo piano per quanto riguarda lo spettro radio e la creazione di software tesi allo sviluppo e all’innovazione.</p>
    </intervention>
    <intervention id="3-328-000" speaker_id="96706" name="João FERREIRA" is_mep="True" mode="written" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">Comprendiamo bene l’esigenza di pianificare e organizzare lo spettro radio; a tale scopo è necessaria la collaborazione tra gli Stati membri, tenendo conto del fatto che lo spettro è un bene pubblico, importante per delineare e perfezionare una serie di servizi offerti al pubblico, anche nel settore dei servizi pubblici veri e propri.</p>
      <p sl="pt">Non siamo d’accordo con la pianificazione dello spettro sulla base di orientamenti imposti dalla Commissione allo scopo di usare lo spettro come fulcro per “gli obiettivi e le azioni prioritarie delineati nella strategia UE 2020 e nell’agenda digitale”, e non riteniamo neppure che il relativo programma debba rappresentare una delle “cinquanta azioni prioritarie dell’Atto per il mercato unico”. Si tratta di strategie e politiche dell’Unione europea che hanno contributo a provocare la crisi in cui siamo attualmente immersi, e che la aggraveranno inevitabilmente se ci ostiniamo a portarle avanti.</p>
      <p sl="pt">Pur affermando che lo spettro radio è “una risorsa pubblica fondamentale per settori e servizi essenziali”, la relazione ammette “la possibilità di scambio dei diritti dello spettro radio” e invita la Commissione ad adottare misure “per garantire che gli Stati membri autorizzino lo scambio dei diritti di uso delle frequenze nell’Unione”; ancora una volta, non approviamo tali orientamenti e desideriamo prendere le distanze da essi.</p>
    </intervention>
    <intervention id="3-329-000" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Concordiamo con l’esigenza di pianificare e organizzare lo spettro radio sulla base dell’indispensabile cooperazione tra gli Stati membri, in quanto si tratta di un bene pubblico importante per il miglioramento dei servizi, e in particolare dei servizi pubblici.</p>
      <p sl="pt">Non approviamo l’imposizione di orientamenti da parte della Commissione, allo scopo di usare lo spettro come fulcro per “gli obiettivi e le azioni prioritarie delineati nella strategia UE 2020 e nell’agenda digitale e … inclusi tra le cinquanta azioni prioritarie dell’Atto per il mercato unico”. Riteniamo che tali strategie rappresentino politiche dell’Unione europea che hanno contribuito all’attuale crisi sistemica del capitalismo.</p>
      <p sl="pt">Pur affermando che lo spettro radio è “una risorsa pubblica fondamentale per settori e servizi essenziali”, la relazione ammette “la possibilità di scambio dei diritti dello spettro radio” e invita la Commissione ad adottare misure “per garantire che gli Stati membri autorizzino lo scambio dei diritti di uso delle frequenze nell’Unione”; non conosciamo ancora tali proposte, e finora non abbiamo votato a favore della relazione.</p>
    </intervention>
    <intervention id="3-330-000" speaker_id="23868" name="Monika BEŇOVÁ" is_mep="True" mode="written" nationality="Slovakia" birth_date="15-08-1968" birth_place="Bratislava" m_state="SK">
      <p sl="en">L’Unione europea rappresenta la maggior economia mondiale; l’Europa necessita di un mercato unico interno per poter assumere un ruolo guida nell’economia internazionale, prestando particolare attenzione al settore dei servizi e all’economia della conoscenza. L’agenda digitale europea e l’economia digitale possono fungere da elemento trainante per rendere il mercato interno una realtà per tutti i settori della nostra economia. Ciò richiede la capacità di assumere un ruolo guida in merito alla banda larga e all’uso di Internet. È fondamentale che l’industria delle telecomunicazioni dell’Unione europea assuma nuovamente un ruolo guida internazionale e che sia anche in prima linea relativamente agli sviluppi delle tecnologie dell’informazione in quanto tali e all’emergere di nuovi servizi e applicazioni. Ma è ancora più importante e fondamentale per dare slancio a maggiore produttività, coesione, concorrenza, nonché accesso ad un mercato unico per l’industria europea nel suo complesso.</p>
      <p sl="en">Si deve puntare a rendere l’Europa la migliore e fare tutto ciò che è meglio per l’Europa: aprire a nuovi servizi e all’aumento del traffico mobile, gettare le basi per nuove opportunità per cultura e contenuti, per emittenti e servizi pubblici nel quadro di una banda larga che assicuri al contempo le stesse opportunità di trasmissione di oggi.</p>
    </intervention>
    <intervention id="3-331-000" speaker_id="28123" name="Louis GRECH" is_mep="True" mode="written" nationality="Malta" birth_date="22-03-1947" birth_place="Hamrun" p_group="Group of the Progressive Alliance of Socialists and Democrats in the European Parliament" m_state="MT">
      <p sl="en">Ho votato a favore della presente relazione perché stimo necessario adottare un nuovo approccio economico e sociale per la gestione, l’assegnazione e l’utilizzo dello spettro. Occorre dedicare particolare attenzione alla formulazione di norme che migliorino l’efficienza dello spettro e la pianificazione delle frequenze, fungendo altresì da salvaguardia contro comportamenti anticoncorrenziali e misure antisociali nell’utilizzo dello spettro. Come si sottolinea nell’Atto per il mercato unico, l’istituzione di un programma per lo spettro radio è un elemento essenziale per la promozione della società digitale e lo sviluppo della tecnologia.</p>
      <p sl="en">A mio avviso la Commissione deve adottare un approccio complessivo di vasto respiro al problema di una gestione adeguatamente coordinata dello spettro in tutta l’Unione europea, in quanto questo bene pubblico costituisce una risorsa finita e limitata, cruciale per il progresso di consumatori, cittadini e imprese nell’ambito del mercato unico.</p>
    </intervention>
    <intervention id="3-332-000" speaker_id="2247" name="Mathieu GROSCH" is_mep="True" mode="written" nationality="Belgium" birth_date="14-09-1950" birth_place="Eupen" p_group="Group of the European People's Party (Christian Democrats)" m_state="BE">
      <p sl="de">La moderna società dell’informazione e la scarsezza di bande di frequenze rendono essenziale la pianificazione strategica e l’armonizzazione dell’uso dello spettro. Ciò vale naturalmente per le comunicazioni su banda larga mobile e senza fili, per le trasmissioni radiofoniche e televisive e anche per le comunicazioni radio nei teatri o in concerti. A parte la questione delle frequenze, è in gioco la diversità culturale come pure una valutazione sulla disponibilità e l’accessibilità economica delle varie opzioni tecniche. L’accessibilità economica, per esempio, è un problema per le organizzazioni culturali che, non avendo grandi possibilità economiche, non sempre sono in grado di acquistare nuove apparecchiature. Gli obiettivi di introdurre nell’Unione europea la copertura completa della banda larga entro il 2013 e l’accesso universale a Internet ad alta velocità entro il 2020 sono encomiabili ma forse non del tutto realistici. La proposta inoltre non prende in considerazione i problemi specifici delle aree di confine, ove occorre un coordinamento maggiore.</p>
    </intervention>
    <intervention id="3-332-250" speaker_id="96892" name="Roberto GUALTIERI" is_mep="True" mode="written" nationality="Italy" birth_date="19-07-1966" birth_place="Roma" p_group="Group of the Progressive Alliance of Socialists and Democrats in the European Parliament - Vice" m_state="IT">
      <p sl="it">Attraverso l'approvazione della relazione Hökmark, il Parlamento europeo fa una scelta di innovazione: il settore della banda larga e della telefonia cellulare non è soltanto di notevole interesse per i cittadini europei, ma consente lo sviluppo di nuove prospettive in materia di ricerca ed innovazione, settori sui quali l'UE può e deve ambire ad un ruolo di leadership.</p>
      <p sl="it">In questo senso, è importante che il primo programma europeo in materia di spettro radio sia in linea con gli obiettivi già delineati all'interno della strategia UE2020 e dell'"agenda digitale", e faccia parte delle azioni prioritarie dell'Atto per il mercato unico.</p>
      <p sl="it">E' necessario che l'UE si adoperi per superare il divario digitale che provoca grandi disparità all'interno del territorio europeo, in particolare tra zone urbane e rurali, per garantire a tutti i cittadini un equo accesso ai servizi, soprattutto quelli connessi alle nuove tecnologie. Accolgo quindi con favore la proposta di obiettivi ambiziosi, per fornire l'accesso alla banda larga a tutti i territori europei entro il 2020, insistendo in particolare sulle reti senza fili.</p>
    </intervention>
    <intervention id="3-332-375" speaker_id="96693" name="Juozas IMBRASAS" is_mep="True" mode="written" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="lt">Ho accolto con soddisfazione questo documento in quanto l’Europa ha bisogno di liberare uno spettro radio maggiore per la banda larga senza fili. Quest’obiettivo si può e si deve raggiungere rispettando le attuali trasmissioni, garantendo alle emittenti le stesse opportunità di oggi, compensando gli eventuali costi di migrazione, laddove necessario. Le trasmissioni e la cultura devono costituire una parte naturale dello sviluppo dei servizi senza fili. Oggi l’Europa arranca in ritardo, mentre gli Stati Uniti e la Cina stanno liberalizzando gran parte del loro spettro radio al fine di permettere lo sviluppo rapido di nuovi servizi e l’alta velocità di Internet mobile. Si deve puntare a ciò che è meglio per l’Europa: aprire lo spettro a nuovi servizi e all’aumento del traffico mobile, gettare le basi per nuove opportunità per cultura e contenuti, per emittenti e servizi pubblici nel quadro di una banda larga che assicuri al contempo le stesse opportunità di trasmissione di oggi. La banda larga senza fili è essenziale per garantire a tutti i cittadini la disponibilità di servizi nuovi e innovativi. Appare evidente che tale obiettivo non si può raggiungere utilizzando la fibra ottica, la cui istallazione richiede notevoli investimenti, bensì attraverso l’uso di tecnologie senza fili miste, in grado di estendere la copertura della banda larga (radio terrestre, sistemi via cavo, fibra o satellite) all’intero territorio dell’Unione, comprese le aree rurali e periferiche, permettendo al mercato di scegliere le tecnologie più efficienti dal punto di vista del costo per gli operatori e i cittadini.</p>
    </intervention>
    <intervention id="3-332-500" speaker_id="28314" name="Anneli JÄÄTTEENMÄKI" is_mep="True" mode="written" nationality="Finland" birth_date="11-02-1955" birth_place="Lapua" p_group="Group of the Alliance of Liberals and Democrats for Europe" m_state="FI">
      <p sl="fi">Oggi le telecomunicazioni sono importanti quanto le comunicazioni ordinarie, sia per i cittadini che per le imprese; tale considerazione vale per le zone rurali non meno che per quelle urbane. Internet senza fili è il requisito della ricezione delle connessioni veloci in banda larga per tutti gli europei. Ciò comporta un’assegnazione separata dello spettro radio per assicurare connessioni perfette. È una cosa positiva che nuove sezioni di spettro radio vengano rese disponibili, a mano a mano che gli Stati membri passano dall’analogico alla televisione digitale: è un’occasione da sfruttare.</p>
      <p sl="fi">Per tenere il passo delle potenze economiche in ascesa, come Cina e India, nell’economia moderna, l’Europa ha bisogno della massima capacità di banda larga e della più alta velocità. Adoperiamoci affinché i Google e i Facebook della nuova generazione nascano in Europa.</p>
    </intervention>
    <intervention id="3-333-000" speaker_id="96901" name="Krišjānis KARIŅŠ" is_mep="True" mode="written" nationality="Latvia" birth_date="13-12-1964" birth_place="Wilmington" p_group="Group of the European People's Party (Christian Democrats)" m_state="LV">
      <p sl="lv">Ho votato a favore della relazione sulla proposta di decisione del Parlamento europeo e del Consiglio che stabilisce il primo programma relativo alla politica in materia di spettro radio. A mio avviso una politica comune per lo spettro di frequenze radio offrirà agli Stati membri dell’Unione europea nuove possibilità per lo sviluppo delle industrie delle tecnologie delle comunicazioni e delle informazioni. Da parte loro, gli imprenditori avranno l’opportunità di offrire nuovi servizi di qualità, che stimoleranno lo sviluppo della comune economia europea. Nondimeno, nel modificare la politica sullo spettro di frequenze dobbiamo tener conto degli accordi internazionali sulla liberazione di diverse frequenze a livello internazionale.</p>
      <p sl="lv">I paesi confinanti con i vicini orientali dell’Unione europea incontreranno difficoltà a liberare frequenze se i loro vicini non faranno altrettanto. È una situazione da non dimenticare, e dobbiamo prevedere che la liberazione delle frequenze sarà possibile solo quando la effettueranno anche paesi come Russia e Bielorussia. Gli Stati membri non vanno spinti all’avanguardia delle ambizioni dell’Unione europea senza tener conto dei fatti concreti.</p>
    </intervention>
    <intervention id="3-333-500" speaker_id="4260" name="Eija-Riitta KORHOLA" is_mep="True" mode="written" nationality="Finland" birth_date="15-06-1959" birth_place="Lahti" p_group="Group of the European People's Party (Christian Democrats)" m_state="FI">
      <p sl="fi">Sono stata relatrice per parere sul programma relativo alla politica in materia di spettro radio a nome della commissione per il mercato interno e la protezione dei consumatori, e sono veramente soddisfatta del testo che è stato votato. Ho propugnato con forza una politica ambiziosa e lungimirante in materia di spettro, che promuova innovazioni e competitività globale. È un aspetto essenziale nella ricerca, da parte nostra, di nuove vie di crescita economica in Europa.</p>
      <p sl="fi">I servizi Internet senza fili, e il settore mobile in particolare, hanno estremo bisogno di maggiore spettro, poiché gli anni più recenti hanno visto una fortissima crescita nella vendita e nell’uso di attrezzature che utilizzano reti senza fili per smartphone e attrezzature analoghe. Non possiamo permettere che la carenza di spettro ostacoli l’innovazione, allorché sviluppiamo tecnologia e servizi nuovi. Lo spettro radio è una risorsa naturale limitata, oltre che un bene pubblico, e quindi dobbiamo utilizzarlo in maniera ben più efficace. Gli obiettivi principali del programma relativo alla politica in materia di spettro radio sono l’accesso alla banda larga per l’intera Unione europea entro il 2013 e connessioni Internet rapide entro il 2020.</p>
      <p sl="fi">A parte le considerazioni sul “dividendo digitale” da dividersi tra i servizi Internet (ossia la banda di 800 MHz), dobbiamo guardare al futuro e vagliare le opportunità offerte dalle prossime potenziali bande radio, come quella di 700 MHz. La capacità più ampia e la velocità più alta offrirebbero la base più adatta per la concorrenza e l’innovazione. Si è già tenuto conto delle crescenti esigenze di Asia e Stati Uniti d’America. È essenziale, quindi, che l’Unione europea comprenda quanto sia importante porsi obiettivi sufficientemente ambiziosi, per mantenersi sufficientemente competitivi in questo settore.</p>
    </intervention>
    <intervention id="3-333-750" speaker_id="105849" name="Agnès LE BRUN" is_mep="True" mode="written" nationality="France" birth_date="28-12-1961" birth_place="Chaumont en Vexin" p_group="Group of the European People's Party (Christian Democrats)" m_state="FR">
      <p sl="fr">Una delle principali linee d’azione della strategia mira a garantire l’accesso a Internet in tutta Europa entro il 2013 e una copertura della banda larga ad alta velocità di almeno 30 Mbps entro il 2020. Molte aree rurali relativamente isolate e molte aree insulari dipendono da Internet mobile per l’accesso alla banda larga ad alta velocità: per avere connessioni ininterrotte, devono fruire di frequenze radio completamente dedicate. L’assegnazione delle frequenze rientra nella giurisdizione nazionale, ma le norme che regolano la suddivisione dello spettro fra utenti e operatori ricade sotto il controllo dell’Unione europea. L’accesso universale all’alta velocità dipende in gran parte da tale suddivisione delle frequenze. Ho votato a favore della relazione sulla politica in materia di spettro radio, in quanto essa getta le basi di una copertura universale per Internet mobile. Il 1° gennaio 2013 la frequenza di 800 MHz passerà a Internet mobile e garantirà agli utenti senza fili un accesso di elevate qualità, riducendo in tal modo il divario digitale. Questo progetto si spinge ancor più in là, mettendo a disposizione una nuova banda di frequenze tra 1,5 e 2,3 GHz entro il 2015.</p>
    </intervention>
    <intervention id="3-334-000" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ho votato a favore della relazione. Negli Stati membri, le frequenze radio rappresentano un bene di interesse pubblico in molti settori. In tale contesto occorre tener conto di una serie di specifiche caratteristiche nazionali e regionali. Non è affatto certo che l’Unione europea possa armonizzare questi problemi di interesse pubblico e tali caratteristiche con altrettanta efficienza degli Stati membri. Per tale motivo (e anche alla luce dell’assegnazione delle competenze prevista dall’articolo 9, paragrafo 1, della direttiva quadro), sono contrario all’istituzione di un sistema complessivo di pianificazione e gestione dello spettro a livello europeo.</p>
    </intervention>
    <intervention id="3-334-500" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">In quest’epoca in cui le nuove tecnologie rivestono un ruolo sempre più importante, è essenziale che tutti i cittadini europei possano godere delle medesime condizioni di accesso alle tecnologie digitali e alla banda larga, indipendentemente dal fatto che vivano in aree rurali o urbane. Di conseguenza l’agenda digitale, l’economia digitale e questo programma politico quinquennale appena adottato sono essenziali per lo sviluppo del mercato interno. L’obiettivo è quello di portare l’industria europea delle telecomunicazioni alla riconquista della leadership globale, e poi di incrementare produttività, coesione, competitività e accesso al mercato unico.</p>
    </intervention>
    <intervention id="3-335-000" speaker_id="96670" name="Louis MICHEL" is_mep="True" mode="written" nationality="Belgium" birth_date="02-09-1947" birth_place="Tirlemont" p_group="Group of the Alliance of Liberals and Democrats for Europe" m_state="BE">
      <p sl="fr">L’Unione europea costituisce la maggior economia del mondo, eppure è rimasta indietro rispetto ad altri attori internazionali nel settore della strategia digitale e dell’economia digitale. L’Europa deve adottare iniziative concernenti l’uso della banda larga e di Internet per porsi alla guida dello sviluppo in questo settore. La banda larga senza fili è essenziale per garantire a tutti i cittadini l’accesso a servizi nuovi e innovativi. Dobbiamo colmare il divario digitale e fornire a tutti i cittadini europei una connessione rapida a banda larga entro il 2020. La banda larga mobile – insieme, tra l’altro, a smartphone , tablet PC e smart key – svolge un ruolo sempre più importante nella fornitura e nell’innovazione dei servizi in altri settori, come l’assistenza sanitaria, l’istruzione, la cultura e la pubblica amministrazione. Dobbiamo anche rendere accessibili nuove tecnologie e attrezzature di consumo. Quanto poi allo spettro radio, la nostra politica deve porsi obiettivi realistici e ambiziosi insieme, affinché le imprese europee riescano a competere nel mercato mondiale su basi più solide.</p>
    </intervention>
    <intervention id="3-335-500" speaker_id="96999" name="Alexander MIRSKY" is_mep="True" mode="written" nationality="Latvia" birth_date="20-03-1964" birth_place="Vilna" p_group="Group of the Progressive Alliance of Socialists and Democrats in the European Parliament" m_state="LV">
      <p sl="en">Il relatore, onorevole Hökmark, ritiene essenziale difendere le date fissate dalla Commissione (per esempio, la banda di 800 MHz deve diventare disponibile per i servizi di comunicazione elettronica entro il 1° gennaio 2013). Eccezioni o deroghe si possono concedere solo per motivi puramente tecnici, mentre bisogna tener conto di specifiche esigenze di sicurezza e difesa. Le bande già indicate dalla Commissione vanno liberate entro il 1° gennaio 2012, secondo la proposta della Commissione stessa. L’Unione deve lavorare per assegnare un maggior numero di frequenze ai servizi mobili, con l’obiettivo di uno spettro minimo corrispondente a 1 200 MHz. È necessario stabilire principi corretti che consentano di liberare in futuro ulteriori sezioni di spettro. Sostengo il relatore e di conseguenza ho votato a favore.</p>
    </intervention>
    <intervention id="3-336-000" speaker_id="96900" name="Georgios PAPANIKOLAOU" is_mep="True" mode="written" nationality="Greece" birth_date="15-08-1977" birth_place="Athina" p_group="Group of the European People's Party (Christian Democrats)" m_state="GR">
      <p sl="el">La ripresa economica si fonda, tra l’altro, sull’utilizzo delle nuove tecnologie e dell’economia digitale. Benché l’Unione europea si sia prefissa traguardi ambiziosi con l’emblematica iniziativa denominata “Agenda digitale” – come per esempio la copertura a banda larga per tutti i cittadini dell’Unione entro il 2013, con velocità pari o superiore a 30 Mbps entro il 2010 – essa è ancora in ritardo rispetto a Stati Uniti e Giappone in termini di competitività. La liberazione di ampie sezioni sello spettro radio, per consentire il rapido sviluppo di nuovi servizi ed elevate velocità di Internet – tramite connessioni mobili capaci di offrire ai cittadini grandi capacità – costituisce perciò un primo passo dal punto di vista pratico. Si tratta di un parametro tecnico, ma necessario per avviare una decisa tendenza in direzione di maggiore produttività, coesione, competitività e accesso al mercato unico per l’industria europea nel suo complesso: ecco le ragioni per cui ho votato a favore di questa relazione.</p>
    </intervention>
    <intervention id="3-336-500" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">La presente relazione riguarda la proposta di decisione del Parlamento europeo e del Consiglio che stabilisce il primo programma relativo alla politica in materia di spettro radio. Questo programma rappresenta un significativo passo avanti nel garantire un uso efficiente e ottimale di questa risorsa finita. La politica in materia di spettro svolge un ruolo di primo piano nell’Agenda digitale europea ed è fondamentale per la realizzazione degli obiettivi politici della strategia UE 2020 per una crescita intelligente, sostenibile e inclusiva. Il programma mira non solo alla creazione di un settore europeo competitivo e dinamico, con la fornitura di servizi e apparecchiature senza fili a banda larga, ma anche a predisporre un contesto favorevole allo sviluppo di servizi paneuropei. La banda larga mobile ha un ruolo di sempre maggior rilievo nella prestazione e nell’innovazione di servizi in altri settori, quali l’assistenza sanitaria, l’istruzione, la cultura e la pubblica amministrazione. L’armonizzazione delle frequenze ridurrà i costi per l’installazione delle reti mobili e dei dispositivi mobili per i consumatori, stimolerà la concorrenza e allargherà le possibilità di scelta per il consumatore, riducendo inoltre le interferenze e i disturbi transfrontalieri dannosi. Tutte queste ragioni mi hanno indotto a votare a favore dell’istituzione del programma relativo alla politica in materia di spettro.</p>
    </intervention>
    <intervention id="3-336-750" speaker_id="96903" name="Paulo RANGEL" is_mep="True" mode="written" nationality="Portugal" birth_date="18-02-1968" m_state="PT">
      <p sl="pt">Nel contesto dell’economia della conoscenza, le reti di comunicazione possono stimolare lo sviluppo del mercato interno. A tal fine la copertura della banda larga nell’intera Unione europea, comprese le regioni ultraperiferiche, contribuirà decisamente a costituire l’Unione europea come area integrata di condivisione delle informazioni, avvalorandone l’aspirazione di rappresentare un’economia digitale all’avanguardia. Di conseguenza ho votato a favore della relazione.</p>
    </intervention>
    <intervention id="3-337-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="fr">Ci viene detto – molto giustamente – che lo spettro radio è una risorsa limitata. Vorrei far notare che è anche una risorsa comune, ossia una risorsa su cui nessuno può vantare proprietà o diritti esclusivi. Se si tratta di una risorsa comune e limitata, occorre allora capire come essa venga utilizzata oggi; in altre parole, dobbiamo svolgere uno studio approfondito di tutte le parti interessate allo spettro, compresi i servizi militari e di sicurezza civile.</p>
      <p sl="fr">Il modo in cui lo spettro viene utilizzato oggi è tutt’altro che ottimale. Dobbiamo incoraggiare l’uso di tecnologie che consentano la coabitazione di servizi differenti. Non dimentichiamo poi che non tutti gli usi sono necessariamente di natura commerciale, e quindi non producono necessariamente profitto: penso per esempio all’uso dello spettro a fini di servizio pubblico o culturale.</p>
    </intervention>
    <intervention id="3-337-500" speaker_id="96698" name="Viktor USPASKICH" is_mep="True" mode="written" nationality="Lithuania" birth_date="24-07-1959" birth_place="Vilnius" m_state="LT">
      <p sl="lt">Per la Lituania questo è un tema molto importante. Abbiamo la massima densità di punti di accesso pubblico a Internet: il mio paese ha una popolazione di 3,2 milioni di abitanti, 2,1 milioni dei quali usano Internet; abbiamo anche uno dei tassi più elevati di penetrazione mobile. Senza dubbio si tratta di trasformazioni positive: la connessione con l’Europa è potenzialmente in grado di indurre imprese internazionali ad aprire punti vendita e a investire in Lituania. Tra gli altri vantaggi possibili cito le diagnosi mediche a distanza, le reti energetiche intelligenti e l’incremento della responsabilità politica a livello locale; ma non facciamoci prendere dall’entusiasmo, e manteniamo le priorità corrette. Sulla base di questa relazione, l’obiettivo principale del programma relativo alla politica in materia di spettro radio è la copertura della banda larga entro il 2013 per tutti i cittadini d’Europa e Internet ad alta velocità entro il 2020. Ma che ne sarà dei milioni di europei a rischio di povertà? Il 20 per cento dei lituani vive in condizione di povertà: percentuale eccessiva per la nostra nazione. Nel mio paese, come in tutta Europa, vi sono famiglie che devono lottare per nutrire e mandare a scuola i figli, e non pensano certo ad acquistare un computer, per non parlare della banda larga ad alta velocità. La promozione dello spettro radio dell’Unione europea non deve oscurare le esigenze delle popolazioni più povere d’Europa.</p>
    </intervention>
    <intervention id="3-338-000" speaker_id="96918" name="Derek VAUGHAN" is_mep="True" mode="written" nationality="United Kingdom" birth_date="02-05-1961" birth_place="Merthyr" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ho votato a favore del programma della Commissione relativo alla politica in materia di spettro (RSPP), perché sono convinto che tutti i cittadini dell’Unione europea debbano fruire di una connessione a banda larga più rapida entro il 2020. Il RSPP ridurrà il divario digitale grazie all’introduzione di misure che consentiranno a tutti i cittadini e alle imprese un più rapido accesso al web. Ciò sarà particolarmente vantaggioso per i residenti in zone rurali o periferiche dell’Unione europea, che attualmente non fruiscono, o quasi, di connessione Internet. Il miglioramento della rete contribuirà pure a rendere più competitiva l’economia digitale europea, nella speranza di sviluppare un ambiente innovativo e creativo che stimoli ulteriori progressi nel campo della tecnologia digitale.</p>
    </intervention>
    <intervention id="3-338-500" speaker_id="23894" name="Anna ZÁBORSKÁ" is_mep="True" mode="written" nationality="Slovakia" birth_date="07-06-1948" birth_place="Zürich" p_group="Group of the European People's Party (Christian Democrats)" m_state="SK">
      <p sl="sk">Le frequenze di trasmissione sono un bene nazionale; la legislazione europea deve perciò rispettare la sovranità degli Stati membri, nel momento in cui cerca di individuare un interesse comune europeo nell’uso di tali frequenze. D’altra parte, gli interessi della Slovacchia sono in armonia con quelli di altri Stati membri. Sia i cittadini che le imprese trarranno vantaggio dall’uso delle bande liberate per una trasmissione di dati rapida e di elevata qualità. In questo campo il coordinamento europeo è importante, perché le tecnologie di Internet non sono limitate dalle frontiere, e i loro vantaggi si accrescono parallelamente al numero degli utenti. Scopo di questa proposta era di avviare a soluzione il più rapidamente possibile il problema della liberazione delle frequenze, per dare all’Europa un vantaggio sulle altre economie più agguerrite. Tutto questo produrrà nuova occupazione, creerà nuovi servizi e attirerà nuovi investimenti in Europa.</p>
    </intervention>
    <intervention id="3-339-875" speaker_id="96680" name="Zigmantas BALČYTIS" is_mep="True" mode="written" nationality="Lithuania" birth_date="16-11-1953" birth_place="Šilutė" p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">Ho votato a favore della relazione. A seguito della ratifica del trattato di Lisbona, i poteri del Parlamento europeo sono stati rafforzati e quest'ultimo è diventato colegislatore in pressoché tutti i settori secondo la procedura legislativa ordinaria, la qualcosa attrae l’attenzione di un numero ancora maggiore di rappresentanti di interessi. Alla luce di tali evoluzioni e di detto contesto costituzionale, e conformemente al loro impegno a favore della trasparenza, il Parlamento europeo e la Commissione hanno convenuto di istituire e tenere un registro comune per la registrazione ed il controllo delle organizzazioni e delle persone che partecipano all'elaborazione e all'attuazione delle politiche dell'Unione europea. Tali emendamenti comportano una modifica del regolamento del Parlamento ed è questa infatti la funzione che assolve la relazione.</p>
    </intervention>
    <intervention id="3-339-937" speaker_id="28214" name="Jean-Luc BENNAHMIAS" is_mep="True" mode="written" nationality="France" birth_date="02-12-1954" birth_place="Paris" p_group="Group of the Alliance of Liberals and Democrats for Europe" m_state="FR">
      <p sl="fr">Nelle ultime settimane si è discusso molto circa il ruolo dei rappresentanti di interessi all'interno del Parlamento europeo. Da quanto quattro deputati sono stati accusati di aver ricevuto denaro, da rappresentanti di interessi "fittizi", per presentare degli emendamenti, l'istituzione ha cercato di precisare e di riformare le norme che disciplinano le attività dei rappresentanti di interessi all'interno dell'Assemblea. Da tempo ormai una sorta di sospetto perenne aleggiava sulle relazioni dei deputati europei con i rappresentanti di interessi, quindi nel 1996 è stato creato un primo registro. Oggi si vuole riformare questo strumento, in cui i rappresentanti di interessi sono tenuti ad iscriversi. Il processo di registrazione "volontaria", in realtà, è obbligatorio, poiché solo i rappresentanti registrati possono avere accesso al Parlamento. Esprimo apprezzamento anche per l'adozione della cosiddetta "tracciatura legislativa": l'idea di pubblicare i nominativi delle persone incontrate nel corso della stesura delle relazioni, a mio parere, costituisce una normalissima misura di trasparenza. È deprecabile, però, che il Consiglio, diversamente dalla Commissione, non abbia aderito all'iniziativa.</p>
    </intervention>
    <intervention id="3-339-968" speaker_id="96681" name="Vilija BLINKEVIČIŪTĖ" is_mep="True" mode="written" nationality="Lithuania" birth_date="03-03-1960" birth_place="Linkuva" m_state="LT">
      <p sl="lt">Ho votato a favore della relazione, poiché è necessario emendare il regolamento del Parlamento a seguito dell'istituzione di un registro comune sulla trasparenza tra Parlamento europeo e Commissione. Tengo a sottolineare che, a seguito della ratifica del trattato di Lisbona, i poteri del Parlamento europeo sono stati rafforzati e quest'ultimo è diventato colegislatore in pressoché tutti i settori secondo la procedura legislativa ordinaria, la qualcosa attrae l’attenzione di un numero ancora maggiore di rappresentanti di interessi che, peraltro, esercitano una funzione essenziale nel dialogo aperto e pluralista e sono, per i deputati al Parlamento, una fonte importante di informazione nell'ambito dell'esercizio del loro mandato. Alla luce di tali evoluzioni e di detto contesto costituzionale, e conformemente all'impegno che si sono assunti a favore della trasparenza, il Parlamento europeo e la Commissione hanno convenuto di istituire e tenere un registro comune per la registrazione del controllo delle organizzazioni e delle persone che partecipano all'elaborazione e all'attuazione delle politiche dell'Unione europea. Il registro deve essere tenuto nel rispetto del diritto dei deputati di espletare le proprie funzioni parlamentari senza restrizioni e non deve essere usato come pretesto per negare agli elettori l'accesso ai locali del Parlamento.</p>
    </intervention>
    <intervention id="3-340-000" speaker_id="29074" name="Vito BONSIGNORE" is_mep="True" mode="written" nationality="Italy" birth_date="03-07-1943" birth_place="Bronte" p_group="Group of the European People's Party (Christian Democrats) - Vice" m_state="IT">
      <p sl="it">Ho espresso voto positivo perché ritengo che siano da accogliere con favore tutte quelle azioni volte a favorire e ad ampliare la trasparenza dei lavori parlamentari. A seguito della ratifica del trattato di Lisbona, infatti, i poteri del Parlamento sono stati rafforzati, diventando colegislatore in molti settori che riguardano la procedura legislativa ordinaria. Conseguenza di questo processo è stata l'attrattiva che i lavori parlamentari hanno suscitato verso un numero sempre maggiore di portatori di interessi, fonte essenziale di informazioni per i deputati al Parlamento. Accolgo con favore, quindi, l'istituzione e la compilazione di un registro comune per il controllo delle organizzazioni e delle persone che concorrono all'elaborazione e all'attuazione delle politiche dell'Unione europea.</p>
    </intervention>
    <intervention id="3-341-000" speaker_id="96716" name="Zuzana BRZOBOHATÁ" is_mep="True" mode="written" nationality="Czechia" birth_date="11-07-1962" birth_place="Brno" p_group="Group of the Progressive Alliance of Socialists and Democrats in the European Parliament" m_state="CZ">
      <p sl="cs">L'emendamento proposto al regolamento rappresenta la risposta ai casi di corruzione scoperti negli ultimi mesi. Tre deputati, infatti, avrebbero ricevuto denaro da giornalisti impegnati in un'inchiesta. È impensabile che i deputati non siano soggetti ad uno scrutinio pubblico in merito agli interessi che essi difendono nel loro ruolo o che non subiscano pressioni da varie parti. Pertanto esprimo un grande apprezzamento per l'introduzione di un registro comune dei rappresentanti di interessi e delle relative organizzazioni. La Commissione europea ha già introdotto questo registro, quindi il Parlamento intende solamente estenderlo ai deputati, ai funzionari e al suo personale. Il registro recherà le informazioni sui contatti tra questi soggetti ed i rappresentanti di interessi e sarà pubblico. Un sistema analogo è già in atto nel congresso americano, dove l'efficacia come misura anti-corruzione è comprovata dall'esperienza. Credo fermamente che l'estensione del registro fungerà altresì da ispirazione per il parlamento ceco. L'introduzione di un registro nel parlamento ceco segnerebbe uno sviluppo decisivo nell'evoluzione della politica nazionale.</p>
    </intervention>
    <intervention id="3-341-500" speaker_id="38420" name="Cristian-Silviu BUŞOI" is_mep="True" mode="written" nationality="Romania" birth_date="01-03-1978" birth_place="Drobeta Turnu-Severin" m_state="RO">
      <p sl="ro">L'istituzione di un registro comune per la trasparenza è certamente un importante passo in avanti che i cittadini europei attendevano con ansia. Le istituzioni UE, sia elette o non elette, prendono decisioni che influiscono sulla vita quotidiana della gente. In un sistema democratico, cui l'UE aspira, è del tutto naturale che vi sia un livello elevato di trasparenza nel processo decisionale.</p>
      <p sl="ro">Il registro comune per la trasparenza semplifica le cose anche per i rappresentanti di interessi, in quanto costituisce un mezzo unico di registrazione, invece di due, come avviene attualmente. D'altro canto, il registro non è chiaramente uno strumento adeguato per risolvere il problema della corruzione. Ad ogni modo non credo che l'obiettivo primario del registro sia unicamente quello di contrastare la corruzione dal momento che i casi di questo genere sono stati pochissimi.</p>
    </intervention>
    <intervention id="3-341-875" speaker_id="photo_generic" name="Derek Roland Clark" is_mep="True" mode="written">
      <p sl="en">I deputati europei dell'UKIP si sono astenuti in questa votazione, non perché non vogliamo la trasparenza, ma perché le proposte sono inadeguate e votare a favore equivaleva a sostenere disposizioni inadeguate.</p>
    </intervention>
    <intervention id="3-342-000" speaker_id="1892" name="Carlos COELHO" is_mep="True" mode="written" nationality="Portugal" birth_date="20-05-1960" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Sostengo questa decisione, in quanto va a rafforzare la trasparenza, approvando la conclusione dell'accordo tra Parlamento e Commissione sull'istituzione di un registro comune per la trasparenza. In una democrazia rappresentativa è importante che le istituzioni UE riescano a stabilire e a mantenere un dialogo trasparente e sistematico con i cittadini, con le loro associazioni e con la società civile. A seguito della ratifica del trattato di Lisbona, i poteri del Parlamento europeo sono stati rafforzati ed è quindi divenuto essenziale, per il bene della trasparenza, istituire un registro comune tra Parlamento e Commissione per la registrazione ed il controllo delle organizzazioni e delle persone che partecipano all'elaborazione e all'attuazione della politica dell'Unione europea. È pertanto necessario emendare il regolamento dell'Assemblea al fine di istituire la registrazione obbligatoria di tutti i rappresentanti di interesse che entrano in contatto con i deputati, con le istituzioni europee e con il loro personale. Queste informazioni saranno accessibili a tutti.</p>
    </intervention>
    <intervention id="3-343-000" speaker_id="96914" name="Anne DELVAUX" is_mep="True" mode="written" nationality="Belgium" birth_date="20-10-1970" birth_place="Liège" p_group="Group of the European People's Party (Christian Democrats)" m_state="BE">
      <p sl="fr">Ho votato a favore della relazione in cui si propone che il registro dei gruppi d'interesse sia esteso a tutte le istituzioni europee. Finora sono state accreditate oltre 1 700 organizzazioni come gruppi d'interesse nel Parlamento europeo e 3 900 alla Commissione. Se si vuole esprimere commenti validi su un argomento di natura tecnica, di solito ci si rivolge ad esperti. È sempre stato così e continuerà ad esserlo anche in futuro. I rappresentanti di interessi adempiono ad un ruolo utile ed essenziale nel lavoro legislativo, purché vi sia trasparenza. A tale scopo la relazione adottata stabilisce nuove norme e crea un "registro per la trasparenza" che è comune per la Commissione e per il Parlamento. I cittadini vi troveranno una raccolta completa di informazioni sui diversi soggetti che sono in contatto con le istituzioni UE. Questo sistema ad accesso unico agevolerà la registrazione dei rappresentanti di interessi, sia le organizzazioni commerciali che le organizzazioni non commerciali. Il Parlamento, in particolare, prevede che tutti gli incontri tra deputati e gruppi di interesse su un particolare tema siano indicati alla fine delle relazioni stilate. Mi dispiace che la registrazione non sia obbligatoria, ma come recita il proverbio: "Chi va piano va sano".</p>
    </intervention>
    <intervention id="3-344-000" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ho votato a favore della relazione sugli emendamenti al regolamento del Parlamento a seguito dell'istituzione di un registro comune per la trasparenza, poiché il principio della trasparenza deve applicarsi a tutti coloro che sono coinvolti nel processo decisionale e nell'attuazione della politica UE.</p>
    </intervention>
    <intervention id="3-344-250" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Il registro comune per la trasparenza, istituito a seguito della conclusione di un accordo interistituzionale tra Parlamento e Commissione, richiede che sia emendato il regolamento del Parlamento in modo da integrarvi questa nuova situazione. In tal modo il sistema diventa operativo nell'ambito del principale strumento normativo dell'Assemblea. Ho votato a favore della conclusione dell'accordo e sostengo le modifiche procedurali.</p>
    </intervention>
    <intervention id="3-344-312" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">La trasparenza è un diritto dei cittadini e contribuisce a mantenere la credibilità delle istituzioni europee: il Parlamento, la Commissione ed il Consiglio. La relazione, che è stata stilata dall'onorevole Casini, verte sulla necessità di emendare il regolamento dell'Assemblea a seguito dell'istituzione di un registro comune per la trasparenza tra Parlamento e Commissione. Dopo la ratifica del trattato di Lisbona, il Parlamento è colegislatore in quasi tutti i settori. Pertanto, di concerto con la Commissione, ha deciso di istituire un registro comune per registrare e controllare le persone e le organizzazioni che esercitano un'influenza sulla preparazione e/o sull'attuazione della politica dell'Unione europea. Infatti la trasparenza è fondamentale per il funzionamento delle istituzioni europee e spesso è mancata. I cittadini europei chiedono un livello elevato di trasparenza dai suoi rappresentanti, non solo in teoria, ma anche in pratica. L'UE deve dare l'esempio in termini di trasparenza delle sue istituzioni, quindi esprimo apprezzamento per gli emendamenti presentati dal relatore al regolamento del Parlamento europeo in linea con la decisione assunta dalla Conferenza dei presidenti il 18 novembre 2010.</p>
    </intervention>
    <intervention id="3-344-375" speaker_id="96706" name="João FERREIRA" is_mep="True" mode="written" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">L'emendamento proposto al regolamento del Parlamento è volto a stabilire e a mantenere un registro comune per la registrazione ed il controllo delle organizzazioni e delle persone che partecipano in qualche modo all'elaborazione e all'attuazione della politica EU.</p>
      <p sl="pt">Il sistema vigente, su cui si fonda la proposta, è stato creato e varato dal Parlamento nel 1996. All'epoca l'Assemblea fu la prima istituzione UE a mettere in atto una simile iniziativa. La Commissione successivamente ne attuò un'altra con obiettivi analoghi nel 2008. Il sistema sarà modificato anche alla luce dei problemi emersi recentemente che hanno coinvolto il Parlamento in merito a presunti rappresentanti di interessi. Le argomentazioni che sono state presentate stavolta, però, sono diverse, in quanto prendono le mosse dai nuovi poteri che il Parlamento ha acquisito a seguito dell'entrata in vigore del trattato di Lisbona.</p>
      <p sl="pt">La trasparenza delle istituzioni, il loro funzionamento e le decisioni assunte dai loro rappresentanti devono essere una parte intrinseca della democrazia. Le misure che contribuiscono ad intensificare la trasparenza sono quindi opportune e necessarie. Non è, però, chiaro, se le modifiche proposte conseguiranno tale fine. Pur sostenendo alcune delle misure proposte, ne seguiremo l'attuazione al fine di valutare i risultati che si produrranno in futuro.</p>
    </intervention>
    <intervention id="3-344-500" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Il testo verte sull'istituzione ed il mantenimento di un registro comune per la registrazione ed il controllo delle organizzazioni e delle persone che partecipano in qualche modo all'elaborazione e all'attuazione della politica dell'Unione europea.</p>
      <p sl="pt">In base ai i sistemi vigenti, che sono stati creati e varati dal Parlamento nel 1996 e dalla Commissione nel 2008, la proposta mira ad affrontare dei problemi emersi di recente, pur avendo preso le mosse dai nuovi poteri che il Parlamento ha acquisito a seguito dell'entrata in vigore del trattato di Lisbona.</p>
      <p sl="pt">Alcuni aspetti sono positivi, ma nutriamo gravi dubbi su altri emendamenti. Siamo a favore di una maggiore trasparenza, ma non è sempre chiaro se questo è il fine di tutti gli emendamenti adottati. Ne seguiremo l'attuazione in futuro.</p>
    </intervention>
    <intervention id="3-345-000" speaker_id="23868" name="Monika BEŇOVÁ" is_mep="True" mode="written" nationality="Slovakia" birth_date="15-08-1968" birth_place="Bratislava" m_state="SK">
      <p sl="it">A seguito della ratifica del trattato di Lisbona, i poteri del Parlamento europeo sono stati rafforzati e quest'ultimo è diventato colegislatore in pressoché tutti i settori secondo la procedura legislativa ordinaria, la qualcosa attrae l’attenzione di un numero ancora maggiore di rappresentanti di interessi che, peraltro, esercitano una funzione essenziale nel dialogo aperto e pluralista su cui si basa un sistema democratico e sono, per i deputati al Parlamento, una fonte importante di informazione nell'ambito dell'esercizio del loro mandato.</p>
      <p sl="it">Alla luce di tali evoluzioni e di detto contesto costituzionale, e conformemente al loro impegno a favore della trasparenza, il Parlamento europeo e la Commissione hanno convenuto di istituire e tenere un registro comune per la registrazione del controllo delle organizzazioni e delle persone che partecipano all'elaborazione e all'attuazione delle politiche dell'Unione europea.</p>
      <p sl="it">Una delle importanti misure correttive che è necessario apportare consiste nel migliorare la contabilizzazione delle spese sostenute nelle attività di promozione da parte dei gruppi d'interesse. La legislazione in atto consente ai rappresentanti di interesse di dichiarare molto meno rispetto a quanto viene effettivamente speso. Parimenti importante è la trasparenza in relazione alle risorse finanziarie di cui beneficiano le società di consulenza e di promozione di interesse.</p>
    </intervention>
    <intervention id="3-345-500" speaker_id="96993" name="Lorenzo FONTANA" is_mep="True" mode="written" nationality="Italy" birth_date="10-04-1980" birth_place="Verona" p_group="Non" m_state="IT">
      <p sl="it">Gentile Presidente, onorevoli colleghi, vorrei complimentarmi con l’onorevole collega per l’ottimo lavoro svolto. Sosterrò con voto positivo la sua proposta sulla creazione dell’albo dei lobbisti, affinché ci sia più trasparenza nelle istituzioni europee. Si auspica però il giusto riconoscimento alle rappresentanze come per esempio le Regioni.</p>
    </intervention>
    <intervention id="3-346-000" speaker_id="96952" name="Sylvie GUILLAUME" is_mep="True" mode="written" nationality="France" m_state="FR">
      <p sl="fr">Visto che i gruppi di pressione, sia che rappresentino interessi pubblici o privati, svolgono un ruolo innegabile negli affari europei, deve essere garantita una maggiore trasparenza nelle relazioni che essi intrattengono con le istituzioni dell'Unione europea. A mio parere, l'iscrizione nel registro per la trasparenza deve essere obbligatoria. Sostengo, in particolare, l'idea di una sistema di tracciatura legislativa, che consenta la registrazione dei rappresentanti di interessi che si incontrano con i deputati nel corso del processo legislativo. Infatti dobbiamo assolutamente fare tutto quanto è in nostro potere per ripristinare o rafforzare la fiducia dei cittadini nel funzionamento delle istituzioni europee, ed è proprio questa la direzione in cui giustamente ci porta il registro.</p>
    </intervention>
    <intervention id="3-346-500" speaker_id="96693" name="Juozas IMBRASAS" is_mep="True" mode="written" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="lt">Ho votato a favore del documento, in quanto il trattato sull'Unione europea e in particolare, l'articolo 11, paragrafi 1 e 2, prevede un quadro e mira a favorire le relazioni tra le istituzioni europee ed i dirigenti politici europei, da un lato, e la società civile, i cittadini UE e le associazioni di rappresentanza, dall'altro: 1. le istituzioni danno ai cittadini e alle associazioni rappresentative, attraverso gli opportuni canali, la possibilità di far conoscere e di scambiare pubblicamente le loro opinioni in tutti i settori di azione dell'Unione; 2. le istituzioni mantengono un dialogo aperto, trasparente e regolare con le associazioni rappresentative e la società civile. A seguito della ratifica del trattato di Lisbona, i poteri del Parlamento europeo sono stati rafforzati e quest'ultimo è diventato colegislatore in pressoché tutti i settori secondo la procedura legislativa ordinaria, la qualcosa attrae l’attenzione di un numero ancora maggiore di rappresentanti di interessi che, peraltro, esercitano una funzione essenziale nel dialogo aperto e pluralista su cui si basa un sistema democratico e sono, per i deputati al Parlamento, una fonte importante di informazione nell'ambito dell'esercizio del loro mandato. Alla luce di tali evoluzioni e di detto contesto costituzionale, e conformemente al loro impegno a favore della trasparenza, il Parlamento europeo e la Commissione hanno convenuto di istituire e tenere un registro comune per la registrazione ed il controllo delle organizzazioni e delle persone che partecipano all'elaborazione e all'attuazione delle politiche dell'Unione europea. In particolare, il registro deve rispettare il diritto dei deputati di esercitare il proprio mandato parlamentare senza restrizioni e non impedisce ai loro elettori di accedere ai locali del Parlamento. Inoltre, esso non inciderà sulle competenze o le prerogative dei partiti e non influirà sui loro poteri di organizzazione.</p>
    </intervention>
    <intervention id="3-347-000" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Esprimo apprezzamento per la relazione. A seguito della ratifica del trattato di Lisbona, i poteri del Parlamento europeo sono stati rafforzati e quest'ultimo è diventato colegislatore in pressoché tutti i settori secondo la procedura legislativa ordinaria, la qualcosa attrae l’attenzione di un numero ancora maggiore di rappresentanti di interessi che, peraltro, esercitano una funzione essenziale nel dialogo aperto e pluralista su cui si basa un sistema democratico e sono, per i deputati al Parlamento, una fonte importante di informazione nell'ambito dell'esercizio del loro mandato. Alla luce di tali evoluzioni e di detto contesto costituzionale, e conformemente al loro impegno a favore della trasparenza, il Parlamento europeo e la Commissione hanno convenuto di istituire e tenere un registro comune per la registrazione del controllo delle organizzazioni e delle persone che partecipano all'elaborazione e all'attuazione delle politiche dell'Unione europea.</p>
    </intervention>
    <intervention id="3-347-500" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">Il Parlamento e la Commissione stanno dando il buon esempio, istituendo un registro comune per la trasparenza per accreditare i rappresentanti d'interessi e di altri gruppi d'interesse. È altresì importante che il Consiglio aderisca all'iniziativa. Anche l'obbligo che ricade sui deputati di indicare in allegato alle relazioni gli incontri con questi rappresentanti su questioni legislative rappresenta un passo in avanti verso una maggiore trasparenza, che è necessaria in questo tipo di relazioni per evitare le situazioni che si sono create luce in passato.</p>
    </intervention>
    <intervention id="3-347-750" speaker_id="96670" name="Louis MICHEL" is_mep="True" mode="written" nationality="Belgium" birth_date="02-09-1947" birth_place="Tirlemont" p_group="Group of the Alliance of Liberals and Democrats for Europe" m_state="BE">
      <p sl="fr">Non ho votato a favore della relazione dell'onorevole Casini sull'istituzione di un registro comune per la trasparenza. Reputo siffatta iniziativa una violazione della libertà che tutti i politici dovrebbero avere. Tutti i parlamentari si assumono la responsabilità politica delle loro decisioni e delle loro posizioni. Essi vengono sanzionati dall'elettorato.</p>
    </intervention>
    <intervention id="3-347-875" speaker_id="96999" name="Alexander MIRSKY" is_mep="True" mode="written" nationality="Latvia" birth_date="20-03-1964" birth_place="Vilna" p_group="Group of the Progressive Alliance of Socialists and Democrats in the European Parliament" m_state="LV">
      <p sl="en">L'ambito del registro riguarda tutte le attività svolte per influenzare direttamente o indirettamente la formulazione politica o l'attuazione dei processi decisionali delle istituzioni europee. Devono registrarsi tutte le organizzazioni che sono impegnate in attività che ricadono nell'ambito del registro a prescindere dal loro status giuridico. Nell'abito della commissione per gli affari costituzionali molte linee trasversali hanno sottolineato quanto sia importate che il Consiglio aderisca al sistema. Il voto della commissione per gli affari costituzionali segna un importante passo in avanti, ma il nostro lavoro sulla trasparenza deve continuare. Sostengo la relazione dell'onorevole Casini e ho votato a favore del testo.</p>
    </intervention>
    <intervention id="3-348-000" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Non solo il Parlamento europeo, ma l'intera Unione europea è afflitta da un enorme problema di credibilità. Benché il Parlamento sia finalmente approdato ad un accordo sul registro per la trasparenza, senz'altro a fronte delle pressioni innescate dal recente scandalo sui rappresentanti di interessi, il registro è destinato a non sortire alcun effetto. Dovranno essere iscritte tutte le attività intraprese per le aziende e per le società internazionali, ma anche tutte le attività di promozione pagate a favore di gruppi d'interesse, come le organizzazioni professionali ed i sindacati.</p>
      <p sl="de">I cittadini hanno il diritto alla trasparenza, poiché è il loro contributo obbligatorio che mantiene in vita i gruppi d'interesse organizzati. Una trasparenza totale deve vertere sulle retribuzioni pagate, ma anche sulle indennità, sugli inviti a cene, eccetera. Visto che queste misure segnano un passo nella giusta direzione, ho votato a favore della relazione.</p>
    </intervention>
    <intervention id="3-349-000" speaker_id="39714" name="Rareș-Lucian NICULESCU" is_mep="True" mode="written" nationality="Romania" birth_date="29-08-1976" birth_place="Cluj-Napoca" p_group="Group of the European People's Party (Christian Democrats)" m_state="RO">
      <p sl="ro">Bisogna istituire il registro comune per la trasparenza e bisogna migliorare tutte le norme sulla trasparenza nel Parlamento europeo per incrementare la fiducia nelle attività dell'Assemblea e garantirne la necessaria trasparenza. Ho votato a favore delle relazioni dell'onorevole Casini e attendo delle proposte sostanziali dal gruppo di lavoro del Parlamento sulla trasparenza e sulla disciplina delle attività di promozione di interessi.</p>
    </intervention>
    <intervention id="3-349-500" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">I rapporti tra le istituzioni e i responsabili politici europei, da un lato, e la società civile, i cittadini e le associazioni rappresentative dall’altro, sono inquadrati e incoraggiati dal trattato sull’Unione europea. A seguito della ratifica del trattato di Lisbona, i poteri del Parlamento europeo sono stati rafforzati e quest'ultimo è diventato colegislatore in pressoché tutti i settori secondo la procedura legislativa ordinaria, la qualcosa attrae l’attenzione di un numero ancora maggiore di rappresentanti di interessi che, peraltro, esercitano una funzione essenziale nel dialogo aperto e pluralista su cui si basa un sistema democratico e sono, per i deputati al Parlamento, una fonte importante di informazione nell'ambito dell'esercizio del loro mandato. È, però, essenziale istituire dei meccanismi di registrazione e di controllo. Alla luce di tali presupposti ho votato a favore del testo sugli emendamenti al regolamento del Parlamento a seguito dell'istituzione di un registro comune per la registrazione ed il controllo delle organizzazioni e delle persone che partecipano in qualsiasi modo all'elaborazione e all'attuazione delle politiche dell'Unione europea.</p>
    </intervention>
    <intervention id="3-349-750" speaker_id="107386" name="Phil PRENDERGAST" is_mep="True" mode="written" nationality="Ireland" birth_date="20-09-1959" birth_place="Kilkenny" p_group="Group of the Progressive Alliance of Socialists and Democrats in the European Parliament" m_state="IE">
      <p sl="en">Sostengo la relazione sulla conclusione dell'accordo interistituzionale tra il Parlamento e la Commissione sul registro comune per la trasparenza. Tutti coloro che intendono influenzare il processo decisionale e l'attuazione della politica a livello europea dovranno iscriversi nel registro comune, che agevolerà sia la registrazione che l'accesso alle informazioni. A chi non si iscriverà sarà negato il lasciapassare a lungo termine al Parlamento europeo. Questo è solo il primo passo per stabilire relazioni trasparenti tra le istituzioni europee ed i rappresentanti di interessi. La registrazione dovrebbe essere obbligatoria ed anche il Consiglio dovrebbe aderire all'accordo quanto prima possibile.</p>
    </intervention>
    <intervention id="3-349-875" speaker_id="96903" name="Paulo RANGEL" is_mep="True" mode="written" nationality="Portugal" birth_date="18-02-1968" m_state="PT">
      <p sl="pt">A seguito della ratifica del trattato di Lisbona, i poteri del Parlamento europeo è diventato co-legislatore in pressoché tutti i settori, la qualcosa attrae l’attenzione di un numero ancora maggiore di rappresentanti di interessi. Alla luce di tali evoluzioni e conformemente al loro impegno a favore della trasparenza, il Parlamento europeo e la Commissione hanno convenuto di istituire e tenere un registro comune per la registrazione del controllo delle organizzazioni e delle persone che partecipano all'elaborazione e all'attuazione delle politiche dell'Unione europea. A tal fine è necessario emendare il regolamento e ho votato a favore del testo.</p>
    </intervention>
    <intervention id="3-350-000" speaker_id="4253" name="Frédérique RIES" is_mep="True" mode="written" nationality="Belgium" birth_date="14-05-1959" birth_place="Balen-Wezel" m_state="BE">
      <p sl="fr">Dobbiamo batterci per la trasparenza all'interno delle istituzioni europee e, in questo ambito, esprimo apprezzamento per l'accordo con la Commissione che punta ad istituire un registro comune dei rappresentanti di interessi nelle istituzioni UE.</p>
      <p sl="fr">Tengo ad esprimere biasimo per la riluttanza del Consiglio ad aderire al registro comune. Bisogna proprio continuare a guardare verso l'interno e a difendere la mancanza di trasparenza anziché l'apertura? Ad ogni modo, anche i rappresentanti degli Stati membri hanno il dovere di fornire informazioni e di garantire trasparenza nei rapporti con i cittadini europei. Avrei anche un desiderio per il futuro. È essenziale dirigerci gradatamente verso un sistema come quello americano, che è in vigore ormai da 65 anni, e che si basa sulla pubblicazione dei documenti fondamentali da parte dei gruppi di interesse (ad esempio, tutti i contratti che superano i 10 000 dollari).</p>
      <p sl="fr">Tengo ad esprimere un ultimo commento sul sistema di tracciatura legislativa, che è una buona idea, in linea teorica, ma non all'atto pratico. Non perché pregiudicherebbe il principio dell'indipendenza dei parlamentari, ma perché comporterebbe infinite discussioni in seno alle commissioni sui motivi e sui luoghi della scelta e della frequenza delle riunioni con un rappresentante di interessi invece che con un altro. Per concludere, è importante istituire un sistema efficace e robusto. E siamo ben lungi dal conseguirlo.</p>
    </intervention>
    <intervention id="3-351-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="fr">È utile ascoltare i punti di vista dei diversi interlocutori quando il legislatore europeo elabora e adotta una normativa. Tuttavia, per quantificare tali influenze, è necessario iscrivere obbligatoriamente tutti i rappresentanti di interessi in un registro comune a tutte le istituzioni.</p>
      <p sl="fr">Il testo che è appena stato approvato segna un interessante primo passo verso l'identificazione dei diversi tipi di rappresentanti di interessi e le somme che essi usano per cercare di influenzare le decisioni che devono essere assunte. Il sistema deve svilupparsi ulteriormente. Anche il Consiglio deve aderire al registro comune, che deve essere obbligatorio e deve fungere da strumento dinamico per garantire trasparenza del processo decisionale. Tutto ciò nell'interesse della democrazia europea.</p>
    </intervention>
    <intervention id="3-352-000" speaker_id="96819" name="Licia RONZULLI" is_mep="True" mode="written" nationality="Italy" birth_date="14-09-1975" birth_place="Milano" p_group="Group of the European People's Party (Christian Democrats)" m_state="IT">
      <p sl="it">I rapporti tra le istituzioni e gli attori politici europei da un lato, e la società civile, i cittadini e le associazioni rappresentative dall’altro, sono riconosciuti ed incoraggiati dal trattato sull’Unione europea. Le istituzioni offrono ai cittadini e alle associazioni rappresentative la possibilità di far conoscere e di scambiare pubblicamente le loro opinioni in tutti i settori di azione dell'Unione. In particolare le istituzioni mantengono un dialogo aperto, trasparente e regolare con le associazioni rappresentative e la società civile.</p>
      <p sl="it">L'adozione del trattato di Lisbona ha rafforzato i poteri del Parlamento europeo, divenuto colegislatore in quasi tutti i settori secondo la procedura legislativa ordinaria. Alla luce di tali evoluzioni il Parlamento europeo e la Commissione hanno deciso di istituire un registro comune per la registrazione del controllo delle organizzazioni e delle persone che partecipano all'elaborazione e all'attuazione delle politiche dell'Unione europea. Per tener conto delle modifiche apportate ai diritti e doveri esistenti, nonché della creazione di nuovi diritti e doveri relativi alla procedura per i deputati la risoluzione adottata oggi sostiene la necessità di modificare il regolamento del Parlamento.</p>
    </intervention>
    <intervention id="3-353-000" speaker_id="97196" name="Oreste ROSSI" is_mep="True" mode="written" nationality="Italy" birth_date="24-03-1964" birth_place="Alessandria" p_group="Europe of freedom and democracy Group" m_state="IT">
      <p sl="it">la relazione che inizialmente non ci vedeva favorevoli in quanto applicava le stesse regole sui "lobbisti" anche agli enti pubblici tra cui le rappresentanze delle Regioni presso l'UE, a seguito delle nostre richieste é stata modificata. Riteniamo corretto prevedere un codice di condotta per coloro che frequentano per conto di associazioni o ditte private il parlamento europeo come riteniamo che sia giusto non applicare le stesse norme alle chiese, ai partiti politici, ai sindacati e agli enti pubblici. Il nostro voto è per tanto favorevole.</p>
    </intervention>
    <intervention id="3-354-000" speaker_id="96660" name="Niki TZAVELA" is_mep="True" mode="written" nationality="Greece" birth_date="30-06-1947" birth_place="Lamia" p_group="Europe of freedom and democracy Group - Vice" m_state="GR">
      <p sl="el">La relazione dell'onorevole Casini enfatizza l'importanza di emendare il regolamento del Parlamento a seguito dell'istituzione di un registro comune per la trasparenza. Ho votato a favore del testo, che riafferma l'importanza attribuita alla trasparenza dalle istituzioni europee. Infatti l'istituzione di questo registro contribuirà a controllare tutte le organizzazioni e le persone coinvolte nell'elaborazione e nell'attuazione delle politiche europee.</p>
    </intervention>
    <intervention id="3-355-000" speaker_id="96918" name="Derek VAUGHAN" is_mep="True" mode="written" nationality="United Kingdom" birth_date="02-05-1961" birth_place="Merthyr" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ho votato a favore della relazione che chiede l'istituzione di un registro comune per i rappresentanti di interessi e dei gruppi d'interesse. Questo è il primo passo verso una maggiore trasparenza sia nel Parlamento europeo che nella Commissione. Un "registro per la trasparenza" faciliterà l'accesso dei cittadini che intendono avere informazioni specifiche sulle organizzazioni e sulle persone che sono in contatto sia con i deputati europei che con i funzionari della Commissione. Il Parlamento ha precisato che la registrazione per i rappresentanti di interessi che intendono incontrare i deputati europei d'ora in poi sarà obbligatorio. Ho trovato incoraggiante il segnale lanciato dal Consiglio che intende vagliare dei provvedimenti per istituire siffatto registro e lo esorto ad agire in questo senso quanto prima possibile.</p>
    </intervention>
    <intervention id="3-356-000" speaker_id="41007" name="Iva ZANICCHI" is_mep="True" mode="written" nationality="Italy" birth_date="18-01-1940" birth_place="Ligonchio " p_group="Group of the European People's Party (Christian Democrats)" m_state="IT">
      <p sl="it">Ho espresso voto favorevole al testo del collega Casini. La trasparenza delle attività che ruotano attorno alle Istituzioni europee, anche di recente finita sotto accusa, è una condizione preliminare di legittimità ed una componente fondamentale per la creazione di un rapporto corretto e aperto con le associazioni rappresentative. Credo quindi che la creazione di un registro comune del Parlamento e della Commissione allo scopo di raggruppare insieme tutte le informazioni relative agli attori che sono in contatto con le istituzioni, oltre a snellire le pratiche burocratiche consentendo un'iscrizione unica, rappresenti un netto miglioramento nella strada di un dialogo sempre più aperto e trasparente con i cosiddetti "lobbisti".</p>
    </intervention>
    <intervention id="3-357-875" speaker_id="96680" name="Zigmantas BALČYTIS" is_mep="True" mode="written" nationality="Lithuania" birth_date="16-11-1953" birth_place="Šilutė" p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">Ho votato a favore della relazione. È un primo passo un primo importante passo verso una maggiore trasparenza ed è tesa a garantire il rispetto delle norme sulla pubblica amministrazione dell'Unione. Il registro per la trasparenza, come sarà chiamato d'ora in avanti, non è obbligatorio, ma rappresentanti e le organizzazioni di interessi saranno tenuti a registrarsi se vogliono ottenere il permesso di accedere al Parlamento europeo. Gli organismi registrati dovranno inoltre dichiarare le proprie fonti di reddito ed i propri interessi oltre alle proposte legislative presentate. In questo modo, si intensificherà la trasparenza e saranno fornite informazioni più complete sulle persone e sugli organismi che entrano in contatto con i deputati al Parlamento europeo sulle varie questioni o che avanzano delle proposte. Dobbiamo continuare i colloqui con il Consiglio affinché aderisca al registro per la trasparenza e affinché tale registro sia esteso a tutte e tre le istituzioni.</p>
    </intervention>
    <intervention id="3-357-937" speaker_id="5956" name="Regina BASTOS" is_mep="True" mode="written" nationality="Portugal" birth_date="04-11-1960" birth_place="Veiros-Estarreja" p_group="Group of the European People's Party (Christian Democrats)" m_state="PT">
      <p sl="pt">Tra il Parlamento e il Consiglio sono all'incirca 4 600 le organizzazioni accreditate come gruppi d'interesse. A seguito della ratifica del trattato di Lisbona, i poteri del Parlamento europeo è diventato colegislatore in pressoché tutti i settori, la qualcosa attrae l’attenzione di un numero ancora maggiore di rappresentanti di interessi.</p>
      <p sl="pt">Questa relazione, per cui ho votato a favore, verte sull'accordo istituzionale sulla creazione di uno spazio comune per registrare ed esercitare un controllo sui rappresentanti di interessi e su altri gruppi di interesse nella Commissione e al Parlamento. Sarà istituito un registro comune tra le varie istituzioni allo scopo di favorire una maggiore trasparenza ed operare una differenziazione tra gruppi di interesse che rappresentano la società civile e le autorità pubbliche.</p>
      <p sl="pt">In nome della trasparenza la creazione di un sistema per la dichiarazione obbligatoria di tutti gli incontri con le organizzazioni registrate ed i deputati responsabili per normative è parimenti importante, queste informazioni dovranno essere riportate nelle rispettive relazioni o raccomandazioni. È importante che il Consiglio aderisca al registro.</p>
    </intervention>
    <intervention id="3-357-968" speaker_id="photo_generic" name="Gerard Batten, John Bufton, David Campbell Bannerman e Derek Roland Clark" is_mep="True" mode="written">
      <p sl="en">I deputati dell'UKIP si sono astenuti in questa votazione, non perché non vogliamo la trasparenza, ma perché le proposte sono inadeguate e votare a favore equivarrebbe a sostenere disposizioni inadeguate.</p>
    </intervention>
    <intervention id="3-359-000" speaker_id="4746" name="Sergio BERLATO" is_mep="True" mode="written" nationality="Italy" birth_date="27-07-1959" birth_place="Vicenza" m_state="IT">
      <p sl="it">La creazione di un registro comune da parte del Parlamento e della Commissione europea volto a riunire in un unico punto di accesso tutte le informazioni relative agli attori che sono in contatto con le istituzioni rappresenta un passo avanti verso una maggiore trasparenza. La trasparenza delle istituzioni politiche rappresenta, a mio avviso, la componente fondamentale di un dialogo aperto con la società civile. Infatti, assicurare la possibilità di far conoscere e di scambiare pubblicamente opinioni e informazioni nei diversi settori d’azione dell’Unione e, al contempo, garantire il controllo delle organizzazioni e delle persone che partecipano attivamente all’elaborazione e all'attuazione delle politiche dell’UE, sono elementi importanti della vita democratica delle istituzioni.</p>
      <p sl="it">Desidero, tuttavia, esprimere alcune riserve: non condiviso l’esclusione dall’ambito di applicazione del registro di una serie di attori tra cui le parti sociali, gli enti locali, regionali e comunali. L’esclusione è ingiustificata perché questi attori sono portatori di interessi specifici e partecipano attivamente ai processi decisionali nella stessa misura di tante altre associazioni rappresentative. Inoltre, ritengo necessario prevedere una migliore definizione delle informazioni richieste, in modo che non si prestino a interpretazioni differenti come, invece, accade nella situazione attuale.</p>
    </intervention>
    <intervention id="3-359-500" speaker_id="96681" name="Vilija BLINKEVIČIŪTĖ" is_mep="True" mode="written" nationality="Lithuania" birth_date="03-03-1960" birth_place="Linkuva" m_state="LT">
      <p sl="lt">Ho votato a favore della relazione, poiché la trasparenza delle istituzioni politiche è una condizione preliminare della legittimità. Dovrebbe essere possibile verificare agevolmente le modalità con cui sono adottate le decisioni, quali sono gli elementi che le hanno influenzate e infine come sono stanziate le risorse, vale a dire il denaro dei contribuenti. Pertanto la regolamentazione del lobbismo costituisce, in ultima istanza, una questione di legittimità. Il Parlamento è la stata prima istituzione europea ad affrontare il fenomeno dell'aumento dei gruppi d'interesse a livello europeo e, soprattutto, le conseguenze di tale evoluzione per il processo legislativo. In seguito alle elezioni europee è stato costituito un nuovo gruppo di lavoro Parlamento-Commissione. Nel novembre 2010 il gruppo di lavoro ha infine approvato un progetto di accordo sull'istituzione di un registro per la trasparenza. Sebbene la registrazione non sia obbligatoria, si può ritenere che, di fatto, essa lo sia, dal momento che l'accesso permanente agli edifici del Parlamento è consentito unicamente ai rappresentati di interessi registrati. Il registro comune garantisce la più ampia partecipazione possibile alle varie categorie di operatori nel rispetto delle relative differenze e agevola l'iscrizione per le organizzazioni non commerciali. Il registro comune costituirà un passo avanti ai fini di una maggiore trasparenza all'interno delle istituzioni europee, elemento che a sua volta dovrebbe, nelle aspettative, contribuire ad intensificare la fiducia dei cittadini nel lavoro delle istituzioni.</p>
    </intervention>
    <intervention id="3-359-875" speaker_id="28148" name="Françoise CASTEX" is_mep="True" mode="written" nationality="France" birth_date="07-02-1956" birth_place="Agadir" p_group="Group of the Progressive Alliance of Socialists and Democrats in the European Parliament" m_state="FR">
      <p sl="fr">Ho votato a favore della relazione, in quanto è importante apportare delle precisazioni in un momento in cui infuria la polemica e si moltiplicano le congetture tra i cittadini europei sul ruolo dei rappresentanti di interessi. Deprechiamo, però, il fatto che la registrazione delle organizzazioni non sia stata resa obbligatoria, sopratutto visto che la registrazione è un obbligo di fatto se si vuole ricevere il lasciapassare per accedere ai locali del Parlamento. D'altro canto, ci siamo battuti per garantire che la misura non si applichi agli uffici di rappresentanza delle autorità locali, regionali e municipali presso le istituzioni europee, contrariamente a quanto era previsto nel testo iniziale. Tali strutture per noi sono il frutto diretto degli organismi democraticamente eletti. Rappresentano l'interesse generale e quindi vanno distinti dai rappresentanti di interessi, i quali difendono appunto interessi particolari. Ad ogni modo, questo registro segna un importante passo in avanti, in quanto, in molti settori, la mancanza di trasparenza che contorna il ruolo dei gruppi d'interesse può porre un vero e proprio problema di democrazia.</p>
    </intervention>
    <intervention id="3-360-000" speaker_id="1892" name="Carlos COELHO" is_mep="True" mode="written" nationality="Portugal" birth_date="20-05-1960" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Questo accordo è un primo passo, senz'altro importante, verso una maggiore trasparenza, in quanto di fatto è prevista la registrazione per tutti i rappresentanti di interessi che intendono avere un accesso permanente al Parlamento e alla Commissione, i quali sono tenuti ad indicare tutte le informazioni che identificano la struttura giuridica e gli interessi finanziari della propria organizzazione.</p>
      <p sl="pt">Di conseguenza, l'istituzione di un registro delle organizzazioni e delle persone implicate nell'elaborazione e nell'attuazione della politica UE rafforza la trasparenza nel dialogo tra questi rappresentanti della società civile e le istituzioni dell'Unione, stabilendo al contempo misure obbligatorie nel caso di violazione del codice di condotta allegato all'accordo.</p>
      <p sl="pt">Spero che presto sarà intrapreso il secondo passo verso la creazione di norme ancora più rigorose e volte a garantire coerenza nell'amministrazione pubblica dell'UE e nel rafforzamento delle sue norme istituzionali.</p>
      <p sl="pt">Mi dispiace che il Consiglio non abbia ancora aderito all'accordo, adottando il registro per la trasparenza, poiché, così facendo, diminuiscono le probabilità di conseguire il livello necessario di trasparenza in tutte le fasi del processo legislativo. Vi ricordo che il livello di trasparenza delle istituzioni politiche è commisurato alla sua legittimità.</p>
    </intervention>
    <intervention id="3-360-500" speaker_id="1289" name="Proinsias DE ROSSA" is_mep="True" mode="written" nationality="Ireland" birth_date="15-05-1940" birth_place="Dublin" p_group="Group of the Progressive Alliance of Socialists and Democrats in the European Parliament" m_state="IE">
      <p sl="en">La trasparenza delle istituzioni politiche è una condizione preliminare di legittimità. Dovrebbe essere possibile verificare agevolmente le modalità con cui sono adottate le decisioni, quali sono gli elementi che le hanno influenzate e infine come sono stanziate le risorse, vale a dire il denaro dei contribuenti. Pertanto la regolamentazione del lobbismo costituisce, in ultima istanza, una questione di legittimità. Ho votato a favore della relazione che istituisce un registro comune per i rappresentanti di interessi (registro per la trasparenza) tra il Parlamento europeo e la Commissione. Rientrano nell'ambito di applicazione del registro tutte le attività, svolte allo scopo di influenzare, direttamente o indirettamente, l'elaborazione o l'attuazione delle politiche e i processi decisionali delle istituzioni dell'Unione europea. A prescindere dal proprio status giuridico, ci si aspetta che ogni organizzazione impegnata in attività rientranti nell'ambito di applicazione del registro, proceda alla registrazione. L'accordo con la Commissione europea prevede che la registrazione non sia obbligatoria, anche se solo i rappresentati di interessi registrati possono ottenere il lasciapassare permanente ai locali del Parlamento. Il passo successivo consiste nell'estendere il registro comune a tutte le istituzioni UE e a convincere la Commissione ed il Consiglio a renderlo obbligatorio. Servono norme chiare per impedire che singole persone e organizzazioni possano influenzare il processo decisionale UE in maniera non trasparente.</p>
    </intervention>
    <intervention id="3-362-000" speaker_id="4347" name="Christine DE VEYRAC" is_mep="True" mode="written" nationality="France" birth_date="06-11-1959" birth_place="Toulouse" p_group="Group of the European People's Party (Christian Democrats)" m_state="FR">
      <p sl="fr">Esprimo apprezzamento per l'approvazione della relazione dell'onorevole Casini sull'introduzione di un registro comune per la trasparenza tra Parlamento e Commissione. La creazione di un registro pubblico in cui devono registrarsi i rappresentanti di interessi, se desiderano avere accesso a queste due istituzioni, costituisce un autentico progresso democratico a beneficio dei cittadini. In questo ambito i relatori in futuro saranno tenuti a dichiarare i nominativi dei gruppi d'interesse che hanno incontrato. Tale misura rappresenta un ulteriore passo nella direzione di una piena indipendenza del Parlamento europeo e garantirà una rappresentanza bilanciata degli interessi di tutti i cittadini europei.</p>
    </intervention>
    <intervention id="3-363-000" speaker_id="96914" name="Anne DELVAUX" is_mep="True" mode="written" nationality="Belgium" birth_date="20-10-1970" birth_place="Liège" p_group="Group of the European People's Party (Christian Democrats)" m_state="BE">
      <p sl="fr">Ho votato a favore della relazione in cui si propone la creazione di un registro comune dei rappresentanti di interessi per tutte le istituzioni europee. Finora sono state accreditate oltre 1 700 organizzazioni come gruppi di interesse al Parlamento europeo e 3 900 alla Commissione. Se si vuole esprimere commenti validi su un argomento di natura tecnica, di solito ci si rivolge ad esperti. È sempre stato così e continuerà ad esserlo anche in futuro. I rappresentanti di interessi adempiono ad un ruolo utile ed essenziale nel lavoro legislativo, purché vi sia trasparenza. A tale scopo la relazione adottata stabilisce nuove norme e crea un "registro per la trasparenza" che è comune per la Commissione e per il Parlamento. I cittadini vi troveranno una raccolta completa di informazioni sui diversi soggetti che sono in contatto con le istituzioni dell'Unione europea. Questo sistema ad accesso unico agevolerà la registrazione dei rappresentanti di interessi, sia di organizzazioni commerciali che di organizzazioni non commerciali. Il Parlamento, in particolare, prevede che tutti gli incontri tra deputati e gruppi di interesse su un particolare tema siano indicati alla fine delle relazioni stilate. Mi dispiace che la registrazione non sia obbligatoria, ma come recita il proverbio: "Chi va piano va sano".</p>
    </intervention>
    <intervention id="3-364-000" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ho votato a favore della relazione sugli emendamenti al regolamento a seguito dell'istituzione di un registro comune per la trasparenza, poiché il principio della trasparenza deve applicarsi a tutti coloro che sono coinvolti nell'elaborazione e nell'attuazione delle politiche dell'Unione europea. Credo, però, che il registro debba essere obbligatorio e che debba essere esteso a tutte le istituzioni europee.</p>
    </intervention>
    <intervention id="3-364-500" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Nel 2006 la Commissione ha pubblicato un'iniziativa europea per la trasparenza in cui proponeva un registro unico per i lobbisti della Commissione e del Parlamento. L'8 maggio 2008 il Parlamento ha accolto con favore l'iniziativa, invocando la conclusione di un accordo interistituzionale sull'istituzione di un registro comune tra Parlamento, Commissione e Consiglio. Inoltre, all'epoca il Parlamento aveva proposto dei negoziati su un codice di condotta comune per i lobbisti e le relative sanzioni da applicare in caso di violazione.</p>
      <p sl="pt">Ai sensi dell'accordo, l'accesso permanente agli edifici del Parlamento è consentito unicamente ai rappresentati di interessi registrati. Ad ogni modo, il registro comune garantisce la più ampia partecipazione possibile alle varie categorie di operatori nel rispetto delle relative differenze e specificità. Dall'ambito di applicazione del registro sono escluse le parti sociali, le chiese, i partiti politici e gli enti locali, regionali e comunali a fronte delle loro particolari caratteristiche.</p>
      <p sl="pt">L'accordo avrebbe una maggiore incisività se vi aderisse anche il Consiglio. Il Parlamento ed i suoi deputati devono dare l'esempio nell'ambito della trasparenza delle attività e della chiarezza dei loro obiettivi.</p>
      <p sl="pt">Ho votato a favore del testo.</p>
    </intervention>
    <intervention id="3-364-625" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">La trasparenza è la base della democrazia. L'opinione pubblica ne ha diritto. La trasparenza contribuisce a mantenere la credibilità delle istituzioni europee: Parlamento, Commissione e Consiglio. La relazione, che è stata stilata dall'onorevole Casini, verte sull'istituzione di un registro comune per la trasparenza tra Parlamento e Commissione. Mi preme evidenziare che il Parlamento è stata la prima istituzione ad affrontare il fenomeno dei gruppi di pressione, avendo varato il registro dei rappresentanti di interessi nel 1998. Nel 2006 la Commissione ha proposto la creazione di un registro comune per i lobbisti alla Commissione e al Parlamento mediante l'iniziativa sulla trasparenza europea. Infatti la trasparenza è essenziale per il funzionamento delle istituzioni europee, che spesso sono accusate di non essere affatto trasparenti. L'opinione pubblica europea richiede un livello elevato di trasparenza dai suoi rappresentanti, non solo in linea teorica, ma soprattutto all'atto pratico. Pertanto esprimo apprezzamento per l'approvazione della proposta di accordo sull'istituzione di un "registro per la trasparenza" che senz'altro segnerà un significativo passo in avanti nella trasparenza delle istituzioni europee e contribuirà a consolidare il progetto europeo tra i cittadini.</p>
    </intervention>
    <intervention id="3-364-750" speaker_id="96706" name="João FERREIRA" is_mep="True" mode="written" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">Cominciamo con un assunto, riprendendo la relazione, ovverosia che "la trasparenza delle istituzioni politiche è una condizione preliminare della legittimità. Dovrebbe essere possibile verificare agevolmente le modalità con cui sono adottate le decisioni, quali sono gli elementi che le hanno influenzate e infine come sono stanziate le risorse [ …]". La trasparenza delle istituzioni e la chiarezza delle azioni dei suoi rappresentanti devono essere un elemento intrinseco di democrazia reale e autentica.</p>
      <p sl="pt">Purtroppo si sa che talvolta c'è un abisso tra le belle parole e la realtà. Il Parlamento è stato la prima istituzione europea ad affrontare l'argomento del crescente numero di gruppi d'interesse a livello europeo, avendo varato il registro dei rappresentanti di interessi nel 1996.</p>
      <p sl="pt">Anche la Commissione ha avviato delle iniziative in questo ambito e nel 2008 è stato istituito un gruppo di lavoro tra Parlamento e Commissione. Nel 2009 il gruppo ha approvato una dichiarazione comune e una proposta sul codice di condotta comune.</p>
      <p sl="pt">Nel 2010 un nuovo gruppo di lavoro ha approvato la proposta di accordo per l'istituzione di un "registro per la trasparenza" che garantisce la più ampia partecipazione possibile di tutte le categorie di operatori nel rispetto delle proprie identità diverse e specificità. È però importante monitorare i risultati pratici che saranno conseguiti.</p>
    </intervention>
    <intervention id="3-365-000" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">La relazione afferma che "la trasparenza delle istituzioni politiche è una condizione preliminare della legittimità. Dovrebbe essere possibile verificare agevolmente le modalità con cui sono adottate le decisioni, quali sono gli elementi che le hanno influenzate e infine come sono stanziate le risorse [ …]".</p>
      <p sl="pt">Purtroppo si sa che talvolta vi è un abisso tra le belle parole e la realtà. Il Parlamento è stato la prima istituzione europea ad affrontare l'argomento del crescente numero di gruppi d'interesse a livello europeo, in particolare le conseguenze che ne discendono per lo sviluppo del processo legislativo. A seguito di varie relazioni e di dibattiti approfonditi, il Parlamento ha varato il registro dei rappresentanti di interessi nel 1996.</p>
      <p sl="pt">Al contempo anche la Commissione ha avviato delle iniziative in questo ambito e nel 2008 è stato istituito un gruppo di lavoro tra Parlamento e Commissione. Nel 2009 il gruppo ha approvato una dichiarazione comune e una proposta sul codice di condotta comune. All'indomani delle elezioni europee è stato istituito un nuovo gruppo di lavoro tra Parlamento e Commissione.</p>
      <p sl="pt">Nel novembre 2010 il gruppo di lavoro ha approvato la proposta di accordo per l'istituzione di un "registro per la trasparenza" che garantisce la più ampia partecipazione possibile di tutte le categorie di operatori nel rispetto delle proprie identità diverse e specificità.</p>
    </intervention>
    <intervention id="3-366-000" speaker_id="23868" name="Monika BEŇOVÁ" is_mep="True" mode="written" nationality="Slovakia" birth_date="15-08-1968" birth_place="Bratislava" m_state="SK">
      <p sl="en">La trasparenza delle istituzioni politiche è una condizione preliminare della legittimità. Dovrebbe essere possibile verificare agevolmente le modalità con cui sono adottate le decisioni, quali sono gli elementi che le hanno influenzate e infine come sono stanziate le risorse, vale a dire il denaro dei contribuenti. Pertanto la regolamentazione del lobbismo costituisce, in ultima istanza, una questione di legittimità.</p>
      <p sl="en">Il Parlamento è la stata prima istituzione europea ad affrontare il fenomeno dell'aumento dei gruppi d'interesse a livello europeo e, soprattutto, le conseguenze di tale evoluzione per il processo legislativo. Sebbene la registrazione non sia obbligatoria, si può ritenere che, di fatto, essa lo sia, dal momento che l'accesso permanente agli edifici del Parlamento è consentito unicamente ai rappresentati di interessi registrati. Tuttavia, è auspicabile in futuro conseguire un sistema di registrazione che sia obbligatorio per legge.</p>
      <p sl="en">Il registro comune garantisce la più ampia partecipazione possibile alle varie categorie di operatori nel rispetto delle relative differenze e specificità. La nuova denominazione "registro per la trasparenza" agevola l'iscrizione per le organizzazioni non commerciali. Il registro comune costituirà un passo avanti ai fini di una maggiore trasparenza all'interno delle istituzioni europee, elemento che a sua volta dovrebbe, nelle aspettative, contribuire a legittimare il progetto europeo di fronte ai cittadini.</p>
    </intervention>
    <intervention id="3-367-000" speaker_id="1164" name="Bruno GOLLNISCH" is_mep="True" mode="written" nationality="France" birth_date="28-01-1950" birth_place="Neuilly-sur-Seine" p_group="Non" m_state="FR">
      <p sl="fr">Si sa benissimo che ci sono oltre 15 000 lobbisti a Bruxelles che cercano attivamente di influenzare i testi legislativi adottati in questa sede e che essi intervengono in tutte le fasi del processo legislativo. Benché siffatta attività sia vista in maniera molto negativa in Francia, non è del tutto illegittimo che i gruppi d'interesse, sia imprese commerciali, sindacati, eccetera, esprimano le proprie posizioni, mettendo a disposizione le proprie conoscenze tecniche, soprattutto ad uso dei funzionari pubblici e dei rappresentanti eletti che non dispongono di queste competenze. Pertanto è opportuno che questi gruppi d'interesse ed i loro rappresentanti siano iscritti in un registro e che siano indicate anche le loro principali fonti di reddito, sopratutto se provengono dal bilancio europeo.</p>
      <p sl="fr">La registrazione dovrebbe essere obbligatoria non solo per queste organizzazioni, ma anche per tutti i gruppi non strettamente parlamentari, compresi quelli che sono deputati ad adempiere un ruolo ai sensi dei trattati (sindacati, chiese, organizzazioni filosofiche, autorità locali, eccetera) ed i gruppi composti in tutto o in parte dai parlamentari, come gli Amici europei di Israele, poiché, in questo caso, essi agiscono quali gruppi d'interesse e non come parlamentari. In tale ambito l'accordo su cui abbiamo votato oggi non è sufficientemente efficace sul versante della trasparenza.</p>
    </intervention>
    <intervention id="3-367-500" speaker_id="96953" name="Estelle GRELIER" is_mep="True" mode="written" nationality="France" birth_date="22-06-1973" birth_place="La Roche sur Yon" p_group="Group of the Progressive Alliance of Socialists and Democrats in the European Parliament" m_state="FR">
      <p sl="it">A seguito dei recenti avvenimenti che hanno messo in luce i potenziali abusi del lobbying , è parso viepiù necessario migliorare la trasparenza del lavoro dei gruppi di interesse presso le istituzioni europee. La fusione degli elenchi dei lobbisti iscritti presso il Parlamento e la Commissione rappresenta un primo passo per compilare un registro esaustivo delle lobby attive a Bruxelles e, successivamente, garantire un maggiore accesso dei cittadini ai controlli e agli equilibri democratici nel processo decisionale. Ho tuttavia combattuto per evitare che gli uffici che rappresentano gli enti locali presso le istituzioni europee siano interessati da tale misura. Ritengo infatti che tali strutture siano il frutto diretto di organi eletti democraticamente (consigli comunali, provinciali, regionali, eccetera) che rappresentano l’interesse generale, per cui dovrebbero essere distinti dai lobbisti che difendono interessi individuali. Spero inoltre che tale registro si sviluppi diventando un giorno obbligatorio e includa tutti i lobbisti operanti presso le istituzioni europee. La nozione di trasparenza è fondamentale per la politica dell’Unione europea e deve essere estesa affinché copra tutti i gruppi di interesse che partecipano al suo funzionamento.</p>
    </intervention>
    <intervention id="3-367-750" speaker_id="96892" name="Roberto GUALTIERI" is_mep="True" mode="written" nationality="Italy" birth_date="19-07-1966" birth_place="Roma" p_group="Group of the Progressive Alliance of Socialists and Democrats in the European Parliament - Vice" m_state="IT">
      <p sl="it">L'approvazione del registro comune sulla trasparenza - che fa seguito al voto largamente maggioritario in commissione affari costituzionali - rappresenta un ulteriore passo in avanti verso una maggiore chiarezza nell'attività parlamentare. Attraverso un registro comune tra Parlamento europeo e Commissione, pubblico e reperibile online, sarà più semplice verificare per i cittadini i diversi portatori di interesse con cui i parlamentari interagiscono.</p>
      <p sl="it">Questo accordo è tuttavia ancora da migliorare, dal momento che l'iscrizione al registro per i portatori di interesse è ancora su base volontaria, anche se necessaria per ottenere accesso alle Istituzioni. Il prossimo obiettivo sarà quindi quello di ottenere un'iscrizione obbligatoria per tutti i rappresentanti di interessi. Ci aspettiamo inoltre che anche il Consiglio, così come le altre Istituzioni europee, segua le indicazioni tracciate da Parlamento e Commissione e aderisca a questo registro.</p>
    </intervention>
    <intervention id="3-367-875" speaker_id="96693" name="Juozas IMBRASAS" is_mep="True" mode="written" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="it">Ho accolto con favore l’odierna relazione perché la trasparenza delle istituzioni politiche è un prerequisito della legittimità. Dovrebbe essere facile controllare come sono prese le decisioni, quali influenze vi sono dietro di esse e, infine, come sono stanziate le risorse, ovverosia il denaro dei contribuenti. Pertanto, le norme in materia di lobbying sono, in ultima analisi, una questione di legittimità. Il risultato conseguito corrisponde agli obiettivi stabiliti dal Parlamento nei punti più essenziali. In primo luogo, sebbene l’iscrizione non sia obbligatoria, obiettivo iniziale del Parlamento, può essere ritenuta di fatto tale perché soltanto i rappresentanti dei gruppi di interesse iscritti possono accedere permanentemente ai locali del Parlamento. In secondo luogo, il registro comune garantisce la massima partecipazione di tutte le categorie di operatori, rispettando nel contempo le loro identità diverse o specifiche. Inoltre, il nuovo nome – registro sulla trasparenza – rende più semplice iscriversi al registro per le organizzazioni non commerciali. In terzo luogo, il nuovo meccanismo fornisce ulteriori informazioni come il numero di persone coinvolte in tutte le attività relative al registro e l’entità delle risorse comunitarie ricevute dall’iscritto. Il sistema fornirà altresì precisazioni in merito alle attività ammissibili rientranti nell’ambito del registro e le procedure di gestione delle denunce. Ritengo che fosse essenziale adottare il progetto di accordo concernente l’istituzione di un registro sulla trasparenza. Il registro comune rappresenterà un passo verso una maggiore trasparenza delle istituzioni comunitarie che auspicabilmente conferirà al progetto europeo maggiore legittimità agli occhi dei suoi cittadini.</p>
    </intervention>
    <intervention id="3-367-937" speaker_id="105849" name="Agnès LE BRUN" is_mep="True" mode="written" nationality="France" birth_date="28-12-1961" birth_place="Chaumont en Vexin" p_group="Group of the European People's Party (Christian Democrats)" m_state="FR">
      <p sl="it">Più di 1 700 organizzazioni sono state accreditate come gruppi di interesse presso il Parlamento europeo e 3 900 presso la Commissione. Sino a oggi, tali organizzazioni si sono iscritte a due diversi registri, uno per ciascuna istituzione. Nel 2008 il Parlamento aveva chiesto che tali registri fossero fusi in maniera da agevolare le operazioni di censimento. Parlamento e Commissione sono pervenuti a un accordo istituzionale con lo scopo di istituire un registro comune, accordo che era in attesa di convalida ed è stato sottoposto al voto dell’assemblea legislativa europea. Ho votato a favore del testo perché permetterà una maggiore trasparenza rispetto all’operato dei gruppi di interesse. È vero che il testo non prevede l’obbligatorietà dell’iscrizione al registro, ma il Parlamento imporrà tale iscrizione a qualunque organizzazione che intenda usare i suoi locali. Il testo prevede altresì l’introduzione di un’“impronta” legislativa per il lobbying riportando in allegato a tutti gli atti legislativi i gruppi di interesse che hanno svolto un ruolo nella loro elaborazione. Il registro comune dovrebbe essere disponibile online in giugno.</p>
    </intervention>
    <intervention id="3-368-000" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="it">La trasparenza delle istituzioni politiche è un prerequisito della legittimità. Dovrebbe essere facile controllare come sono prese le decisioni, quali influenze vi sono dietro di esse e, infine, come sono stanziate le risorse, ovverosia il denaro dei contribuenti. Pertanto, le norme in materia di lobbying sono, in ultima analisi, una questione di legittimità. Il Parlamento è stato la prima istituzione europea ad affrontare il fenomeno di un numero crescente di gruppi di interesse a livello europeo e, soprattutto, le conseguenze di tale evoluzione sul processo legislativo. Dopo diverse relazioni e approfondite discussioni, il Parlamento ha introdotto il proprio registro dei rappresentanti dei gruppi di interesse nel 1996. Il registro comune rappresenterà un passo verso una maggiore trasparenza delle istituzioni europee che auspicabilmente contribuirà a conferire al progetto europeo maggiore legittimità presso i suoi cittadini.</p>
    </intervention>
    <intervention id="3-369-000" speaker_id="96742" name="Jean-Luc MÉLENCHON" is_mep="True" mode="written" nationality="France" birth_date="19-08-1951" birth_place="Tanger" p_group="Confederal Group of the European United Left - Nordic Green Left" m_state="FR">
      <p sl="it">Nessun gruppo di pressione che rappresenti interessi commerciali dovrebbe ottenere un pass che gli consenta di accedere permanentemente alle istituzioni europee. L’accesso al Parlamento europeo dovrebbe essere rigorosamente limitato agli incontri concessi da parlamentari e gruppi politici.</p>
      <p sl="it">Il “registro sulla trasparenza” proposto non è altro che una legittimazione amministrativa. Serve a mantenere l’attuale status quo. Un roseo futuro attende i lobbisti. Voterò contro questa relazione ipocrita che condanno. Sarebbe meglio far dichiarare a queste persone i propri legami personali con i media, così come i propri legami parlamentari e amministrativi con il Parlamento europeo.</p>
    </intervention>
    <intervention id="3-369-500" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="it">Parlamento e Commissione stanno dando un buon esempio istituendo un registro comune sulla trasparenza per accreditare lobbisti e altri gruppi di interesse. Inoltre, la natura obbligatoria del registro per tutti i lobbisti che vogliono accedere permanentemente al Parlamento e alla Commissione rappresenta un passo importante per migliorare la trasparenza dei rapporti tra tali organizzazioni e le istituzioni europee. Ancora una volta ci rammarichiamo per il fatto che il Consiglio non abbia sottoscritto tali misure.</p>
    </intervention>
    <intervention id="3-370-000" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="it">Un registro volontario è un nonsense assoluto e non porterà a una maggiore trasparenza. Inoltre, il Consiglio dei ministri ancora non vi partecipa, il che significa che non siamo neanche riusciti a coinvolgere tutti i principali organi legislativi. Anche se il Consiglio dovesse aderire all’iniziativa, comunque permarrebbero lacune. Vi sono asseritamente 1 350 gruppi di esperti che lavorano su documenti ufficiali pubblicati dalla Commissione. L’identità dei membri di tali organi consultivi, che si incontrano a porte chiuse, resta però un segreto gelosamente custodito.</p>
      <p sl="it">Ora la Commissione sta prestando maggiore attenzione alle attività degli ex Commissari nel periodo immediatamente antecedente al momento in cui hanno lasciato Bruxelles. Vengono però eseguiti anche controlli nell’altro senso? Basti pensare all’ultimo passaggio dall’associazione dell’industria della musica alla sezione copyright. Poiché tutte queste misure sono un passo nella giusta direzione, ho votato a favore della relazione.</p>
    </intervention>
    <intervention id="3-371-500" speaker_id="96783" name="Wojciech Michał OLEJNICZAK" is_mep="True" mode="written" nationality="Poland" birth_date="10-04-1974" birth_place="Łowicz" p_group="Group of the Progressive Alliance of Socialists and Democrats in the European Parliament" m_state="PL">
      <p sl="it">Sono pienamente a favore della decisione che oggi abbiamo preso in merito alla conclusione di un accordo interistituzionale tra Parlamento europeo e Commissione concernente un registro comune sulla trasparenza.</p>
      <p sl="it">Il Parlamento tiene un registro dei gruppi di interesse dal 1996 e al riguardo dovrebbe essere un esempio per altre istituzioni. La Commissione europea non ha creato un proprio registro fino 2008 e il Consiglio dell’Unione europea ancora non l’ha introdotto. La decisione presa in sede di Parlamento europeo abbinerà i registri dei lobbisti e dei gruppi di interesse, attualmente tenuti in maniera distinta dalle due istituzioni suddette. Il processo porterà a una maggiore trasparenza e, soprattutto, semplificherà l’accesso alle informazioni, che saranno conservate in un unico luogo. La creazione di un registro comune è utile anche per i lobbisti in quanto dovranno iscriversi una sola volta. La decisione esclude peraltro dal registro parti sociali, chiese, partiti politici ed enti locali e regionali. Inoltre, i gruppi di interesse saranno riportati nella motivazione della relazione o della raccomandazione se hanno ottenuto un incontro con un parlamentare in merito a un dossier legislativo. A mio parere, tale decisione è un passo importante per migliorare la trasparenza e attendo con impazienza che il Consiglio dell’Unione europea aderisca all’iniziativa.</p>
    </intervention>
    <intervention id="3-371-000" speaker_id="96900" name="Georgios PAPANIKOLAOU" is_mep="True" mode="written" nationality="Greece" birth_date="15-08-1977" birth_place="Athina" p_group="Group of the European People's Party (Christian Democrats)" m_state="GR">
      <p sl="it">Le istituzioni si conquistano credibilità operando in maniera trasparente. Questa specifica relazione, che ho accolto con favore, pone la questione della responsabilità in maniera corretta. Nel processo decisionale, i cittadini devono poter accedere agevolmente e senza ostacoli all’influenza e all’attività dei rappresentanti dei gruppi di interesse. È un dato di fatto che, a livello europeo, il Parlamento è stato la prima istituzione a occuparsi dell’emergere di un gran numero di gruppi di interesse. È anche un dato di fatto che vi è ancora una forte tendenza al rialzo in tale ambito a seguito del continuo ampliamento delle competenze legislative del Parlamento. Di conseguenza, il registro comune è un primo passo importante per il controllo e la salvaguardia della trasparenza delle azioni dei gruppi di interesse.</p>
    </intervention>
    <intervention id="3-371-250" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="it">La trasparenza delle istituzioni politiche è un prerequisito della legittimità e questo è un imperativo etico. Il Parlamento è stato la prima istituzione dell’Unione ad affrontare il fenomeno del numero crescente di gruppi di interesse a livello europeo e, in particolare, le conseguenze di tale sviluppo sul processo legislativo. Dopo varie relazioni e approfondite discussioni, il Parlamento ha introdotto il proprio registro dei rappresentanti dei gruppi di interesse nel 1996. Nel 2006 la Commissione ha pubblicato un’“iniziativa europea per la trasparenza” in cui ha proposto un registro “one-stop shop ” comune per i lobbisti della Commissione e del Parlamento. La risposta del Parlamento a tale iniziativa della Commissione è stata la relazione della commissione per gli affari costituzionali sullo sviluppo del quadro delle attività per i rappresentanti dei gruppi di interesse presso le istituzioni europee. La risoluzione è stata adottata in plenaria l’8 maggio 2008. Successivamente, nel novembre 2010, il gruppo di lavoro è riuscito ad adottare un progetto di accordo concernente la creazione di un registro sulla trasparenza in quanto il Parlamento aveva conseguito i suoi principali obiettivi. Penso che il registro comune sia un passo verso una maggiore trasparenza delle istituzioni europee, per cui ho votato a favore della relazione.</p>
    </intervention>
    <intervention id="3-371-625" speaker_id="96903" name="Paulo RANGEL" is_mep="True" mode="written" nationality="Portugal" birth_date="18-02-1968" m_state="PT">
      <p sl="it">L’attività dei rappresentanti dei gruppi di interesse in un’ampia serie di ambiti in relazione alle istituzioni dell’Unione, nella fattispecie Parlamento e Commissione, ha vantaggi innegabili in quanto incrementa il numero di informazioni rilevanti per il processo decisionale e consente di conoscere interessi legittimi che meritano di essere presi in considerazione. È tuttavia essenziale salvaguardare la trasparenza delle azioni delle istituzioni comunitarie in modo da garantire, in ultima analisi, la loro legittimità e l’attenta valutazione del loro ambito, senza abusi di potere. Accolgo pertanto con favore la conclusione di tale accordo che, rendendo di fatto obbligatoria l’iscrizione di tutti i lobbisti per poter accedere permanentemente a Parlamento e Commissione, rappresenta un passo decisivo verso il rafforzamento della trasparenza nel dialogo tra le istituzioni comunitarie e i rappresentanti della società civile.</p>
    </intervention>
    <intervention id="3-372-000" speaker_id="96819" name="Licia RONZULLI" is_mep="True" mode="written" nationality="Italy" birth_date="14-09-1975" birth_place="Milano" p_group="Group of the European People's Party (Christian Democrats)" m_state="IT">
      <p sl="it">La trasparenza dell'attività delle istituzioni politiche è una condizione preliminare della legittimità. In ogni momento e situazione deve essere possibile verificare agevolmente le modalità con cui è adottata ogni decisioni, quali sono gli elementi che l'hanno influenzata e soprattutto come sono state utilizzate le risorse, ovvero il denaro del contribuente. Il Parlamento è la stata prima istituzione europea a dotarsi di un registro dei rappresentanti d'interessi nel 1996. La risoluzione adottata oggi sottolinea che la creazione di un registro comune garantisce la più ampia partecipazione possibile alle varie categorie di operatori nel rispetto delle relative differenze e specificità. Tale meccanismo fornisce importanti informazioni tra cui il numero di persone fisiche e giuridiche coinvolte nelle varie attività afferenti al registro e l'entità delle risorse dell'UE di cui beneficiano gli iscritti.</p>
    </intervention>
    <intervention id="3-373-000" speaker_id="28299" name="Bogusław SONIK" is_mep="True" mode="written" nationality="Poland" birth_date="03-12-1953" birth_place="Kraków" p_group="Group of the European People's Party (Christian Democrats)" m_state="PL">
      <p sl="it">Bruxelles, considerata da alcuni seconda soltanto a Washington come mecca dei lobbisti, ha bisogno di opportuni regolamenti e principi di collaborazione chiaramente definiti tra i decisori politici e i rappresentanti di vari gruppi di interesse. Non va dimenticato che il lobbying , interpretato come voce espressa da vari gruppi sociali, è un elemento imprescindibile dei sistemi democratici contemporanei.</p>
      <p sl="it">Ancora una volta i parlamentari hanno manifestato sostegno all’introduzione della trasparenza. Un registro comune dei lobbisti migliorerà la trasparenza delle istituzioni europee consentendo anche di operare una distinzione tra rappresentanti dei gruppi di pressione e rappresentanti delle organizzazioni non governative e governative. Non vi è dubbio quanto al fatto che i gruppi di interesse rappresentano una piattaforma per lo scambio di informazioni e sono un canale importante di comunicazione tra cittadini e Unione europea. Per rendere tale collaborazione quanto più efficace possibile in maniera che raggiunga i risultati auspicati, è necessario che sia regolamentata e trasparente.</p>
    </intervention>
    <intervention id="3-374-000" speaker_id="28134" name="Eva-Britt SVENSSON" is_mep="True" mode="written" nationality="Sweden" birth_date="05-12-1946" birth_place="Värnamo" p_group="Confederal Group of the European United Left - Nordic Green Left - Vice" m_state="SE">
      <p sl="it">La decisione in merito al cosiddetto registro sulla trasparenza non è abbastanza ambiziosa. Il registro della Commissione, ora abbinato al registro del Parlamento, è volontario e copre una piccola percentuale dei 15 000 lobbisti che si stima siano presenti a Bruxelles. Il registro non contiene informazioni rilevanti.</p>
      <p sl="it">A mio parere, la relazione rappresenta un certo progresso, per quanto limitato. Sarebbe stato meglio aspettare di sentire le proposte del gruppo guidato dal Presidente Buzek prima di prendere tale decisione.</p>
      <p sl="it">Gli scandali venuti alla luce negli ultimi mesi sottolineano il fatto che anche le norme del Parlamento sono inadeguate. Abbiamo bisogno di un codice di condotta che non consenta ai parlamentari europei di essere pagati per sostenere proposte di gruppi di lobbisti. Le uniche persone che gli eurodeputati dovrebbero rappresentare sono i loro elettori; non dovrebbero rappresentare specifici interessi economici o religiosi.</p>
      <p sl="it">Credo che tutti i lobbisti debbano essere registrati. Concedere deroghe ad alcuni creerà lacune nel sistema di controllo. Durante la campagna elettorale, il mio partito ha chiesto l’iscrizione obbligatoria dei lobbisti a un registro comune a tutte le istituzioni dell’Unione. Abbiamo altresì chiesto che vengano fornite informazioni sugli specifici temi di interesse dei lobbisti. Il registro dovrebbe contenere informazioni finanziarie, tra cui la spesa per le attività di lobbying e i finanziatori di tali attività. Un codice di condotta per le attività di lobbying è indispensabile. I lobbisti che si comportano in maniera non etica devono essere resi pubblicamente noti e deve essere possibile estrometterli dall’attività. Dobbiamo altresì controllare in maniera estremamente rigorosa doni, viaggi e pranzi per funzionari e politici; in altre parole, sia donante sia ricevente devono dichiarare quanto rispettivamente donato e ricevuto. I funzionari dell’Unione non devono poter intraprendere direttamente un’attività di lobbying che abbia legami con il lavoro svolto in precedenza per un periodo di due anni. Inoltre, tutta la corrispondenza in entrata e uscita tra le istituzioni comunitarie e i lobbisti deve essere resa pubblica. I lobbisti non devono poter richiedere la riservatezza.</p>
      <p sl="it">La relazione dell’onorevole Casini non soddisfa tali requisiti.</p>
    </intervention>
    <intervention id="3-375-000" speaker_id="97016" name="Angelika WERTHMANN" is_mep="True" mode="written" nationality="Austria" birth_date="07-11-1963" birth_place="Schwarzach" p_group="Non" m_state="AT">
      <p sl="it">La trasparenza è una componente importante della democrazia e un requisito per la partecipazione dei cittadini che la rende uno strumento essenziale per conquistarne la fiducia. Inoltre, l’assunzione di responsabilità che deriva dagli obblighi di trasparenza è uno strumento importante per evitare ogni sorta di abuso. Il presente progetto di accordo riguardante la creazione di un registro sulla trasparenza tiene conto di tutti i requisiti essenziali, per cui ho potuto appoggiarlo nella sua interezza. Il prossimo passo deve consistere nel dare un seguito agli obiettivi del nuovo registro e superare qualsiasi nuova difficoltà che dovesse emergere con tempestività ed efficacia secondo lo spirito dell’accordo originario.</p>
    </intervention>
    <intervention id="3-375-500" speaker_id="23894" name="Anna ZÁBORSKÁ" is_mep="True" mode="written" nationality="Slovakia" birth_date="07-06-1948" birth_place="Zürich" p_group="Group of the European People's Party (Christian Democrats)" m_state="SK">
      <p sl="it">Il lobbying è un’attività legittima. È un elemento fondamentale della democrazia. La democrazia rappresentativa può funzionare soltanto se i cittadini comunicano con i loro rappresentanti eletti per la promozione dei loro interessi. In quest’ottica, non è importante se i cittadini si accostano ai politici come singoli, associazioni, imprese commerciali o aziende manifatturiere. Nessun regolamento dovrebbe pertanto limitare uno dei diritti fondamentali dei cittadini. Tuttavia, i motivi per i quali un rappresentante eletto decide di preferire un interesse a un altro devono basarsi sulle sue convinzioni, non sul guadagno personale. La trasparenza dell’operato di un membro del Parlamento a contatto con persone che promuovono i propri interessi è lo strumento che forse meglio consentirà di evitare la corruzione nel processo legislativo. Sono dunque a favore del registro comune proposto che tiene conto della natura variabile dei gruppi di interesse e opera una distinzione tra coloro che esercitano l’attività di lobbying per favorire il proprio tornaconto e coloro che si rivolgono ai rappresentanti eletti per ottenere il bene superiore della società nel suo complesso.</p>
    </intervention>
    <intervention id="3-357-750" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="it">A seguito della ratifica del trattato di Lisbona, i poteri del Parlamento sono stati rafforzati e ora il Parlamento è colegislatore in quasi tutti gli ambiti della procedura legislativa ordinaria. Di conseguenza, il Parlamento è al centro dell’attenzione di un numero ancora maggiore di lobbisti che, peraltro, svolgono un ruolo fondamentale nel dialogo aperto e pluralistico su cui si basa un sistema democratico e fungono da fonte importante di informazioni per i parlamentari nel quadro dell’assolvimento dei loro doveri. Alla luce di tali sviluppi, e in tale contesto costituzionale, tenendo fede agli impegni assunti in materia di trasparenza, Parlamento e Commissione hanno convenuto di istituire e aggiornare un registro comune per tenere un elenco dei nomi delle organizzazioni e delle persone che partecipano all’elaborazione e all’attuazione delle politiche comunitarie esercitando il dovuto controllo su di esse. Il registro sarà istituito e aggiornato sulla base delle disposizioni esistenti introdotte dal Parlamento nel 1996 e dalla Commissione nel giugno 2008 secondo quanto sviluppato dal gruppo di lavoro misto Parlamento-Commissione e sulla base dell’esperienza maturata e dei suggerimenti formulati dalle parti interessate. Il lavoro verso la trasparenza deve proseguire.</p>
    </intervention>
    <intervention id="3-359-750" speaker_id="96867" name="Maria da Graça CARVALHO" is_mep="True" mode="written" nationality="Portugal" m_state="PT">
      <p sl="it">Le istituzioni politiche sono credibili soltanto nel momento in cui sono trasparenti, il che conferisce loro la legittimità necessaria per preservare la democrazia che le caratterizza. Alla luce di tale considerazione e valutata l’importanza della questione della legittimità e dell’informazione dei cittadini per l’efficacia e il corretto funzionamento delle politiche europee, ho votato a favore del progetto di accordo concernente la creazione di un registro comune sulla trasparenza.</p>
    </intervention>
    <intervention id="3-376-437" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="it">Il regolare funzionamento del mercato interno dipende dalla stabilità del sistema finanziario e dalla fiducia riposta nelle operazioni e negli istituti finanziari da cittadini e consumatori europei. A seguito della crisi finanziaria, è diventato evidente che la qualità dei meccanismi di protezione e salvaguardia dei consumatori nel settore dei servizi finanziari richiede un miglioramento significativo e tangibile, specialmente per ciò che riguarda il controllo e la vigilanza. È necessario un sistema di governo efficace e adeguato in termini di gestione del rischio, rispetto dei regolamenti, funzioni di audit interne, strategie, politiche, processi e procedure. Tale sfida, al tempo stesso importante e complessa, può essere raccolta con un pacchetto di misure che abbiano effetti immediati o a medio termine. È necessario definire con chiarezza come è organizzata l’assunzione di responsabilità da parte dei membri dei consigli di amministrazione e tale assunzione di responsabilità deve tradursi concretamente in maniera ragionevole al fine di non mettere a repentaglio la disponibilità degli istituti finanziari a cogliere le opportunità economiche, aspetto auspicabile del loro lavoro, né la qualità delle risorse umane a loro disposizione. La relazione individua soluzioni in tal senso, per cui voto a favore.</p>
    </intervention>
    <intervention id="3-376-406" speaker_id="96680" name="Zigmantas BALČYTIS" is_mep="True" mode="written" nationality="Lithuania" birth_date="16-11-1953" birth_place="Šilutė" p_group="Group of the Progressive Alliance of Socialists and Democrats in the European Parliament" m_state="LT">
      <p sl="it">Ho votato a favore della relazione. Il corretto funzionamento del mercato interno dipende dalla stabilità del sistema finanziario e dalla fiducia riposta nelle operazioni e negli istituti finanziari da cittadini e consumatori europei. Durante la recente crisi finanziaria, nel mondo sono falliti molti istituti finanziari e ciò è costato molto caro ai contribuenti. Appoggio l’iniziativa della Commissione di assumere un approccio critico nei confronti della solidità degli istituti finanziari e del sistema finanziario nel suo complesso, come anche nei confronti della regolamentazione e della vigilanza del sistema, per evitare in futuro il ripetersi di analoghe crisi e garantire che il settore risponda alle esigenze dell’economia reale e dia prova del massimo grado possibile di responsabilità sociale.</p>
    </intervention>
    <intervention id="3-376-390" speaker_id="96814" name="Elena BĂSESCU" is_mep="True" mode="written" nationality="Romania" birth_date="24-04-1980" birth_place="Constanţa" p_group="Group of the European People's Party (Christian Democrats)" m_state="RO">
      <p sl="it">Ho votato a favore della relazione dell’onorevole Fox. In quanto relatrice ombra per il gruppo PPE, vorrei sottolineare che l’eccellente esito conseguito al voto finale mette nuovamente in luce la stretta collaborazione esistente tra i gruppi politici. Siamo dunque riusciti a evitare che il Parlamento europeo adottasse una posizione troppo rivolta verso regolamenti obbligatori sul governo societario. È della massima importanza che il nostro gruppo promuova un approccio equilibrato alla risoluzione della crisi finanziaria globale. Per questo dobbiamo evitare di introdurre barriere negli istituti finanziari. La relazione definitiva attribuisce maggiore importanza e maggiore potere al ruolo delle autorità di vigilanza europee. Il compromesso più importante consiste nel porre il principio “comply or explain ” e i regolamenti obbligatori sullo stesso piano. Penso che i regolamenti debbano essere introdotti soltanto quando i codici di buone prassi falliscono. L’approccio basato sul principio “comply or explain ” è proporzionato e può essere applicato a un gran numero di istituti finanziari. Nel contempo, però, è necessario abbinarvi una valutazione esterna sistematica e una vigilanza normativa appropriata.</p>
    </intervention>
    <intervention id="3-376-382" speaker_id="96681" name="Vilija BLINKEVIČIŪTĖ" is_mep="True" mode="written" nationality="Lithuania" birth_date="03-03-1960" birth_place="Linkuva" m_state="LT">
      <p sl="it">Ho votato a favore della relazione perché costituisce il contributo del Parlamento alla discussione sugli strumenti per garantire un governo più efficace degli istituti finanziari in Europa, una discussione particolarmente importante per individuare modi per evitare che si ripeta una crisi finanziaria e, infine, economica che nel 2008 ha colpito il mondo intero. Il crollo di una serie istituti finanziari è costato e ancora costerà caro ai contribuenti. È dunque necessario analizzare le cause dei problemi che si manifestano. In risposta al libro verde sul miglioramento del governo degli istituti finanziari pubblicato dalla Commissione, la relazione del Parlamento europeo dedica grande attenzione alla necessità di regolamentare più rigorosamente le procedure per la nomina dei dirigenti, alla definizione delle competenze dei membri del consiglio di amministrazione e dei criteri dei test attitudinali, nonché ai modi per garantirne l’indipendenza. La relazione esorta a creare comitati di rischio obbligatori a livello di consiglio di amministrazione, imporre agli istituti finanziari l’obbligo di rendere noti piani di risanamento e relazioni di vigilanza, elaborare una relazione annuale sull’adeguatezza e l’efficacia dei loro sistemi di controllo interni e inserire valutazioni analoghe nella relazione annuale predisposta dai revisori esterni.</p>
    </intervention>
    <intervention id="3-376-378" speaker_id="96867" name="Maria da Graça CARVALHO" is_mep="True" mode="written" nationality="Portugal" m_state="PT">
      <p sl="it">Tenuto conto dell’importanza della fiducia che i cittadini e i consumatori europei ripongono nelle operazioni e negli istituti finanziari per la stabilità del nostro sistema finanziario e, di conseguenza, il regolare funzionamento del mercato interno, accolgo con favore il libro verde della Commissione sull’opportunità di migliorare le strutture di governo societario in tutta l’Unione. Diversi interventi dovranno essere attuati per garantire il funzionamento regolare e sostenibile del mercato finanziario europeo, di cui il più importante, a mio parere, è un approccio mirato in risposta alle esigenze dell’economia reale abbinato alla realizzazione di una politica di maggiore responsabilità sociale e valutazione di rischio da parte dei consigli di amministrazione per evitare, in futuro, ulteriori crisi finanziarie.</p>
    </intervention>
    <intervention id="3-376-375" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="it">Ho votato a favore della proposta di risoluzione alternativa sul governo societario degli istituti finanziari in quanto formula proposte che garantirebbero miglioramenti delle strutture di governo societario in tutta l’Unione, tenuto conto del fatto che il settore finanziario deve rispondere alle esigenze dell’economia reale, contribuire a una crescita sostenibile e dimostrare maggiore responsabilità sociale.</p>
    </intervention>
    <intervention id="3-376-359" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="it">Il regolare funzionamento del mercato interno dipende dalla stabilità del sistema finanziario e, di conseguenza, dalla fiducia riposta nelle operazioni e negli istituti finanziari da cittadini e consumatori europei. A tal fine, è necessario rivedere e rafforzare l’attuale sistema, che si è dimostrato inadeguato, ponendo particolarmente l’accento sui meccanismi di controllo e vigilanza.</p>
      <p sl="it">In questo senso, accolgo con favore le conclusioni e le osservazioni del libro verde e l’opportunità di migliorare il governo degli istituti finanziari in tutta l’Unione. Concordo altresì con il relatore quando chiede una valutazione dell’impatto della proposta della Commissione in termini di costi e benefici da condursi prestando particolare attenzione alla necessità di preservare la competitività e contribuire alla crescita economica. È dunque necessario individuare urgentemente meccanismi e soluzioni che consentano di attenuare il rischio e creare un dialogo permanente tra le autorità di vigilanza, i revisori e le istituzioni.</p>
    </intervention>
    <intervention id="3-376-351" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="it">La crisi finanziaria globale ha provocato il fallimento della banca Lehman Brothers nel 2008 e il “credito subprime ” – ovverosia la cartolarizzazione inappropriata del credito ipotecario – ha destato gravissimi dubbi in merito alla solidità degli istituti finanziari. Ciò ha costretto sia i governi degli Stati membri sia il governo degli Stati Uniti a iniettare fondi pubblici, pari circa al 25 per cento del prodotto interno lordo (PIL), nel settore finanziario. Tale situazione ha portato la Commissione a introdurre, con la sua comunicazione del 4 marzo 2009, un vero e proprio programma di riforme dei quadri di regolamentazione e dei regimi di vigilanza dei mercati finanziari. Tenuto conto della crisi economica e finanziaria che stiamo vivendo, è più che giusto intensificare l’impegno per quel che riguarda il settore finanziario, a iniziare dal governo societario che, nella maggior parte dei casi, non tiene conto dei clienti, siano essi risparmiatori, depositanti o altri. Accolgo dunque con favore il libro verde della Commissione e ne apprezzo le proposte che possono e devono accompagnare e integrare i regolamenti adottati per rafforzare il sistema finanziario nel quadro del nuovo sistema di vigilanza europeo. Voto pertanto a favore della relazione sul governo societario degli istituti finanziari e spero che contribuisca risolutamente al loro rafforzamento.</p>
    </intervention>
    <intervention id="3-376-343" speaker_id="96706" name="João FERREIRA" is_mep="True" mode="written" nationality="Portugal" birth_date="20-11-1978" birth_place="Lisboa" m_state="PT">
      <p sl="it">L’odierna relazione riconosce alcuni aspetti e prove importanti come il fatto che il settore finanziario dovrebbe rispondere alle esigenze dell’economia reale, contribuire a una crescita sostenibile e dimostrare maggiore responsabilità sociale, nonché la circostanza che “durante la recente crisi finanziaria, nel mondo sono falliti molti istituti finanziari e [ …] ciò è costato molto caro ai contribuenti”.</p>
      <p sl="it">Tuttavia, dopo tali premesse, la relazione non trae ogni debita conseguenza dai fatti esposti formulando semplicemente alcune osservazioni slegate. Secondo il relatore, tutto o quasi tutto è riconducibile ad argomentazioni trite e ritrite riguardanti la creazione di un sistema di governo adeguato ed efficace in termini di gestione del rischio, applicazione delle norme, etica nel comportamento di alcuni soggetti operanti in mercati e istituti finanziari e così via.</p>
      <p sl="it">Siamo consci del contributo che alcuni di questi orientamenti possono dare in un’ottica di miglioramento temporaneo, seppure apprezzabile, del funzionamento del sistema finanziario. Nondimeno è evidente che non possono incidere sull’aspetto più centrale del sistema: la sua insostenibilità, la sua natura predatoria, l’accento posto sulla speculazione con lo scopo principale di incrementare gli utili.</p>
      <p sl="it">La relazione omette del tutto di affrontare la questione fondamentale: il recupero da parte dello Stato del proprio ruolo in tale ambito; la riappropriazione del settore finanziario per ricondurlo al suo ruolo sociale con un controllo pubblico e democratico.</p>
    </intervention>
    <intervention id="3-376-312" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="it">Gli unici elementi importanti che emergono dalla relazione consistono nel riconoscimento del fatto che “il settore finanziario deve rispondere alle esigenze dell'economia reale, contribuire a promuovere una crescita sostenibile e dimostrare un grado di responsabilità sociale quanto più possibile elevato” e della circostanza che “durante la recente crisi finanziaria, nel mondo sono falliti molti istituti finanziari e [ …] ciò è costato molto caro ai contribuenti”. Sostiene persino che alcuni istituti finanziari e alcune autorità non hanno compreso la natura, l’entità e la complessità dei rischi che correvano.</p>
      <p sl="it">La relazione, tuttavia, non ne trae le dovute conclusioni poiché si limita a interrogarsi sull’etica del comportamento di alcuni soggetti coinvolti in istituti e mercati finanziari proponendo la creazione di un sistema di governo che sia efficace e adeguato in termini di gestione del rischio, rispetto dei regolamenti e così via.</p>
      <p sl="it">Come è ovvio, tali proposte potrebbero migliorare leggermente nel tempo il funzionamento delle banche, ma non modificano la natura speculativa del sistema né il suo principale obiettivo, ossia incrementare i profitti e i tentativi di speculazione. La relazione non coglie pertanto la questione fondamentale: il controllo pubblico e democratico dell’intero settore finanziario.</p>
      <p sl="it">Per questo abbiamo votato contro.</p>
    </intervention>
    <intervention id="3-376-250" speaker_id="23868" name="Monika BEŇOVÁ" is_mep="True" mode="written" nationality="Slovakia" birth_date="15-08-1968" birth_place="Bratislava" m_state="SK">
      <p sl="it">Il rischio finanziario è fondamentale per l’esistenza del settore finanziario ed è parimenti essenziale in termini sia di successo economico del settore sia di funzioni di sicurezza per l’economia in generale. È tuttavia nell’interesse pubblico che i rischi vengano limitati per evitare crisi sistemiche. Tale sfida, al tempo stesso importante e complessa, può essere raccolta tramite un pacchetto di misure che abbiano un impatto diretto o indiretto.</p>
      <p sl="it">Gli istituti finanziari dovrebbero essere obbligati a predisporre relazioni annuali sull’adeguatezza e l’efficacia dei loro sistemi di controllo interni e i consigli di amministrazione dovrebbero fare in modo che tali relazioni siano adottate. Gli istituti finanziari dovrebbero prestare più attenzione all’attuazione di misure per sensibilizzare ai rischi perché una maggiore informazione sul rischio a tutti i livelli della società, anche tra i dipendenti, è spesso cruciale per migliorare la gestione del rischio.</p>
    </intervention>
    <intervention id="3-376-218" speaker_id="1164" name="Bruno GOLLNISCH" is_mep="True" mode="written" nationality="France" birth_date="28-01-1950" birth_place="Neuilly-sur-Seine" p_group="Non" m_state="FR">
      <p sl="it">Avendo rilevato, e cito eufemisticamente, “una mancanza di valori e di etica nel comportamento di alcuni attori a livello dei mercati e degli istituti finanziari”, il Parlamento ha intrapreso una patetica crociata per moralizzare il settore. Crociata peraltro è una parola grossa. Sarebbe meglio dire che sono stati espressi pii desideri che, infine, si tengano presenti gli interessi di consumatori e lavoratori, un blabla pietoso sulla diversità sociale, culturale e di “genere” nei consigli di amministrazione (quote per i rom, senza dubbio?), proposte già ampiamente adottate a livello europeo sulle retribuzioni indecenti del settore, ambito nel quale potremmo fare molto meglio, controlli del rischio qua e là. In sintesi, dimenticate il fatto che le imprese giocano secondo le regole che voi stabilite.</p>
      <p sl="it">Orbene, tali regole, che fondamentalmente vi rifiutate di rimettere in discussione, sono la libera circolazione internazionale dei capitali, la finanziariazzazione dell’economia, un’eccessiva enfasi sul breve termine, la cartolarizzazione, prodotti finanziari complessi che non sono basati sulla creazione di alcuna ricchezza concreta e la costituzione di grandi gruppi multinazionali, più potenti degli Stati, non soggetti ad alcun controllo. Fintantoché non interverrete sulle fondamenta del sistema, nulla cambierà.</p>
    </intervention>
    <intervention id="3-376-202" speaker_id="28123" name="Louis GRECH" is_mep="True" mode="written" nationality="Malta" birth_date="22-03-1947" birth_place="Hamrun" p_group="Group of the Progressive Alliance of Socialists and Democrats in the European Parliament" m_state="MT">
      <p sl="it">L’impatto peggiore della recente crisi finanziaria è stato subito dai normali consumatori. Vari governi dell’Unione hanno usato il denaro dei contribuenti per salvare alcune banche che avevano gestito i propri affari in maniera irresponsabile. Se non fosse stato per il sostegno dei contribuenti, tali banche sarebbero crollate producendo un effetto disastroso su vari settori dell’economia di diversi Stati membri. Ora che la fase peggiore della crisi finanziaria è superata, le banche continuano a non agire o condurre la propria attività nell’interesse dei consumatori. I casi di vendita impropria di prodotti e servizi finanziari, come l’assenza di un adeguato sostegno da parte delle banche a clienti privati e piccole imprese che si devono confrontare con temporanei problemi di liquidità, dimostrano che i legislatori dovrebbero intraprendere un’azione più tangibile per garantire che gli operatori del settore dei servizi finanziari supportino i propri clienti e offrano in generale una maggiore tutela ai consumatori. Ho dunque votato a favore della relazione.</p>
    </intervention>
    <intervention id="3-376-194" speaker_id="96693" name="Juozas IMBRASAS" is_mep="True" mode="written" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="it">Ho accolto con favore l’odierno documento perché il settore finanziario dovrebbe rispondere alle esigenze dell’economia reale, contribuire a promuovere una crescita sostenibile e dimostrare il massimo grado possibile di responsabilità sociale. Si rileva un assenza di valori ed etica nel comportamento di alcuni attori dei mercati e degli istituti finanziari. Mercati e istituti finanziari devono tener conto, nell’ambito della loro responsabilità sociale aziendale, degli interessi delle parti coinvolte, compresi clienti, azionisti e dipendenti. Un governo efficace del rischio è uno dei fattori più importanti per evitare future crisi. Occorre dunque istituire un sistema di governo efficace presso tutti gli istituti finanziari con un’adeguata gestione del rischio, rispetto dei regolamenti, funzioni di audit interne (e, nel caso delle compagnie di assicurazione, funzioni attuariali), strategie, politiche, processi e procedure. Penso che sia necessario istituire comitati di rischio obbligatori o meccanismi equivalenti. Non dovremmo correre rischi spropositati.</p>
    </intervention>
    <intervention id="3-376-187" speaker_id="96823" name="Petru Constantin LUHAN" is_mep="True" mode="written" nationality="Romania" birth_date="19-03-1977" birth_place="Jud. Suceava" p_group="Group of the European People's Party (Christian Democrats)" m_state="RO">
      <p sl="it">La crisi finanziaria ha messo in luce l’inefficacia degli attuali principi di governo societario. Ora è fondamentale trarre insegnamenti da quanto è accaduto per evitare che in futuro si ripropongano situazioni analoghe. L’ambito del governo societario continua a evolvere ed è il settore finanziario a essere specificamente responsabile di strategie economiche serie e sostenibili. Dobbiamo preservare la solidità, la stabilità e la competitività degli istituti finanziari in maniera che possano contribuire alla crescita economica. Al riguardo penso che un governo societario effettivo debba tener conto parimenti degli interessi di tutti gli interessati e, nel contempo, della stabilità del sistema finanziario. Ciò permetterà al mercato di operare al meglio e i consumatori dimostreranno maggiore fiducia nelle operazioni e negli istituti finanziari.</p>
    </intervention>
    <intervention id="3-376-156" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="it">Accolgo con favore l’odierna relazione. Lo scopo del libro verde all’esame del Parlamento è trarre conclusioni dalla crisi finanziaria globale scatenata dal fallimento della banca Lehman Brothers nell’autunno del 2008 a seguito della cartolarizzazione inappropriata di mutui ipotecari subprime americani. Alla luce dello sviluppo di nuovi strumenti finanziari in un mondo globalizzato, il libro verde assume un atteggiamento critico nei confronti della solidità degli istituti finanziari e del sistema finanziario nel suo complesso, come anche nei confronti della regolamentazione e della vigilanza del sistema, al fine di evitare in futuro il ripetersi della crisi. La Commissione reputa fondamentale il rafforzamento del governo societario per il suo programma di riforma dei mercati finanziari e prevenzione delle crisi. In tal senso, la Commissione rileva in particolare che nel settore dei servizi finanziari il governo societario deve tener conto degli interessi di altre parte in causa (depositanti, risparmiatori, titolari di polizze vita, eccetera), oltre che della stabilità del sistema finanziario, vista la natura sistemica di molti attori coinvolti.</p>
    </intervention>
    <intervention id="3-376-140" speaker_id="2173" name="Arlene McCARTHY" is_mep="True" mode="written" nationality="United Kingdom" birth_date="10-10-1960" birth_place="Belfast " p_group="Group of the Progressive Alliance of Socialists and Democrats in the European Parliament" m_state="GB">
      <p sl="it">Il governo societario inadeguato degli istituti finanziari, e in particolare la cultura nebulosa in materia di retribuzioni delle banche, è stato un fattore fondamentale nel creare le condizioni per la crisi finanziaria. Gli europarlamentari laburisti hanno sostenuto questa relazione che, grazie agli emendamenti adottati in sede di commissione, chiede alla Commissione di innalzare gli standard di governo societario delle imprese, richieste che prevedono una maggiore vigilanza dei rischi assunti da un’impresa, elevati livelli di indipendenza e diversità per i membri dei consigli di amministrazione delle imprese, tra cui un migliore equilibrio tra i generi, nonché, aspetto fondamentale, trasparenza sulle retribuzioni in modo che gli azionisti e il pubblico possano chiamare le banche a rispondere delle loro responsabilità. Poiché il governo conservatore del Regno Unito ha accantonato le normative in materia di trasparenza introdotte dal precedente governo laburista, accolgo con favore l’inserimento della mia proposta per instaurare tale requisito a livello europeo.</p>
      <p sl="it">Gli europarlamentari laburisti si sono opposti agli emendamenti del relatore volti a indebolire la relazione della commissione, tra cui un requisito inferiore a livello di rappresentanza femminile, una tempistica più lenta per agire in tema di riforma delle retribuzioni e meno informazioni sulle retribuzioni del personale. Ora la Commissione deve concludere la sua consultazione e formulare celermente proposte ambiziose per garantire che il governo degli istituti finanziari contribuisca a evitare future crisi anziché agevolarle.</p>
    </intervention>
    <intervention id="3-376-132" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="it">La recente crisi finanziaria ha rafforzato per noi la necessità di analizzare gli aspetti morali della gestione degli istituti finanziari in maniera più responsabile. Gli aspetti relativi alle politiche retributive e alla disciplina retributiva di direttori e dirigenti degli istituti finanziari devono essere presieduti da principi morali ed etici che non consentano situazioni come quella verificatasi nel recente passato con la concessione di premi di gestione in società che subito dopo hanno presentato istanza di fallimento o si sono rivelate in gravi difficoltà. L’Unione europea deve avere un modello produttivo, sociale e ambientale con una visione a lungo termine che rispetti gli interessi di tutti: aziende, azionisti e lavoratori.</p>
    </intervention>
    <intervention id="3-376-128" speaker_id="96999" name="Alexander MIRSKY" is_mep="True" mode="written" nationality="Latvia" birth_date="20-03-1964" birth_place="Vilna" p_group="Group of the Progressive Alliance of Socialists and Democrats in the European Parliament" m_state="LV">
      <p sl="it">Lo scopo della risoluzione è rafforzare il governo societario, ritenuto dalla Commissione il principale elemento del programma di riforma dei mercati finanziari e prevenzione delle crisi. Sono in disaccordo perché ciò può portare a un aumento della corruzione e delle violazioni. Ho votato contro.</p>
    </intervention>
    <intervention id="3-376-125" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="it">L’introduzione del governo societario può rafforzare la fiducia dei cittadini europei nella stabilità del sistema finanziario, ma i mercati stanno reagendo con l’introduzione di propri meccanismi e non va sottovalutato il ruolo svolto dalle agenzie di rating. È del tutto incomprensibile come i cittadini debbano stringere la cinghia per pagare il pacchetto di salvataggio delle banche, mentre i dirigenti di quelle stesse banche che disperatamente chiedevano aiuto ora si stanno concedendo gratifiche per milioni di euro. Si è fatto decisamente troppo poco durante il processo di salvataggio delle banche per rispondere a questo sviluppo prevedibile. Nel contempo, molte piccole e medie imprese, che l’Unione sempre elogia sulla carta come volano dell’economia, hanno subito un colpo fatale perché, sulla base degli accordi di Basilea, le banche hanno preferito trattenere il denaro anziché prestarlo alle aziende. La crisi del settore bancario ha anche messo in luce il crollo del mito del mercato autoregolamentato.</p>
      <p sl="it">Durante la crisi in Asia è emerso che la regolamentazione è una precauzione intelligente. Resta da vedere in che misura avranno effetto le nuove misure di monitoraggio e vigilanza. Sono stati commessi parecchi errori e si è riscontrata un’incredibile mancanza di etica, morale e decenza, accompagnata da conflitti di interessi. La relazione è un passo nella giusta direzione, ma in alcuni ambiti non è sufficientemente specifica, ragion per cui ho scelto l’astensione.</p>
    </intervention>
    <intervention id="3-376-093" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="it">L’odierna relazione sul governo societario degli istituti finanziari illustra una serie di misure da attuare all’interno delle società che governano gli istituti finanziari. In sintesi, il suo scopo è trarre conclusioni dalla crisi finanziaria globale scatenata dal fallimento della banca Lehman Brothers nell’autunno del 2008 collegato alla cartolarizzazione inappropriata di mutui ipotecari subprime americani. Per evitare che una siffatta situazione si ripeta, il Parlamento propone che il governo societario, specialmente nel settore dei servizi finanziari, tenga conto degli interessi di altre parte in causa (depositanti, risparmiatori, titolari di polizze vita, eccetera), oltre che della stabilità del sistema finanziario, vista la natura sistemica di molti attori coinvolti. La misura più importante proposta è quella riguardante lo sviluppo di requisiti oggettivi in materia di competenze per valutare l’idoneità dei candidati a ricoprire incarichi controllati, tenuto conto della natura, della complessità e delle dimensioni dell’istituto finanziario. Vorrei schierarmi per il pacchetto di misure votando a suo favore con la speranza che le misure presentate dalla Commissione, e ora dal Parlamento, consentano di evitare il ripetersi di situazioni come quella che abbiamo vissuto nell’autunno del 2008, ancora percepibile nella vita quotidiana dei portoghesi.</p>
    </intervention>
    <intervention id="3-376-077" speaker_id="28406" name="Miguel PORTAS" is_mep="True" mode="written" nationality="Portugal" birth_date="01-05-1958" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="it">Ho votato contro per i seguenti motivi. La relazione non accetta che la crisi finanziaria del 2007-2008 sia stata di natura sistemica, in altre parole che sia derivata dal modo in cui è organizzato il sistema finanziario. Ciò significherebbe riconoscere che l’organizzazione del sistema incide notevolmente sulle decisioni dei direttori degli istituti finanziari, a prescindere dai livelli di trasparenza imposti loro. Per esempio, la relazione non riconosce che la capacità delle banche commerciali di ottenere denaro da investimenti finanziari speculativi è stata un fattore importantissimo della crisi. La relazione non si sofferma su tale aspetto organizzativo, e né comitati di rischio né requisiti in materia di competenze per i direttori possono evitare le conseguenze pregiudizievoli di una speculazione sui risparmi delle famiglie per il mero profitto. Il “comportamento da branco” dei mercati finanziari è un fenomeno inevitabile che porta a bolle speculative destinate a scoppiare.</p>
    </intervention>
    <intervention id="3-376-069" speaker_id="96903" name="Paulo RANGEL" is_mep="True" mode="written" nationality="Portugal" birth_date="18-02-1968" m_state="PT">
      <p sl="it">Nessun mercato in cui gli istituti finanziari rivestono un ruolo fondamentale può operare senza la fiducia nel corretto operato dei vari attori economici. È dunque indispensabile trovare un equilibrio tra la libertà di tali istituti di svolgere la propria attività in quello che è un ambito essenzialmente privato e l’impatto economico che un’altra crisi del sistema finanziario potrebbe avere sull’economia reale e le vite di tutti in quanto membri di una comunità. Se analizziamo le cause della recente crisi finanziaria, ci accorgiamo che è necessario individuare meccanismi di controllo del rischio di investimento, della composizione dei consigli di amministrazione e delle retribuzioni dei direttori, consentendo in tal modo una maggiore cooperazione tra organismi di vigilanza pubblici e privati, garantendone nel contempo l’indipendenza. Poiché l’odierna risoluzione formula proposte in questi diversi ambiti, ho votato a favore.</p>
    </intervention>
    <intervention id="3-376-062" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="it">Alla fine abbiamo dovuto astenerci. La nostra proposta di risoluzione alternativa, cofirmata dal gruppo S&amp;D e volta a conferire alla risoluzione un maggiore contenuto normativo, è stata respinta. Gli emendamenti del relatore volti a indebolire la risoluzione sono stati invece adottati, come lo è stata la relazione, contenente messaggi molto misti. Il protagonista al riguardo nel gruppo PPE (Karas) era dalla nostra parte e, come relatore della direttiva CRD IV (sui requisiti di capitale), avrà il compito di affrontare le norme sul governo societario degli istituti finanziari (prosecuzione di questa INI). Il suo gruppo, in particolare il Vicepresidente Wortman-Kool, lo ha abbandonato (di nuovo). Speriamo che l’attuale normativa (proposta prevista per luglio) sia trattata con maggiore attenzione e determinazione.</p>
    </intervention>
    <intervention id="3-376-031" speaker_id="97016" name="Angelika WERTHMANN" is_mep="True" mode="written" nationality="Austria" birth_date="07-11-1963" birth_place="Schwarzach" p_group="Non" m_state="AT">
      <p sl="it">La rivelazione più importante della crisi economica e finanziaria è stata che abbiamo un sistema estremamente avido. Il settore finanziario non soltanto si concentrava sugli utili a breve termine, ma stava anche minando gli sforzi per indurre una crescita sostenibile. La relazione contiene importanti insegnamenti che dobbiamo trarre dalla crisi finanziaria per quanto concerne il rischio, i consigli di amministrazione, gli organi di vigilanza, gli azionisti e le retribuzioni. Ho pertanto votato a favore.</p>
    </intervention>
    <intervention id="3-376-015" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Voto a favore di questa proposta di risoluzione, poiché il sistema commerciale bilaterale si riconferma il quadro di gran lunga più efficace per promuovere scambi giusti ed equi a livello internazionale. Pertanto, i negoziatori dell’Unione, nei negoziati dell’Agenda di Doha per lo sviluppo (DDA) dell’Organizzazione mondiale del commercio, devono considerare prioritario il conseguimento di un risultato equilibrato. L’importanza di questo accordo risiede nel fatto che l’India rappresenta la settima economia del mondo in termini di grandezza. Va tuttavia ricordato che, malgrado la crescita economica sostenuta, persistono disuguaglianze ingenti. Mi preme sottolineare la necessità che l’accordo di libero scambio (ALS) non limiti i poteri di cui necessita il governo indiano per risolvere i problemi di povertà e disuguaglianza. La versione finale dell’accordo dovrebbe comprendere un meccanismo vincolante di risoluzione delle controversie tra Stati, disposizioni in materia di mediazione sulle barriere non tariffarie al commercio (BNT), di misure antidumping e di diritti di compensazione, oltre a una clausola generale di salvaguardia basata sugli articoli XX e XXI dell’Accordo generale sulle tariffe e il commercio (GATT). Pone inoltre l’accento sulla necessità che la Commissione inserisca nell’ALS clausole di salvaguardia solide ed efficaci e che colga l’occasione dei negoziati per insistere sulla ratifica da parte dell’India del Trattato di non proliferazione nucleare (NPT).</p>
    </intervention>
    <intervention id="3-378-250" speaker_id="28276" name="Laima Liucija ANDRIKIENĖ" is_mep="True" mode="written" nationality="Lithuania" birth_date="01-01-1958" birth_place="Druskininkai" p_group="Group of the European People's Party (Christian Democrats)" m_state="LT">
      <p sl="lt">Mi sono espressa a favore di questa importante risoluzione sullo stato di avanzamento dei negoziati dell’accordo di libero scambio UE-India. L’India è un partner commerciale di rilievo per l’UE: nel 2000, l’India occupava il diciassettesimo posto nella classifica dei partner commerciali più importanti dell’Unione europea e l’ottavo nel 2010. Inoltre, l’India è il più grande beneficiario del sistema delle preferenze generalizzate (SPG), e le importazioni dell’Unione europea dall’India a tasso preferenziale o a dazio zero hanno raggiunto un valore di 19,9 miliardi di euro, corrispondente all’83 per cento delle importazioni dell’UE dall’India. Entrambe le parti attendono vantaggi significativi dall’abolizione delle tariffe doganali, dalla liberalizzazione dello scambio di servizi e della costituzione di nuove società; condivido tuttavia la delusione espressa nella risoluzione in merito alla lentezza con cui procedono i negoziati dell’accordo di libero scambio (ALS). Entrambe le parti devono adoperarsi per garantire la conclusione di un ALS completo, ambizioso e coordinato entro il 2011, in quanto tale accordo costituirebbe la base per promuovere l’incremento del commercio e degli investimenti comunitari e indiani, e per sviluppare gli affari; inoltre, l’ALS incrementerebbe le esportazioni e importazioni generali sia dell’Unione europea sia dell’India. Concordo con la posizione espressa nella risoluzione secondo cui una cooperazione economica tra UE ed India ispirata a valori universali comuni potrebbe fungere da modello per la cooperazione con altri paesi.</p>
    </intervention>
    <intervention id="3-377-000" speaker_id="97193" name="Antonello ANTINORO" is_mep="True" mode="written" nationality="Italy" birth_date="03-08-1960" birth_place="Palermo" p_group="Group of the European People's Party (Christian Democrats)" m_state="IT">
      <p sl="it">Abbiamo appoggiato questa risoluzione, oltre che presentato un’interrogazione alla Commissione, perché crediamo che sia fondamentale in questo momento, dove il prezzo del petrolio ha raggiunto il suo apice già da qualche mese. È diventato insostenibile per molti pescherecci, soprattutto per le flotte artigianali, aumentare i propri capitoli di spesa costantemente a causa dell’aumento del greggio, non arrivando spesso a trarre beneficio dalle varie campagne di Pesca. Richiedendo l’aumento del de minimis da 30 a 60 mila euro per i prossimi 3 anni, vogliamo dare un segnale forte al settore che negli ultimi anni, soprattutto a causa dell’entrata in vigore della PCP e delle nuove misure restrittive che hanno ridotto se non annullato alcuni modelli di pesca di media e piccola scala. Va anche ricordato che in altri settori, come quello dell’agricoltura sono già state prese misure per aiutarlo a fronteggiare questo aumento. Cosicché questo aiuto, che ricordiamo essere a livello nazionale e non europeo, pertanto legato alle singole disponibilità economiche degli Stai Membri, per molti potrebbe rappresentare uno squilibrio a livello di concorrenza, ma in realtà porterebbe un poco di respiro ad un settore sempre più in ginocchio.</p>
    </intervention>
    <intervention id="3-377-500" speaker_id="28137" name="Kader ARIF" is_mep="True" mode="written" nationality="France" birth_date="03-07-1959" birth_place="Alger" p_group="Group of the Progressive Alliance of Socialists and Democrats in the European Parliament" m_state="FR">
      <p sl="fr">Mi sono espresso a sfavore della risoluzione presentata dalla destra europea, in quanto promuove una visione ultraliberale dei rapporti commerciali dell’UE con l’India. La destra si è sistematicamente opposta agli emendamenti che ho presentato a nome del gruppo dell’Alleanza Progressista di Socialisti e democratici al Parlamento europeo per escludere qualsiasi forma di liberalizzazione dei servizi pubblici, condannare fermamente il lavoro minorile, richiedere clausole legalmente vincolanti in materia di responsabilità sociale d’impresa e pretendere il rispetto del principio della parità di retribuzione per un lavoro equivalente per quanto riguarda gli indiani che verranno a lavorare in Europa in futuro. Il compromesso si è rivelato impossibile, le divergenze di opinione palesi e non riconciliabili. Soltanto la risoluzione presentata dal mio gruppo, unita a quelle del gruppo Verde/Alleanza libera europea e del gruppo confederale della Sinistra unitaria europea/Sinistra verde nordica, offriva una visione progressista delle relazioni commerciali UE-India. Com’era prevedibile, non è riuscita a imporsi sulla maggioranza di destra del Parlamento, e lo deploro.</p>
    </intervention>
    <intervention id="3-377-750" speaker_id="96680" name="Zigmantas BALČYTIS" is_mep="True" mode="written" nationality="Lithuania" birth_date="16-11-1953" birth_place="Šilutė" p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">Ho votato a favore della risoluzione. Dopo tre anni e oltre di discussioni sull’accordo di libero scambio, l’UE e l’India hanno raggiunto una fase cruciale, il completamento dei negoziati sui settori più importanti. Tuttavia, nei negoziati che seguiranno, è essenziale occuparsi di alcune questioni importanti. Ritengo che occorra dedicare particolare attenzione ai settori europei più sensibili, quali industria, agricoltura e servizi. L’India è una delle economie più grandi del mondo, con un settore terziario in rapida espansione. è molto interessata ad accedere al mercato comunitario dei servizi, pertanto occorre condurre una valutazione completa di come l’accordo di libero scambio possa incidere sui settori comunitari dei servizi (e su altri importanti settori) e sull’occupazione. Dobbiamo inoltre garantire in ogni fase dei negoziati che la politica commerciale futura si inserisca nel contesto degli obiettivi dell’Unione europea, tra cui impegni vincolanti in materia di standard sociali e ambientali.</p>
    </intervention>
    <intervention id="3-377-875" speaker_id="38610" name="Slavi BINEV" is_mep="True" mode="written" nationality="Bulgaria" birth_date="10-12-1965" birth_place="Sofia" p_group="Non" m_state="BG">
      <p sl="bg">Mi preme ricordare che l’ottavo obiettivo globale di sviluppo del Millennio sancisce la necessità di istituire un partenariato globale per lo sviluppo che comprenda la creazione di un sistema commerciale e finanziario aperto, regolamentato, prevedibile e non discriminatorio. Il fattore chiave per conseguire tale obiettivo è la volontà dei paesi sviluppati di aprire i loro mercati ai paesi in via di sviluppo, tra cui anche l’India. Ciò consentirà all’UE di offrire un contributo in aree quali lo sviluppo sostenibile, l’eliminazione della povertà e la protezione dei diritti umani. L’adozione della risoluzione sull’accordo di libero scambio tra l’UE e l’India ci consentirà di progredire verso il conseguimento degli obiettivi di sviluppo del Millennio.</p>
    </intervention>
    <intervention id="3-378-000" speaker_id="39722" name="Sebastian Valentin BODU" is_mep="True" mode="written" nationality="Romania" birth_date="07-12-1970" birth_place="Constanţa" p_group="Group of the European People's Party (Christian Democrats)" m_state="RO">
      <p sl="ro">Deploro la decisione della Commissione europea di non attendere l’adozione da parte del Parlamento della relazione sulla politica futura europea in materia di investimenti internazionali e di procedere al conferimento all’India di un mandato per negoziare un capitolo sugli investimenti. La prassi consueta prevede la consultazione dell’organo legislativo europeo in caso di mandato negoziale internazionale, in una situazione in cui al Parlamento europeo spetta un ruolo cruciale in termini di elaborazione di politiche d’investimento comunitarie. La Commissione deve rispondere quanto prima alla richiesta del Parlamento di definire con chiarezza il periodo di investimento, di modo che le disposizioni in materia di tutela degli investimenti non pregiudichino la capacità delle parti di rilasciare licenze obbligatorie. Inoltre, il meccanismo vincolante di risoluzione delle controversie tra Stati non fa altro che conferire agli investitori esteri la facoltà di avviare procedimenti legali a livello internazionale contro i governi dell’UE e dell’India, mentre gli investitori nazionali possono solamente adire i tribunali nazionali. Tale situazione potrebbe compromettere le iniziative politiche nazionali sulla legislazione ambientale, sociale o tributaria. L’accordo di libero scambio dovrebbe essere l’accordo più importante di quelli negoziati finora. Per questo, dedicare ad esso una maggiore attenzione non nuocerebbe affatto.</p>
    </intervention>
    <intervention id="3-378-125" speaker_id="28148" name="Françoise CASTEX" is_mep="True" mode="written" nationality="France" birth_date="07-02-1956" birth_place="Agadir" p_group="Group of the Progressive Alliance of Socialists and Democrats in the European Parliament" m_state="FR">
      <p sl="fr">Mi sono espressa a favore della relazione. Ambiamo a un accordo di libero scambio tra UE ed India che contribuisca a promuovere lo sviluppo sostenibile e che sia accompagnato da clausole chiare in materia di rispetto degli standard OIL, norme ambientali e obblighi in termini di responsabilità sociale d’impresa. Particolarmente deplorevole è il rifiuto della destra di accogliere tali richieste. Lamentiamo inoltre il fatto che la destra al Parlamento abbia respinto l’emendamento concepito per garantire parità di trattamento dei lavoratori europei e indiani. Ciò non nuoce solamente i lavoratori indiani, bensì è anche molto pericoloso per i lavoratori europei. Non dobbiamo accettare la liberalizzazione dei servizi e il dumping sociale mirato ad abbassare le retribuzioni europee. Inoltre, l’Unione europea non deve dimenticare i propri principi fondatori. Il trattato di Lisbona sancisce che la politica commerciale deve contribuire allo sviluppo sostenibile, all’eliminazione della povertà e alla protezione dei diritti umani.</p>
    </intervention>
    <intervention id="3-378-312" speaker_id="96856" name="George Sabin CUTAȘ" is_mep="True" mode="written" nationality="Romania" birth_date="23-02-1968" birth_place="Bacău" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Per quanto riguarda l’accordo di libero scambio UE-India, ho deciso di votare a favore della risoluzione proposta dal mio gruppo politico, in quanto la ritengo più equilibrata di quelle presentate da altri gruppi. La risoluzione del gruppo dell’Alleanza Progressista di Socialisti e democratici al Parlamento europeo ha posto l’accento sull’importanza di un accordo di libero scambio con l’India, facendo al contempo riferimento al persistere delle disuguaglianze in questo paese e alla necessità di inserire nell’accordo alcune clausole in materia di diritti umani, sociali e ambientali.</p>
    </intervention>
    <intervention id="3-378-500" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">La più grande democrazia al mondo mostra oggigiorno paradossi e asimmetrie che sono stati apparentemente integrati senza grandi difficoltà nella sua storia millenaria. Benché la povertà più estrema non sia ancora scomparsa, altrettanto vero è che slanci e ondate di prosperità hanno conferito all’India un ruolo internazionale più prominente e hanno rivelato che la sua economia e società stanno attraversando una fase di ricchezza e innovazione rapida ed efficiente.</p>
      <p sl="pt">Un accordo di libero scambio (ALS) tra Unione europea e India potrebbe essere il coronamento ideale del processo di interazione commerciale che ha ultimamente acquisito una maggiore profondità. Mi auguro che, oltre a condividere valori, l’UE e l’India continuino a migliorare la reciproca conoscenza e a beneficiarne, oltre a trarre qualsiasi altro vantaggio che possa scaturire da tali contatti.</p>
    </intervention>
    <intervention id="3-378-750" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">Questa proposta di risoluzione del Parlamento europeo riguarda un accordo di libero scambio (ALS) tra l’Unione europea e l’India. I rapporti commerciali tra UE e India sono significativi, in quanto l’UE rappresenta il partner commerciale più importante dell’India e il suo maggiore investitore estero. Dal canto suo, l’UE è la principale beneficiaria degli investimenti esteri indiani e, come tale, deve continuare a considerare prioritario un sistema commerciale multilaterale che favorisca i paesi in via di sviluppo. Di fatto, l’India è il più grande beneficiario del sistema delle preferenze generalizzate (SPG). Se consideriamo l’importanza dei rapporti strategici tra UE e India, nonché la salvaguardia di questioni relative all’agricoltura, al rispetto dei diritti umani e alla questione del lavoro minorile in particolare, alla protezione ambientale, e al rispetto delle raccomandazioni dell’Organizzazione internazionale del lavoro sulle questioni sociali e dei diritti d’autore, sussistono tutte le condizioni per votare a favore di questa proposta di risoluzione.</p>
    </intervention>
    <intervention id="3-379-000" speaker_id="96706" name="João FERREIRA" is_mep="True" mode="written" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">Questo accordo di libero scambio (ALS) è il più ampio sinora negoziato dall’UE. Al di là dei contenuti specifici, suscita inoltre una discussione più vasta sul libero commercio, il ruolo da esso svolto, i suoi obiettivi e le sue conseguenze.</p>
      <p sl="pt">Il libero commercio è uno dei pilastri del neoliberalismo, emerso negli anni Settanta nell’ambito del cosiddetto Consenso di Washington quale uno degli elementi chiave della risposta del sistema capitalistico alla crisi strutturale che aveva cominciato a farsi sentire allora, proprio come oggi. Rappresentava un espediente per consentire alle potenze mondiali con ambizioni imperialiste di espandere il proprio controllo dei mercati e imporre modalità di sfruttamento dei lavoratori nuove e più intensive, mettendo in competizione tra loro lavoratori provenienti da paesi e regioni diverse. Ciò comportava una revisione al ribasso delle condizioni di lavoro e di vita. Lo scopo era creare nuove condizioni per proseguire il processo di accumulo capitalistico. Le cose non sono cambiate.</p>
      <p sl="pt">Le conseguenze sono sotto gli occhi di tutti: oltre alla pressione a carico dei lavoratori e dei loro diritti, la concorrenza tra sistemi produttivi con livelli di sviluppo molto diversi tende ad accentuare le differenze, rafforzando i più forti e indebolendo i più deboli.</p>
      <p sl="pt">Questo accordo non sarà diverso.</p>
    </intervention>
    <intervention id="3-380-000" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">La liberalizzazione e deregolamentazione del commercio mondiale ha notevolmente indebolito i settori produttivi delle economie comunitarie più deboli, quali quella portoghese, che sono state gestite in linea con gli interessi delle grandi imprese delle potenze europee.</p>
      <p sl="pt">L’UE, di fronte alle conseguenze disastrose della strada da essa imboccata, invece di tornare sui propri passi, continua a manifestare l’intenzione di seguire ciecamente questo cammino.</p>
      <p sl="pt">è in questo contesto che va analizzato l’accordo, il più ampio mai negoziato finora dall’Unione europea.</p>
      <p sl="pt">Occorre apportare cambiamenti urgenti e profondi alla politica commerciale attuale per tener conto delle peculiarità di ogni Stato membro dell’UE, mentre il commercio internazionale deve tendere alla complementarietà invece che alla concorrenza. è necessario per stabilire rapporti economici giusti ed equi che siano reciprocamente vantaggiosi, siano al servizio dello sviluppo delle popolazioni dei paesi, e non producano benefici solamente per un numero esiguo di istituti finanziari e imprese.</p>
      <p sl="pt">La crisi multiforme che stiamo affrontando esige una nuova logica economica, sociale, energetica ed ambientale, nonché la difesa del diritto di ogni paese di produrre in maniera sostenibile: è evidente che il libero commercio, uno dei pilastri del neoliberalismo, è di ostacolo a tutto ciò.</p>
    </intervention>
    <intervention id="3-381-000" speaker_id="1164" name="Bruno GOLLNISCH" is_mep="True" mode="written" nationality="France" birth_date="28-01-1950" birth_place="Neuilly-sur-Seine" p_group="Non" m_state="FR">
      <p sl="fr">Come vi piace spesso ricordare, la politica estera comune deve realizzare gli obiettivi globali dell’Unione europea, definiti in particolare nell’articolo 3 del trattato, e nei quali l’eliminazione della povertà occupa una posizione di rilievo. Ora, in tutti questi anni in cui avete sottoscritto accordi di libero scambio con tutti i paesi del mondo, e specialmente con quelli che praticano sistematicamente il dumping sociale, monetario o ambientale, non avete fatto altro che generare povertà ai danni di tutte le vittime dei trasferimenti e delle chiusure delle aziende direttamente correlate alla concorrenza sleale. Quest’accordo con l’India significa compiere un ulteriore passo in questa direzione. Se ne vadano gli idraulici polacchi, e diamo invece il benvenuto ai programmatori di computer o ai contabili indiani!</p>
      <p sl="fr">Di fatto, intendete aprire il mercato europeo a numerosi servizi del quarto modo di fornitura dell’Accordo generale sul commercio e i servizi, un termine barbarico per definire la versione mondiale della direttiva Bolkestein. Come ha precisato il Premio Nobel francese per l’economia Maurice Allais, il libero commercio è reciprocamente vantaggioso solamente se praticato tra paesi con livelli equiparabili di sviluppo e, aggiungerei, se praticato in aree mirate mantenendo la protezione dei settori strategici di ciascun paese. Altrimenti, non è mai una pratica vantaggiosa per tutti. E da tempo c’è un unico perdente in questo esercizio: l’Europa.</p>
    </intervention>
    <intervention id="3-381-500" speaker_id="96693" name="Juozas IMBRASAS" is_mep="True" mode="written" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="it">Ho appoggiato la risoluzione, in quanto l’UE è la maggiore fonte di investimenti esteri diretti dell’India. Entrambe le entrambe le parti si attendono vantaggi significativi dall’abolizione delle tariffe doganali, dalla liberalizzazione dello scambio di servizi e della possibilità di stabilimento e ribadiscono il proprio impegno a favore della riduzione delle tariffe, dell’ulteriore liberalizzazione nell’ambito dello scambio di servizi e della possibilità di stabilimento. L’accesso al mercato è ostacolato da barriere non tariffarie al commercio quali i requisiti in materia di sicurezza e di salute o le barriere tecniche, le restrizioni quantitative, le procedure di conformità, i meccanismi di difesa commerciale, le procedure doganali, le imposizioni interne e la carente adozione di norme e standard internazionali. L’UE e l’India devono assumersi l’impegno di accelerare i negoziati sull’ALS e realizzare progressi concreti ed efficaci verso la rapida conclusione di un accordo sugli scambi e gli investimenti di ampia portata, ambizioso ed equilibrato. Entrambe le parti devono prodigare ogni sforzo per concludere un ALS esaustivo, ambizioso ed equilibrato entro la fine del 2011. L’accordo dovrebbe rispettare le sensibilità legate al commercio agricolo, ma che ciò non dovrebbe impedire l’apertura del mercato in aree di complementarietà. La Commissione deve tenere debitamente conto degli eventuali impatti negativi sull’agricoltura europea, in particolare nei settori dell’apertura dei mercati, OGM, latte, carni bovine, protezione della proprietà intellettuale ed etichettatura d’origine. La Commissione dovrebbe inoltre negoziare sistemi di appalto efficaci e trasparenti, e l’India dovrebbe applicare procedure eque e trasparenti nell’aggiudicazione degli appalti pubblici e consentire l’accesso al sistema degli appalti pubblici alle imprese europee.</p>
    </intervention>
    <intervention id="3-378-406" speaker_id="96882" name="Elisabeth KÖSTINGER" is_mep="True" mode="written" nationality="Austria" birth_date="22-11-1978" birth_place="Wolfsberg" p_group="Group of the European People's Party (Christian Democrats)" m_state="AT">
      <p sl="de">Si stanno compiendo notevoli progressi in materia di negoziati di un accordo di libero scambio tra l’UE e l’India. Adottando la proposta di risoluzione, il Parlamento europeo ha oggi chiarito le proprie priorità. Per quanto riguarda l’agricoltura, il Parlamento si è concentrato sulle aree sensibili, ha sottolineato le misure sanitarie e fitosanitarie e ha espresso il proprio sostegno a clausole di salvaguardia efficaci. Tuttavia, c’è ancora molta strada da fare nel settore della proprietà intellettuale.</p>
    </intervention>
    <intervention id="3-382-000" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ho votato a favore della risoluzione. Qualsiasi accordo di libero scambio l’UE sottoscriva con l’India, non deve mai limitare la capacità dell’India di produrre medicinali generici. Se lo facesse, danneggerebbe non soltanto l’India, ma anche i poveri dell’Africa e di altri paesi che dipendono dalla fornitura di farmaci a basso costo dall’India.</p>
    </intervention>
    <intervention id="3-383-000" speaker_id="96742" name="Jean-Luc MÉLENCHON" is_mep="True" mode="written" nationality="France" birth_date="19-08-1951" birth_place="Tanger" p_group="Confederal Group of the European United Left - Nordic Green Left" m_state="FR">
      <p sl="fr">Un merito del testo è il fatto che tiene conto degli effetti potenzialmente negativi degli OGM. Promuove tuttavia la liberalizzazione del commercio di servizi tra Unione europea e India. Inoltre, lascia agli Stati un solo diritto, quello di “regolamentare” i servizi pubblici, un’azione che una liberalizzazione di questo tipo finisce comunque per condannare. Propone inoltre la liberalizzazione dei servizi legali e contabili, l’apertura del mercato di banche e assicurazioni, e l’ammorbidimento delle norme in materia di investimenti. In Europa, così come in India, prevalgono gli interessi dell’oligarchia. Voto contro la relazione.</p>
    </intervention>
    <intervention id="3-383-500" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">L’UE rappresenta il partner commerciale più importante dell’India, con uno scambio di beni e servizi pari a circa 84 miliardi di euro nel 2009-2010. L’UE rappresenta il 20,15 per cento delle esportazioni complessive dell’India e il 13,32 per cento delle sue importazioni totali. Per contro, l’India rappresenta il 2,6 per cento delle esportazioni complessive dell’UE e il 2,2 per cento delle sue importazioni totali. Alla luce di ciò, non possiamo non considerare il fatto che gli obiettivi della politica commerciale comune devono essere pienamente coordinati agli obiettivi generali dell’Unione europea. Ai sensi del trattato sul funzionamento dell’Unione europea, la politica commerciale comune deve essere condotta “nel quadro dei principi e obiettivi dell’azione esterna dell’Unione” e deve contribuire “inter alia , allo sviluppo sostenibile, all’eliminazione della povertà e alla protezione dei diritti dell’uomo”. Alla luce di ciò, è importante non dimenticare quanto segue in questi negoziati: l’impiego del lavoro minorile, e la mancata conformità agli standard sociali e ambientali internazionali, che costituisce una forma di dumping, deleteria per le aziende e i lavoratori europei. Pertanto, è essenziale che la Commissione chiarisca tali punti prima di concludere accordi commerciali.</p>
    </intervention>
    <intervention id="3-383-750" speaker_id="96999" name="Alexander MIRSKY" is_mep="True" mode="written" nationality="Latvia" birth_date="20-03-1964" birth_place="Vilna" p_group="Group of the Progressive Alliance of Socialists and Democrats in the European Parliament" m_state="LV">
      <p sl="en">Date le dimensioni del mercato indiano (più di 1 miliardo di abitanti) e i suoi strabilianti tassi di crescita (una media di oltre il 7 per cento l’anno dal 2000), uniti a livelli elevati di protezione, l’India è uno dei partner comunitari più logici per la conclusione di uno degli ALS comunitari di nuova generazione avviati come parte della strategia globale per l’Europa nel 2006. Il vertice UE-India del 10 dicembre a Bruxelles ha incoraggiato entrambe le parti ad accelerare il processo negoziale per preparare il terreno alla conclusione di negoziati nel 2011. Occorre tener conto dell’aspetto del dumping che caratterizza il rapporto con l’India; se non ci fossero riferimenti a quest’ultimo, voterei contro.</p>
    </intervention>
    <intervention id="3-384-000" speaker_id="97280" name="Claudio MORGANTI" is_mep="True" mode="written" nationality="Italy" birth_date="14-04-1973" birth_place="Prato " p_group="Europe of freedom and democracy Group" m_state="IT">
      <p sl="it">Signor Presidente, ritengo che questa risoluzione riguardante l’accordo di libero scambio con l’India sia da respingere. In essa non vengono denunciati in alcun modo i problemi che questo accordo recherà al settore tessile in Europa, e nel Nord Italia in particolare; vengono citati altri settori, per i quali si prevedono delle clausole, ma il tessile viene totalmente ignorato.</p>
      <p sl="it">La risoluzione sottolinea, allo scopo di mostrare la validità dell’accordo, come le due economie, indiana ed europea, siano complementari: la realtà dei fatti non è proprio questa, poiché ci sono diversi settori, tra cui appunto il tessile, in cui non vi è affatto una complementarietà, ma piuttosto una concorrenza, spesso sleale, portata avanti dalla controparte asiatica. Per questi motivi ho deciso di dare il mio voto negativo alla risoluzione.</p>
    </intervention>
    <intervention id="3-384-500" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Ho votato contro la risoluzione sullo stato di avanzamento dei negoziati dell’accordo di libero scambio (ALS) UE-India. I negoziati tra UE e India per la conclusione di un ALS hanno conosciuto uno sviluppo significativo. L’India sta assumendo una nuova posizione nel contesto geopolitico internazionale, passando dallo status di beneficiario di aiuti allo sviluppo a quello di donatore. L’accordo riveste un’importanza particolare; di fatto, se la cooperazione tra UE e India attualmente in fase negoziale si baserà su un sistema di valori universali condivisi, potrebbe servire da modello per la cooperazione con altri paesi. Vorrei sottolineare l’accento posto dai negoziati sulla protezione delle piccole e medie imprese (PMI) indiane, con la proposta che tutti i programmi di cooperazione allo sviluppo tra UE e India siano mirati a rafforzare le PMI mediante misure utili a finanziare progetti locali orientati al mercato. In India, come anche nei paesi UE, le PMI sono determinanti per la crescita economica e, di riflesso, per la creazione di posti di lavoro.</p>
    </intervention>
    <intervention id="3-384-625" speaker_id="96903" name="Paulo RANGEL" is_mep="True" mode="written" nationality="Portugal" birth_date="18-02-1968" m_state="PT">
      <p sl="pt">Alla luce dei grandi vantaggi in serbo per ambo le parti, mi auguro che i negoziati tra UE e India possano proseguire, al fine di dare vita quanto prima a un accordo di libero scambio (ALS) ambizioso, equilibrato e completo.</p>
    </intervention>
    <intervention id="3-384-750" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Abbiamo votato a favore. Il PE è notevolmente diviso in merito all’accordo di libero scambio con l’India. Il primo compromesso (dei gruppi PPE, ECR e ALDE) è stato adottato con 390 voti a favore, 276 contrari e 10 astensioni. La speranza di inviare ai negoziatori un messaggio forte per la conclusione dell’ALS con l’India è sfumata. La risoluzione di PPE, ECR e ALDE che raccomandava di procedere a un’apertura completa del mercato indiano a tutti i livelli, senza riferimenti vincolanti in materia di diritti umani e di lavoro, responsabilità sociale delle imprese, dumping ambientale, ecc. non ha ottenuto la maggioranza schiacciante di cui necessitava per diventare una raccomandazione da trasmettere ai negoziatori. La “controrisoluzione” del gruppo Verdi/S&amp;D e GUE, su cui non si è votato, godeva di molto sostegno e verrà sicuramente letta dai negoziatori. Si è evitato il peggio del compromesso di PPE, ECR e ALDE.</p>
    </intervention>
    <intervention id="3-385-000" speaker_id="97196" name="Oreste ROSSI" is_mep="True" mode="written" nationality="Italy" birth_date="24-03-1964" birth_place="Alessandria" p_group="Europe of freedom and democracy Group" m_state="IT">
      <p sl="it">Siamo fortemente contrari agli accordi di libero scambio tra l’UE e l’India in quanto pur considerando che quel Paese sta facendo passi in avanti per la tutela e la salute dei lavoratori e nella lotta alla contraffazione dobbiamo considerare che é ancora un concorrente sleale per le nostre imprese. Ad esempio l’India che come stato ha subito un richiamo dal WTO sui dazi del 500% che applicava ai vini europei ha girato l’ostacolo slealmente facendo imporre gli stessi dazi dai singoli stati membri. Dobbiamo anche considerare l’impatto economico negativo che avrebbe una liberalizzazione ulteriore degli scambi commerciali con l’India in quanto l’UE esporta 1,9% dei suoi servizi verso l’India e viceversa l’India esporta l’11,6%. È evidente che ciò significa agevolare di 10 volte l’India rispetto l’Europa.</p>
    </intervention>
    <intervention id="3-386-000" speaker_id="29579" name="Marc TARABELLA" is_mep="True" mode="written" nationality="Belgium" birth_date="11-03-1963" birth_place="Ougrée" m_state="BE">
      <p sl="fr">In linea con i miei colleghi del gruppo socialista al Parlamento europeo, ho votato contro la risoluzione che riguarda i negoziati per un accordo di libero scambio tra l’Unione europea e l’India, in quanto non tiene sufficientemente conto degli standard sociali a cui devono conformarsi tutti gli accordi commerciali.</p>
      <p sl="fr">Secondo Save the Children, l’organizzazione non governativa indiana, si stima che ci siano 60 milioni di bambini che ad oggi continuano a lavorare nei campi, nei ristoranti o nelle fabbriche in India. Deploro il fatto che la maggioranza conservatrice del Parlamento europeo si sia rifiutata di far fronte a tale situazione respingendo un emendamento che poneva l’accento sulla preoccupazione del Parlamento europeo in merito all’impiego di bambini in attività lavorative, bambini che vengono spesso sfruttati in condizioni pericolose e insalubri. Abbiamo anche chiesto alla Commissione di affrontare la questione durante i negoziati dell’accordo di libero scambio e abbiamo invitato il governo indiano a fare il possibile per sradicare le cause profonde di tale fenomeno e per porvi fine.</p>
      <p sl="fr">Respingendo tale posizione, la maggioranza della destra al Parlamento europeo ha anteposto gli interessi commerciali europei e indiani alla tutela dei diritti dell’infanzia, e sono pertanto impossibilitato ad appoggiare questa posizione inaccettabile.</p>
    </intervention>
    <intervention id="3-387-000" speaker_id="96858" name="Marie-Christine VERGIAT" is_mep="True" mode="written" nationality="France" birth_date="23-09-1956" birth_place="Roanne" p_group="Confederal Group of the European United Left - Nordic Green Left" m_state="FR">
      <p sl="fr">Ho votato contro la risoluzione del Parlamento europeo sui negoziati dell’accordo di libero scambio tra UE e India. La relazione in oggetto è completamente in linea con le politiche di liberalizzazione rafforzata, soprattutto nel settore dei servizi pubblici, e con standard che esercitano effetti deleteri non solo sulla fornitura di prodotti medicinali, ma anche sullo sviluppo della ricerca.</p>
      <p sl="fr">Si tratta di un altro esempio dell’ultraliberalismo che l’UE sta cercando di imporre a tutti i propri partner. Questo è l’accordo più ampio mai concluso dall’UE nel settore, e si propone più di proteggere gli interessi delle grandi multinazionali che non di istituire un partenariato equilibrato tra le parti e di contribuire allo sviluppo economico e sociale dell’India.</p>
      <p sl="fr">L’accordo in oggetto non è sicuramente vantaggioso per tutti, come vorrebbe farci credere la risoluzione.</p>
    </intervention>
    <intervention id="3-389-250" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Voto a favore della proposta di risoluzione, in quanto è essenziale per creare il giusto equilibrio tra accordi multilaterali, bilaterali e plurilaterali. In particolare, il Giappone è la terza economia del mondo in termini di prodotto interno lordo (PIL). Alla luce di ciò, è essenziale sollevare le questioni relative agli investimenti e al commercio di servizi in tutte le discussioni commerciali col Giappone, in modo da garantire che l’apertura del mercato non comprometta le norme europee o giapponesi sulla tutela dei servizi pubblici e della diversità culturale. Riconosco che il sistema commerciale multilaterale, rappresentato dall’Organizzazione mondiale del commercio, rimane il quadro di gran lunga più efficace per promuovere un commercio equo e aperto a livello globale. Mi preme ribadire la mia piena convinzione che l’Unione europea e il Giappone debbano contribuire a una conclusione soddisfacente dei negoziati dell’Agenda di sviluppo di Doha, e temo che i negoziati bilaterali possano frapporsi a tale obiettivo. Infine, mi preme insistere sulla necessità di misure di salvaguardia efficaci per impedire possibili ondate di importazioni scatenate dall’eventuale liberalizzazione del commercio tra l’UE e il Giappone che potrebbe causare, o minacciare di causare, gravi danni all’industria comunitaria.</p>
    </intervention>
    <intervention id="3-389-500" speaker_id="28276" name="Laima Liucija ANDRIKIENĖ" is_mep="True" mode="written" nationality="Lithuania" birth_date="01-01-1958" birth_place="Druskininkai" p_group="Group of the European People's Party (Christian Democrats)" m_state="LT">
      <p sl="lt">Mi sono espressa a favore di quest’importante risoluzione sulle relazioni commerciali UE-Giappone. L’UE e il Giappone sono partner e investitori significativi nelle reciproche economie, con un volume congiunto di investimenti esteri diretti del valore di 200 miiardi di euro nel 2009. Il Giappone è il sesto maggior partner commerciale per l’UE e l’UE il terzo per il Giappone. Concordo con la disposizione secondo cui è giunto il momento di concludere un accordo di libero scambio (ALS) UE-Giappone, ma prima di avviare i negoziati, il Giappone deve impegnarsi seriamente ad abolire le barriere non tariffarie che limitano le possibilità di accesso al mercato delle aziende europee, in altre parole, gli ostacoli agli appalti pubblici, un riconoscimento insufficiente degli standard internazionali rispetto ai dispositivi medicali, e il trattamento preferenziale riservato agli esponenti nazionali nel campo dei servizi commerciali. I volumi commerciali bilaterali tra UE e Giappone non sono all’altezza degli scambi commerciali dell’UE con i suoi altri partner commerciali principali a causa degli effetti negativi delle barriere non tariffarie (BNT) giapponesi. Ho accolto con favore la disposizione della risoluzione secondo cui l’ALS UE-Giappone potrebbe tradursi in una situazione vantaggiosa per tutti e propizia per entrambe le economie.</p>
    </intervention>
    <intervention id="3-389-750" speaker_id="28137" name="Kader ARIF" is_mep="True" mode="written" nationality="France" birth_date="03-07-1959" birth_place="Alger" p_group="Group of the Progressive Alliance of Socialists and Democrats in the European Parliament" m_state="FR">
      <p sl="fr">In previsione del vertice UE-Giappone della fine del mese, il Parlamento ha adottato questa risoluzione che ribadisce la sua posizione in merito ai rapporti commerciali tra i due partner. A differenza della destra europea, che si è espressa fortemente a favore dell’apertura dei negoziati per la conclusione di un accordo di libero scambio, io ho difeso un approccio più cauto. Il Giappone è un partner commerciale che va avvicinato con cautela quando si tratta di liberalizzazione del commercio. Per tale ragione, il mio gruppo di è opposto al testo attuale presentato dalla destra europea e ha sottolineato la necessità di condurre studi d’impatto specifici che valutino le conseguenze di rapporti commerciali più intensi per tutti i settori interessati (in particolare, quello automobilistico) e per l’occupazione in Europa prima di avviare qualsiasi negoziato. Al contempo, abbiamo posto l’accento sul problema delle barriere non tariffarie, che impediscono alle imprese europee di accedere ai contratti pubblici giapponesi. In effetti, non è giusto che l’Unione europea, la regione al mondo più aperta agli investimenti esteri, non possa operare nei mercati dei suoi partner industrializzati a condizioni eque.</p>
    </intervention>
    <intervention id="3-389-875" speaker_id="96681" name="Vilija BLINKEVIČIŪTĖ" is_mep="True" mode="written" nationality="Lithuania" birth_date="03-03-1960" birth_place="Linkuva" m_state="LT">
      <p sl="lt">Mi sono espresso a favore della relazione, in quanto sono pienamente d’accordo sul fatto che, in seguito alla catastrofe naturale che si è recentemente abbattuta sul Giappone, la più grande della storia del paese, l’UE possa e debba aiutare una ripresa rapida dell’economia del paese. La relazione invita la Commissione a istituire un sistema speciale, in base al quale l’UE, mediante vari aspetti del commercio internazionale, potrà in futuro essere d’aiuto ai paesi che sono stati vittima di disastri naturali. Nel caso specifico del Giappone, la risoluzione del Parlamento europeo propone di sfruttare le opportunità offerte dai mercati dei servizi e degli appalti pubblici internazionali, in particolare in quanto si constata un incremento degli interessi dell’UE e degli Stati membri in tali aree. Sussistono ancora molti ostacoli agli appalti pubblici e ai servizi commerciali, dovuti a normative nazionali legittime, e la relazione si propone di eliminare tali ostacoli tentando di comprendere i metodi alla base dei sistemi di reciproco adeguamento. La relazione richiama tuttavia l’attenzione sul fatto che i problemi degli investimenti e degli scambi di servizi devono essere sollevati in tutte le discussioni commerciali con il Giappone, garantendo che l’apertura del mercato non comprometta né le norme europee né quelle giapponesi in materia di tutela dei servizi pubblici, dell’ambiente e della diversità culturale.</p>
    </intervention>
    <intervention id="3-390-000" speaker_id="29074" name="Vito BONSIGNORE" is_mep="True" mode="written" nationality="Italy" birth_date="03-07-1943" birth_place="Bronte" p_group="Group of the European People's Party (Christian Democrats) - Vice" m_state="IT">
      <p sl="it">Ho votato positivamente alla proposta di risoluzione congiunta sulle relazioni commerciali UE-Giappone. Nel 2009 l’Unione europea e il Giappone hanno rappresentato circa il 20% dell’economia mondiale e nel 2010 l’importo degli scambi commerciali bilaterali ha raggiunto 120 miliardi di euro. Alla luce di tali numeri, ritengo urgente e necessario avviare i negoziati per gli accordi di libero scambio per incoraggiare una più stretta collaborazione tra i due partner commerciali e offrire la possibilità di affrontare insieme sfide comuni, come la crisi economica mondiale e l’incessante ascesa politica ed economica della Cina.</p>
      <p sl="it">Il presupposto per l’avvio dei negoziati e per il rafforzamento delle relazioni commerciali rimane l’obbligo, per il Giappone, della rimozione degli ostacoli non tariffari e degli ostacoli relativi all’accesso agli appalti pubblici giapponesi. In questa fase preliminare, sarebbe opportuno che la Commissione si concentrasse, inoltre, sulla rimozione delle barriere che ostacolano le PMI europee.</p>
    </intervention>
    <intervention id="3-390-250" speaker_id="96856" name="George Sabin CUTAȘ" is_mep="True" mode="written" nationality="Romania" birth_date="23-02-1968" birth_place="Bacău" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Durante la votazione sulle relazioni commerciali UE-Giappone, ho deciso di esprimermi a favore della risoluzione presentata dal gruppo politico a cui appartengo. Tale risoluzione ha posto l’accento sulla necessità di abolire le barriere non tariffarie a cui è soggetto il mercato giapponese e di deregolamentare l’accesso al mercato degli appalti pubblici giapponesi prima di firmare un accordo di libero scambio con questo paese.</p>
    </intervention>
    <intervention id="3-390-500" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Le relazioni commerciali tra i paesi europei e il Giappone risalgono a diversi secoli fa e si sono intensificate a partire dalla fine della Seconda guerra mondiale.</p>
      <p sl="pt">Il Giappone è stato una delle storie di successo più ragguardevoli della storia mondiale in termini di ripresa economica e sociale, e oggi è un paese rispettato e degno di ammirazione. I tragici eventi che hanno colpito il paese ci impongono di mostrare solidarietà nei confronti dei nostri partner. La tenacia e il coraggio dimostrati da questo popolo nonostante le difficoltà dovrebbero essere fonte d’ispirazione per un’Europa che spesso sembra troppo assorbita da se stessa e non è sempre sufficientemente consapevole di quanto accade al di fuori dei propri confini.</p>
      <p sl="pt">Ritengo che entrambe le parti avrebbero molto da guadagnare da un accordo di libero scambio (ALS) che rafforzerebbe le loro relazioni commerciali ed eliminerebbe le barriere che hanno ostacolato ingiustamente tali relazioni. Deploro che tale obiettivo sembri ancora lontano dal realizzarsi e auspico che Europa e Giappone perseverino negli sforzi per conseguirlo.</p>
    </intervention>
    <intervention id="3-390-750" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">La proposta di risoluzione del Parlamento europeo riguarda un accordo di libero scambio (ALS) tra l’Unione europea e il Giappone, la terza economia del mondo in termini di prodotto interno lordo (PIL). Le relazioni commerciali tra UE e Giappone non sono soltanto importanti per le rispettive economie, sono fondamentali: nel 2009, rappresentavano più di un quarto del PIL globale e oltre il 20 per cento del commercio mondiale. Inoltre, l’UE è il terzo partner commerciale del Giappone. Per queste ragioni, accolgo con favore la relazione. Concordo tuttavia col relatore che l’UE deve pretendere dal Giappone, tra le altre cose, l’abolizione delle barriere tariffarie e degli ostacoli agli appalti pubblici prima di dare inizio ai negoziati. Ritengo inoltre che il Parlamento debba trasmettere un segnale positivo dopo lo tsunami che ha devastato parte della costa giapponese con un’enorme perdita di vite umane e di beni, per non parlare della centrale nucleare di Fukushima.</p>
    </intervention>
    <intervention id="3-391-000" speaker_id="96706" name="João FERREIRA" is_mep="True" mode="written" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">La posizione a cui si ispira tale proposta di risoluzione viene chiarita in maniera sostanziale già nei considerando. Ritiene che il sistema commerciale multilaterale istituito dall’Organizzazione mondiale del commercio (OMC) rappresenti il quadro ideale per regolamentare e promuovere un commercio aperto ed equo e, al contempo, per addivenire a una conclusione soddisfacente dell’Agenda di Doha per lo sviluppo.</p>
      <p sl="pt">Si tratta di una concezione del cosiddetto “libero” commercio quale arma di classe al servizio delle grandi istituzioni finanziarie e imprese, che promuove uno sfruttamento ancora maggiore dei lavoratori e dei popoli. Comprende il dumping sociale, la distruzione della forza produttiva, e anche il dumping ambientale, il degrado dell’ambiente.</p>
      <p sl="pt">Questa politica commerciale e gli accordi attraverso cui si esprime concretamente mancano sempre più di legittimità democratica. Vengono quasi sempre negoziati in segreto, alle spalle dell’opinione pubblica, nel tentativo di coprire il loro impatto economico, sociale e ambientale, e al fine di evitare un dibattito chiaro e informato.</p>
      <p sl="pt">Tale approccio, che va a vantaggio delle grandi aziende, è deleterio per le esigenze della popolazione e dei lavoratori, oltre che essere svantaggioso per le industrie dei paesi UE con le economie più deboli. Pertanto, non possiamo che condannarlo e opporci fermamente ad esso.</p>
    </intervention>
    <intervention id="3-392-000" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">I negoziati col Giappone, volti a rafforzare le relazioni commerciali, non possono essere usati quale arma di classe al servizio delle grandi istituzioni finanziarie e imprese, che promuove uno sfruttamento ancora maggiore dei lavoratori e dei popoli, la distruzione della loro forza produttiva e il degrado dell’ambiente.</p>
      <p sl="pt">L’UE assiste a un deterioramento della propria legittimità democratica dovuto al suo progressivo spostamento verso destra, in quanto negozia accordi commerciali in segreto, senza tenere alcun conto della sovranità dei popoli degli Stati membri; inoltre, tenta di occultare gli enormi impatti economici e sociali delle proprie politiche, e omette di informare, chiarire, discutere o tener conto dell’opinione dei cittadini.</p>
      <p sl="pt">Tale approccio, che va a vantaggio delle grandi aziende, è deleterio per le esigenze della popolazione e dei lavoratori, oltre che essere svantaggioso per le industrie dei paesi UE con le economie più deboli. Continua a tradursi in una perdita di diritti, in disoccupazione e povertà, con un impatto sugli agricoltori piccoli e medi, sui pescatori e sulle piccole e medie imprese (PMI), tutti soggetti che finiscono per diventare delle vittime.</p>
      <p sl="pt">Accecato dal profitto, tale approccio limita la democrazia e la sovranità, e acuisce la dipendenza in paesi, quali il Portogallo, che hanno la necessità di creare occupazione, di produrre e di generare ricchezza per alzare il tenore di vita, paesi che non hanno bisogno di maggiore deindustrializzazione, di meno produzione agricola inferiore e di meno pesca.</p>
    </intervention>
    <intervention id="3-392-500" speaker_id="96693" name="Juozas IMBRASAS" is_mep="True" mode="written" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="lt">Ho accolto con favore il documento in oggetto. in quanto nel 2009 l’UE e il Giappone rappresentavano insieme oltre un quarto del PIL mondiale e più del 20 per cento del commercio mondiale, e considerando che gli investimenti reciproci fra le due economie di Giappone e UE sono rilevanti. Il Consiglio e la Commissione hanno entrambi sottolineato che la capacità del Giappone di eliminare gli ostacoli normativi agli scambi è una condizione preliminare per avviare i negoziati per l’accordo di libero scambio (ALS) UE-Giappone, favorendo così una più stretta integrazione economica tra i due partner commerciali strategici. Il sistema commerciale multilaterale rappresentato dall’OMC rimane di gran lunga il quadro più efficace per pervenire in tutto il mondo a un commercio aperto ed equo. Ritengo che l’Unione europea e il Giappone debbano contribuire a un esito positivo dei negoziati dell’Agenda di Doha per lo sviluppo. L’accordo di libero scambio UE-Giappone non solo porterebbe benefici in termini di un aumento degli scambi bilaterali di beni e servizi, ma favorirebbe anche la cooperazione su priorità orizzontali dell’UE, quali la cooperazione nel campo dell’innovazione, la cooperazione in campo normativo, la lotta contro gli abusi di mercato e infine, non meno importante, la cooperazione sul fronte dei grandi problemi ambientali, ecc.</p>
    </intervention>
    <intervention id="3-393-000" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Se il Giappone dimostrerà una volontà autentica di eliminare le barriere non tariffarie, ritengo che l’UE potrà opportunamente avviare i negoziati col Giappone in vista della sottoscrizione di un accordo di libero scambio.</p>
    </intervention>
    <intervention id="3-394-000" speaker_id="96742" name="Jean-Luc MÉLENCHON" is_mep="True" mode="written" nationality="France" birth_date="19-08-1951" birth_place="Tanger" p_group="Confederal Group of the European United Left - Nordic Green Left" m_state="FR">
      <p sl="fr">A pochissime settimane dalla catastrofe naturale e nucleare del Giappone, la destra giapponese ha avuto la brillante idea di minacciare il governo giapponese. Il suo obiettivo è costringere il Giappone ad abolire tutti gli ostacoli che si frappongono all’accesso delle aziende europee ai suoi contratti pubblici. Non è stata pronunciata una sola parola sul disastro nucleare. Non è stata formulata alcuna proposta di cooperazione per aiutare il paese a uscire da questa situazione. Nemmeno una frase di solidarietà dopo l’unica catastrofe nucleare del Giappone. La destra europea si vergogni!</p>
    </intervention>
    <intervention id="3-394-250" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">Nel 2010 l’importo totale degli scambi commerciali bilaterali tra l’UE e il Giappone, terza maggiore economia nazionale al mondo in termini di PIL, è stato pari a 120 miliardi di euro, essendo il Giappone il sesto maggior partner commerciale per l’UE e l’UE il terzo per il Giappone. Sussiste tuttavia un notevole potenziale commerciale non ancora sfruttato. Pertanto, è necessario rafforzare le relazioni commerciali tra UE e Giappone concentrando gli sforzi sulla rimozione degli ostacoli non tariffari agli scambi e agli investimenti, tra cui numerose norme restrittive e misure di regolamentazione che si applicano all’accesso delle imprese dell’UE al mercato giapponese. In tal modo, l’accordo di libero scambio UE-Giappone potrebbe notevolmente beneficiare entrambe le economie.</p>
    </intervention>
    <intervention id="3-394-375" speaker_id="96999" name="Alexander MIRSKY" is_mep="True" mode="written" nationality="Latvia" birth_date="20-03-1964" birth_place="Vilna" p_group="Group of the Progressive Alliance of Socialists and Democrats in the European Parliament" m_state="LV">
      <p sl="en">Poiché l’UE e il Giappone sono partner commerciali molto stretti, rappresentano oltre il 20 per cento del commercio mondiale, ma i volumi commerciali non sono ingenti come si potrebbe pensare. Le esportazioni dell’UE in Giappone, quale rapporto del PIL del Giappone, ammontano a meno del 2 per cento, ben al di sotto del rapporto negli altri mercati principali dell’UE (USA, Cina, Corea e India). Sussiste pertanto un ingente potenziale economico non ancora sfruttato, che potrebbe essere esplorato rafforzando i legami commerciali tra i due blocchi. I negoziati dovrebbero puntare ad accentuare i movimenti bilaterali. Non è accettabile che vi sia uno scambio non paritario di merci tra UE e Giappone. Ho votato a favore.</p>
    </intervention>
    <intervention id="3-394-500" speaker_id="96783" name="Wojciech Michał OLEJNICZAK" is_mep="True" mode="written" nationality="Poland" birth_date="10-04-1974" birth_place="Łowicz" p_group="Group of the Progressive Alliance of Socialists and Democrats in the European Parliament" m_state="PL">
      <p sl="it">Oggi il Parlamento europeo ha adottato una risoluzione sulle relazioni commerciali UE-Giappone. Il documento sottolinea il fatto che Unione europea e Giappone sono partner commerciali reciprocamente molto importanti. La risoluzione prende in esame il sistema dell’OMC e il fatto che nel 2009, ad esempio, l’UE e il Giappone rappresentavano insieme oltre un quarto del PIL mondiale, mentre nel 2010 l’importo totale degli scambi commerciali bilaterali tra le due regioni è stato pari a 120 miliardi di euro.</p>
      <p sl="it">La risoluzione sottolinea inoltre che l’UE è decisamente a favore della conclusione di un accordo di libero scambio con il Giappone, ma che, affinché ciò avvenga, il Giappone deve abolire le barriere non tariffarie ed eliminare tutti gli ostacoli che si frappongono allo sviluppo della cooperazione. Rileva inoltre – e lo considero un aspetto molto importante della cooperazione UE-Giappone – che andrebbe dedicata particolare attenzione alla protezione ambientale durante il processo negoziale, e che andrebbero promosse misure per contrastare i cambiamenti climatici e mantenere gli standard ambientali e sociali. Viene inoltre richiamata l’attenzione sul recente disastro nucleare, che non è ancora completamente sotto controllo. Di conseguenza, non è ancora possibile valutare appieno la portata della crisi che ha colpito il Giappone, e non è giustificabile accelerare i negoziati di un accordo di libero scambio. Al momento, al Giappone occorrono aiuti concreti.</p>
    </intervention>
    <intervention id="3-394-750" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Il sistema commerciale multilaterale basato su norme istituito dall’OMC rappresenta il quadro più adatto per regolamentare e promuovere un commercio aperto ed equo, e l’UE è favorevole al coinvolgimento dei paesi in via di sviluppo nel sistema commerciale internazionale. Al contempo, gli accordi bilaterali quali quello attualmente esame rappresentano meccanismi specifici che possono essere utili per il conseguimento dei suddetti obiettivi. Ho votato a favore della risoluzione sulle relazioni commerciali tra UE e Giappone, in quanto sono convinta che l’accordo di libero scambio (ALS) UE-Giappone possa rivelarsi vantaggioso per entrambe le economie. Di fatto, il commercio aperto ed equo è un potente strumento per creare più crescita e benessere sociale, sfruttando i vantaggi comparativi di ciascuna delle due economie e le potenziali sinergie derivanti da una maggiore integrazione economica e nuovi input per un’economia basata sulla conoscenza. Ciò significa dare impulso al mercato UE-Giappone che, nel suo complesso, rappresenta già più di un quarto del prodotto interno lordo (PIL) e oltre il 20 per cento del commercio mondiale.</p>
    </intervention>
    <intervention id="3-395-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="it">Il nostro gruppo non ha sottoscritto né appoggiato la risoluzione, e ne ha presentata una propria in cui, tra le altre cose, rileva quanto segue: “1. esprime piena solidarietà per il coraggio e la determinazione con cui il popolo giapponese sta affrontando le catastrofi avvenute l’11 marzo e le relative terribili conseguenze e invita la Commissione e gli Stati membri a intervenire in aiuto del Giappone, con tutti i mezzi possibili, per la ricostruzione della vita sociale ed economica del paese; 2. ritiene che la continuità e il consolidamento delle attuali relazioni commerciali tra l’UE e il Giappone possano svolgere, a tale riguardo, un ruolo importante e invita la Commissione a concentrare tutti i suoi sforzi per garantire che ciò avvenga; 3. ritiene che il sistema commerciale multilaterale rappresentato dall’OMC costituisca il quadro di gran lunga più efficace per il conseguimento di regole commerciali giuste ed eque a livello mondiale”.</p>
    </intervention>
    <intervention id="3-396-000" speaker_id="97196" name="Oreste ROSSI" is_mep="True" mode="written" nationality="Italy" birth_date="24-03-1964" birth_place="Alessandria" p_group="Europe of freedom and democracy Group" m_state="IT">
      <p sl="it">Il testo sulle relazioni commerciali tra UE-Giappone ci vede favorevoli in quanto pur essendo un paese terzo, il Giappone garantisce tutela e rispetto dei lavoratori e dell’economia globale. Ridurre e semplificare le regole, rendendo più semplici scambi commerciali aperti ed equi, non può che migliorare i rapporti con l’Europa. Gli investimenti reciproci fra le due economie sono pari a 200 miliardi di euro l’anno: l’UE é il terzo partner commerciale per il Giappone e il Giappone é a sua volta il sesto partner per l’UE. Nella relazione si chiede anche di valutare l’eventuale impatto negativo che tali scelte potrebbero comportare, ma sicuramente si considera che la rimozione degli ostacoli agli scambi e agli investimenti non possa che essere positiva. Il nostro voto é quindi favorevole al testo di relazione.</p>
    </intervention>
    <intervention id="3-396-500" speaker_id="96660" name="Niki TZAVELA" is_mep="True" mode="written" nationality="Greece" birth_date="30-06-1947" birth_place="Lamia" p_group="Europe of freedom and democracy Group - Vice" m_state="GR">
      <p sl="el">Ho votato a favore dell’interrogazione orale sulle relazioni commerciali tra UE e Giappone, poiché il Giappone è uno dei maggiori investitori nell’Unione europea. Inoltre, il Giappone è il settimo destinatario più importante delle esportazioni europee. Proseguire il nostro dialogo col Giappone costituisce una mossa interamente condivisibile. Se riusciremo ad appianare le nostre divergenze, offriremo un contributo notevole a entrambe le economie. Dobbiamo inoltre concentrarci sulla riduzione delle tariffe e sulle misure normative che le accompagnano.</p>
    </intervention>
    <intervention id="3-396-625" speaker_id="96774" name="Jarosław WAŁĘSA" is_mep="True" mode="written" nationality="Poland" birth_date="13-09-1976" birth_place="Gdańsk" p_group="Group of the European People's Party (Christian Democrats)" m_state="PL">
      <p sl="pl">Condivido pienamente lo sviluppo della cooperazione commerciale tra Unione europea e Giappone, che dovrebbe tradursi nella conclusione di un accordo bilaterale di libero scambio. Il fatto che nel 2010 l’importo totale degli scambi commerciali bilaterali tra l’UE e il Giappone sia stato pari a 120 miliardi di euro dimostra che si tratta di due partner vicendevolmente molto importanti. Il Giappone è il sesto maggior partner commerciale per l’UE e l’UE il terzo per il Giappone. Gli investimenti reciproci fra le due economie di Giappone e UE sono pertanto rilevanti, con un volume complessivo di investimenti diretti esteri pari a 200 miliardi di euro nel 2009. Altrettanto importante è rilevare che la crescita economica rapida dei paesi in via di sviluppo (BRIC), il rallentamento economico causato dalla crisi finanziaria globale e l’esigenza impellente di avere accesso a materie prime e fonti di energia rinnovabili sono sfide assolutamente imprescindibili che accomunano entrambe le parti e rendono i negoziati ancor più necessari.</p>
      <p sl="pl">Nella documentazione relativa al tema della risoluzione, sia il Consiglio sia la Commissione hanno dichiarato che una condizione preliminare per avviare i negoziati è che il Giappone abolisca le barriere normative al commercio, in particolare le barriere non tariffarie, che limitano significativamente l’accesso al mercato giapponese degli imprenditori europei. Credo che dovremmo accelerare il processo ai livelli decisionali più elevati, in modo da intensificare le relazioni commerciali tra questi due partner strategici.</p>
    </intervention>
    <intervention id="3-396-750" speaker_id="96778" name="Artur ZASADA" is_mep="True" mode="written" nationality="Poland" birth_date="05-06-1969" birth_place="Zielona Góra" p_group="Group of the European People's Party (Christian Democrats)" m_state="PL">
      <p sl="pl">La volontà del Giappone di avviare negoziati bilaterali su un’area di libero commercio con l’Unione europea ci offre l’occasione di intensificare i rapporti politici e di incrementare i vantaggi economici, sia per l’UE sia per il Giappone. Poiché il Giappone occupa soltanto il sesto posto tra i partner commerciali più importanti dell’Unione europea, il potenziale di cooperazione tra questo paese e l’UE nel campo del commercio e degli investimenti non è ancora stato sfruttato appieno. L’ostacolo principale che impedisce sempre più spesso alle aziende europee di accedere al mercato giapponese sono le barriere non tariffarie. In veste di membro della commissione per i trasporti e il turismo, sono certo che il settore dell’aviazione rappresenta uno dei comparti in cui una cooperazione commerciale e per la ricerca e sviluppo potrebbe sortire effetti benefici reciproci per le economie sia europea sia giapponese. Reputo che il settore dell’aeronautica possa diventare uno dei modelli di cooperazione tra UE e Giappone.</p>
    </intervention>
    <intervention id="3-397-500" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Voto a favore della proposta. Considerando la portata delle minacce e la superficie forestale complessiva dell’UE, il finanziamento a favore delle foreste della PAC a titolo del secondo pilastro dovrebbe essere incrementato, in funzione dell’esistenza di piani forestali nazionali e di piani di gestione operativa che comprendano la strategia per la biodiversità dell’UE e le lunghe tempistiche dei progetti forestali della gestione sostenibile delle foreste. L’ammissibilità dovrebbe essere estesa agli attori pubblici e ai gruppi di produttori, passando a una remunerazione zonale e comprendendo interventi di conservazione in-situ ed ex-situ. Una gestione sostenibile delle foreste attiva dovrebbe avere un ruolo di primo piano e prioritario nella ricerca e nella pratica, e dovrebbe inoltre tenere in considerazione la proprietà pubblica del 40 per cento delle foreste dell’UE. La conservazione delle specie e le pratiche di vivaio dovrebbero essere estese per comprendere le specie microbiche e fungine associate. Dovrebbe essere attivamente incoraggiata la ricerca in situ sulle simbiosi micorriziche. I pagamenti per i servizi ecosistemici dovrebbero essere formalizzati in previsione delle prossime prospettive finanziarie, basandosi sul successo dei progetti per le foreste e l’acqua. L’adattamento e la resilienza delle foreste dovrebbe ricevere un’attenzione particolare nella creazione di un fondo per l’adeguamento dell’UE.</p>
    </intervention>
    <intervention id="3-399-187" speaker_id="28276" name="Laima Liucija ANDRIKIENĖ" is_mep="True" mode="written" nationality="Lithuania" birth_date="01-01-1958" birth_place="Druskininkai" p_group="Group of the European People's Party (Christian Democrats)" m_state="LT">
      <p sl="lt">Mi sono espressa a favore di questa risoluzione sul Libro verde della Commissione “La protezione e l’informazione sulle foreste nell’UE: preparare le foreste ai cambiamenti climatici”. Il Parlamento europeo ha approvato le disposizioni illustrate nel Libro verde, ma la strategia forestale dell’UE dovrebbe essere rafforzata, con l’obiettivo di migliorare la gestione e la conservazione delle foreste. Tale strategia dovrebbe essere mirata sia alla protezione delle foreste sia allo sfruttamento sostenibile delle risorse di legname, in quanto le foreste offrono delle soluzioni per il problema dei cambiamenti climatici. Va sottolineato che, conformemente al principio di sussidiarietà, la strategia forestale dovrebbe continuare a essere in primo luogo di competenza degli Stati membri, ma l’Unione europea dovrebbe agire sostenendo, coordinando e completando gli interventi di politica forestale degli Stati membri, tenendo conto delle diverse condizioni a livello regionale. L’obiettivo di tale politica è di assicurare lo sviluppo sostenibile delle foreste, contribuendo nel contempo a migliorare la qualità della vita dei cittadini europei nonché a promuovere lo sviluppo delle zone rurali.</p>
    </intervention>
    <intervention id="3-398-000" speaker_id="96702" name="Elena Oana ANTONESCU" is_mep="True" mode="written" nationality="Romania" birth_date="30-12-1979" birth_place="Târgovişte" p_group="Group of the European People's Party (Christian Democrats)" m_state="RO">
      <p sl="ro">Le foreste rappresentano la principale riserva di carbonio e svolgono quindi un ruolo fondamentale nella lotta ai cambiamenti climatici. Le foreste e i terreni boschivi coprono oltre il 42 per cento della superficie dell’UE. Le foreste costituiscono biosfere che immagazzinano il carbonio e sono particolarmente importanti per la conservazione dell’ambiente e la protezione dalle catastrofi naturali, tutti elementi che rivestono una grande importanza non solo per la qualità della vita dei cittadini europei, ma anche per l’agricoltura e lo sviluppo rurale. Mi preme sottolineare che la gestione sostenibile delle foreste è d’importanza fondamentale per consentire all’Unione europea di realizzare i propri obiettivi climatici e per catturare l’anidride carbonica nell’atmosfera.</p>
      <p sl="ro">Inoltre, le imprese del settore forestale forniscono circa 2 milioni di posti di lavoro, contribuendo alla crescita economica e alla creazione di posti di lavoro. Ho votato a favore della relazione, in quanto ritengo che l’Unione europea debba rafforzare la propria strategia per il miglioramento della gestione sostenibile e della conservazione delle foreste.</p>
    </intervention>
    <intervention id="3-399-000" speaker_id="28114" name="Liam AYLWARD" is_mep="True" mode="written" nationality="Ireland" birth_date="27-09-1952" birth_place="Kilkenny" p_group="Group of the Alliance of Liberals and Democrats for Europe" m_state="IE">
      <p sl="ga">Il settore forestale dà lavoro a milioni di persone nell’UE, tra cui imprenditori, agricoltori e 16 milioni di proprietari silvicoli. Al momento, si contano 2 milioni di persone impiegate nel settore forestale nell’UE, soprattutto in piccole e medie imprese, e il settore produce utili per €300 miliardi l’anno. Si stima che il settore industriale irlandese da solo dia lavoro a 16 000 persone. Le industrie forestali contribuiscono alla crescita economica, creano opportunità di crescita e occupazione nelle aree rurali, e incoraggiano lo svoluppo rurale mediante le industrie locali e le opportunità nel settore del turismo. Le foreste rappresentano una risorsa preziosa per il settore agricolo, l’ambiente e la biodiversità, soprattutto per gli ecosistemi che contengono, la fertilità del suolo e la protezione dall’erosione dello stesso. Sussistono importanti opportunità di sviluppo associate al settore forestale europeo in termini di cattura del carbonio e di pozzi di assorbimento del carbonio. Accolgo con favore le affermazioni della relazione riguardo il riconoscimento dell’importanza del settore forestale in termini socioeconomici e ambientali e la richiesta alla Commissione di adottare un approccio coerente per aiutare il settore a realizzare il suo pieno potenziale.</p>
    </intervention>
    <intervention id="3-399-125" speaker_id="96680" name="Zigmantas BALČYTIS" is_mep="True" mode="written" nationality="Lithuania" birth_date="16-11-1953" birth_place="Šilutė" p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">Ho votato a favore della relazione. Le foreste e i terreni boschivi coprono oltre il 42 per cento della superficie dell’UE. Le imprese del settore forestale, con un fatturato superiore ai 300 miliardi di euro, forniscono circa 2 milioni di posti di lavoro, soprattutto nelle comunità rurali, contribuendo alla crescita economica, alla creazione di posti di lavoro e alla prosperità mediante la fornitura del legname e le opportunità nel settore del turismo. Le foreste dell’UE sono esposte a minacce ingenti riconducibili ai cambiamenti climatici, alle infestazioni di nuovi parassiti, al rischio crescente di incendi (soprattutto nella regione del Mediterraneo), e all’attività umana (domanda crescente di biomassa legnosa da parte del settore energetico), che sta provocando la deforestazione. Concordo sul fatto che la Commissione e gli Stati membri debbano intensificare gli sforzi volti a conseguire gli obiettivi ambientali e di qualità della vita del piano d’azione UE per le foreste, la cui attuazione è al momento in ritardo. Inoltre, la strategia forestale dell’UE e il piano d’azione per le foreste devono essere aggiornati per includere la dimensione dei cambiamenti climatici e aspetti più ampi della protezione delle foreste.</p>
    </intervention>
    <intervention id="3-399-250" speaker_id="28214" name="Jean-Luc BENNAHMIAS" is_mep="True" mode="written" nationality="France" birth_date="02-12-1954" birth_place="Paris" p_group="Group of the Alliance of Liberals and Democrats for Europe" m_state="FR">
      <p sl="fr">La sfida che consiste nel conciliare con successo le politiche forestali dell’Europa meridionale e settentrionale in modo da avere un approccio coerente a livello di UE è tutt’altro che semplice. Tuttavia, adottando la presente relazione, abbiamo sottolineato l’esigenza di un impegno più forte nei confronti della protezione ambientale nella politica forestale. Abbiamo anche posto l’accento sulla sfida per le nostre foreste rappresentata dai cambiamenti climatici. Pur non essendo certo della necessità di un’iniziativa legislativa che ponga un vincolo di inedificabilità sui terreni devastati da incendi, sono a favore della discussione di soluzioni solide e a lungo termine che contribuiscano ad arginare questo fenomeno terribile degli incendi di natura dolosa appiccati per liberare terreni e renderli edificabili.</p>
    </intervention>
    <intervention id="3-399-500" speaker_id="96681" name="Vilija BLINKEVIČIŪTĖ" is_mep="True" mode="written" nationality="Lithuania" birth_date="03-03-1960" birth_place="Linkuva" m_state="LT">
      <p sl="lt">Ho votato a favore della relazione, in quanto illustra la reazione del Parlamento al Libro verde pubblicato dalla Commissione e teso ad avviare una consultazione pubblica sulla protezione delle foreste e a preparare queste ultime ai cambiamenti climatici in tutta l’Unione europea. Nella relazione, il Parlamento accoglie con favore il Libro verde della Commissione e chiede un aggiornamento della strategia dell’UE per le foreste, che tenga contemporaneamente conto dell’applicazione dei principi di sussidiarietà e proporzionalità e includa la dimensione dei cambiamenti climatici e aspetti più ampi della protezione delle foreste. Il Parlamento ribadisce inoltre la propria posizione sulla necessità di incrementare i livelli di finanziamento a favore delle misure di protezione delle foreste mediante il pilastro sullo sviluppo rurale della politica agricola comune, in particolare alla luce delle nuove sfide correlate ai cambiamenti climatici. Tra le altre possibili fonti di finanziamento, la relazione propone inoltre di valutare l’eventualità di pagare le aziende per i servizi ecosistemici mediante i quali le stesse contribuiscono alla conservazione della biodiversità e alla protezione delle foreste. Tra le molte altre misure, tra cui il rafforzamento del coordinamento a livello comunitario e lo scambio di informazioni tra gli Stati membri, la Commissione viene inoltre esortata a valutare l’opportunità di presentare una proposta legislativa che ponga un vincolo di inedificabilità sui terreni devastati da incendi di cui sia stata accertata la natura dolosa.</p>
    </intervention>
    <intervention id="3-400-000" speaker_id="39722" name="Sebastian Valentin BODU" is_mep="True" mode="written" nationality="Romania" birth_date="07-12-1970" birth_place="Constanţa" p_group="Group of the European People's Party (Christian Democrats)" m_state="RO">
      <p sl="ro">Il piano d’azione per le foreste adottato nel 2006 stabiliva quattro obiettivi importanti. Tuttavia, non tutti hanno ricevuto pari attenzione, come indicato nella valutazione intermedia dell’attuazione del piano. Le principali carenze riguardano il miglioramento della protezione e della conservazione della biodiversità e indicano che il 66 per cento degli habitat forestali si trova in uno stato non adeguato. In pratica, nelle conclusioni si legge che mentre l’attenzione si è concentrata soprattutto sul miglioramento della competitività a lungo termine, gli obiettivi della protezione dell’ambiente, del miglioramento della qualità della vita e della promozione del coordinamento e della comunicazione non hanno ravvisato progressi sufficienti. Le foreste forniscono sostentamento a milioni di lavoratori, imprenditori e a 16 milioni di proprietari di foreste. Le industrie della filiera silvicola dell’UE forniscono lavoro a oltre 2 milioni di persone, principalmente in PMI, e hanno un fatturato di 300 miliardi di euro. Inoltre, nella gestione delle foreste sono impiegate più di 350 000 persone.</p>
      <p sl="ro">Da questo punto di vista, è importante perseguire gli obiettivi illustrati nelle strategie per le foreste. Questo fatto, unito ai cambiamenti climatici, fornisce una giustificazione sufficiente per mobilitare tutti gli Stati membri dell’UE e intraprendere sforzi analoghi e coerenti per gestire le foreste dell’Unione. Tale azione dev’essere accompagnata da adeguamenti delle politiche per l’energia, l’industria, il commercio, la ricerca e la coesione, compresa la politica regionale e il Fondo di solidarietà.</p>
    </intervention>
    <intervention id="3-400-500" speaker_id="96867" name="Maria da Graça CARVALHO" is_mep="True" mode="written" nationality="Portugal" m_state="PT">
      <p sl="pt">Le ampie aree boschive d’Europa creano notevoli opportunità commerciali e occupazionali nell’UE. Tenuto conto di ciò e dell’importanza di queste aree verdi per l’ambiente, considero essenziale l’adozione di misure che combattano gli effetti negativi dei cambiamenti climatici registrati negli ultimi anni a livello globale. è cruciale per salvaguardare le foreste europee, con tutti i vantaggi che ciò potrebbe comportare. Accolgo pertanto con favore l’iniziativa della Commissione sotto forma di un Libro verde sulla protezione delle foreste. Per intervenire efficacemente, è necessario comprendere adeguatamente i danni subiti ultimamente dalle nostre foreste a causa della nuova situazione climatica a livello globale, soprattutto in termini di tempeste, livelli più elevati di rischio di incendi, infestazioni di parassiti e malattie fungine.</p>
    </intervention>
    <intervention id="3-400-750" speaker_id="1892" name="Carlos COELHO" is_mep="True" mode="written" nationality="Portugal" birth_date="20-05-1960" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Le foreste e i terreni boschivi coprono oltre il 42 per cento della superficie dell’UE. Benché ogni anno circa 500 000 ettari di foresta nell’UE spariscano a causa degli incendi boschivi e del disboscamento illegale, la tendenza a lungo termine ad un aumento della copertura forestale nell’Unione europea è stabile.</p>
      <p sl="pt">Sebbene la politica forestale sia in primo luogo di competenza degli Stati membri, spetta tuttavia all’UE coordinare e completare le iniziative e i programmi forestali degli Stati membri, conferendo loro valore aggiunto e definendo una strategia europea comune e un piano d’azione. L’intensificazione della tutela delle foresta dovrebbe far parte delle strategie comunitarie e degli Stati membri, soprattutto alla luce di fenomeni climatici estremi quali incendi e inondazioni, frane e desertificazione.</p>
      <p sl="pt">Sostengo pertanto la creazione di nuovi strumenti e l’incremento dei finanziamenti a favore di misure volte a proteggere il patrimonio boschivo dell’UE, soprattutto per affrontare le nuove sfide che scaturiscono dai cambiamenti climatici. Altrettanto indispensabili sono le informazioni sulle risorse boschive, sullo stato delle foreste e l’impatto dei cambiamenti climatici, al fine di garantire che ogni decisione presa in questo campo produca i maggiori vantaggi socioeconomici e ambientali possibili.</p>
    </intervention>
    <intervention id="3-400-875" speaker_id="95281" name="Viorica DĂNCILĂ" is_mep="True" mode="written" nationality="Romania" birth_date="16-12-1963" birth_place="Roşiori de Vede" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">La rilevanza economica, sociale e ambientale delle foreste a livello internazionale, europeo, regionale e nazionale è generalmente nota e legittimata, in una certa misura, dagli accordi internazionali e dai relativi programmi di cooperazione e finanziamento. I cambiamenti climatici esercitano un impatto ingente sulle foreste di ogni regione europea, ma con intensità diversa. Qualsiasi riforma che interessi l’approccio delle politiche comunitarie alle foreste non deve limitarsi alle sfide rappresentate dai cambiamenti climatici, bensì tener conto di tutti gli aspetti relativi al contributo delle foreste allo sviluppo sostenibile a livello regionale, europeo e globale. Un altro aspetto riguarda gli strumenti e i programmi comunitari a sostegno del settore forestale, che sono molto sottodimensionati rispetto a quelli applicati in altri settori di attività e alla luce del contributo attuale e futuro offerto dalle foreste al raggiungimento degli obiettivi di sviluppo sostenibile. Tuttavia, qualsiasi riforma che interessi l’approccio delle politiche comunitarie alle foreste non deve limitarsi alle sfide rappresentate dai cambiamenti climatici, bensì tener conto di tutti gli aspetti relativi al contributo delle foreste allo sviluppo sostenibile dell’ambiente, dell’economia rurale, eccetera a livello regionale, europeo e globale.</p>
    </intervention>
    <intervention id="3-402-000" speaker_id="4347" name="Christine DE VEYRAC" is_mep="True" mode="written" nationality="France" birth_date="06-11-1959" birth_place="Toulouse" p_group="Group of the European People's Party (Christian Democrats)" m_state="FR">
      <p sl="fr">La relazione Arsenis testimonia l’interesse del Parlamento europeo nei confronti della politica forestale. Il suo contenuto sottolinea la necessità di pianificare risorse finanziarie future sufficienti e ambiziose per l’industria forestale e silvicola. Appoggio pertanto l’adozione di questo testo e, al contempo, rinnovo il mio sostegno a favore dell’approvazione di uno strumento finanziario specifico per la protezione delle foreste dell’UE.</p>
    </intervention>
    <intervention id="3-401-000" speaker_id="96914" name="Anne DELVAUX" is_mep="True" mode="written" nationality="Belgium" birth_date="20-10-1970" birth_place="Liège" p_group="Group of the European People's Party (Christian Democrats)" m_state="BE">
      <p sl="fr">Le foreste coprono oltre il 42 per cento della superficie dell’UE. Le industrie della filiera silvicola forniscono lavoro a oltre 2 milioni di persone, principalmente in PMI, e hanno un fatturato di 300 miliardi di euro. Nella gestione delle foreste sono impiegate 350 000 persone. Nell’UE il rapporto tra abbattimento e incremento è stabile al 60 per cento circa, ma si prevede che il rapporto aumenterà in molti paesi fino a oltre il 100 per cento, causando un calo delle risorse forestali in crescita dopo il 2010.</p>
      <p sl="fr">Sono convinta che la gestione sostenibile delle foreste sia essenziale per mantenere la capacità delle foreste dell’Unione di adempiere alle loro funzioni economiche, ecologiche e sociali. Per questo ho invitato la Commissione a presentare proposte a integrazione del regolamento UE n. 995/2010 concernente il legname per garantire che il legname e i prodotti da esso derivati collocati sul mercato europeo provengano tutti da foreste gestite in modo sostenibile. La Commissione e gli Stati membri devono rendere obbligatoria la gestione sostenibile delle foreste nell’Unione europea</p>
    </intervention>
    <intervention id="3-403-000" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Mi sono espressa a favore della relazione “preparare le foreste ai cambiamenti climatici”. Alla luce del potenziale delle foreste in termini di mitigazione e adattamento ai cambiamenti climatici, nonché del loro valore economico, sociale e ambientale, occorre rafforzare la politica comunitaria nel settore dello sviluppo sostenibile e della conservazione delle foreste, in particolare la legislazione in materia di prevenzione e gestione del rischio di incendi boschivi.</p>
    </intervention>
    <intervention id="3-404-000" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Le foreste e gli altri terreni boschivi coprono oltre il 42 per cento della superficie dell’UE. Le foreste forniscono lavoro a oltre 2 milioni di persone, principalmente in piccole e medie imprese (PMI), e hanno un fatturato di 300 miliardi di euro. Tali dati rispecchiano l’esigenza fondamentale di una politica europea efficace in materia di foreste, il loro utilizzo e la loro sostenibilità, non solo in termini ambientali, ma anche come risorsa economica chiave.</p>
      <p sl="pt">Parlando di protezione delle foreste quale risorsa economica e ambientale, non posso non ricordare, da portoghese, che la lotta agli incendi boschivi – che hanno ripetutamente devastato il mio paese – deve essere una priorità assoluta per qualsivoglia politica europea nel settore.</p>
      <p sl="pt">Per quanto riguarda i programmi forestali nazionali, pur appoggiando appieno la loro creazione, mi preme richiamare l’attenzione sulle loro carenze. I programmi forestali nazionali devono diventare una realtà e raggiungere davvero le foreste, per essere veramente efficaci come desideriamo che siano.</p>
    </intervention>
    <intervention id="3-404-500" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="it">la relazione riguarda il Libro verde della Commissione concernente la protezione e l’informazione sulle foreste nell’UE: preparare le foreste ai cambiamenti climatici. Le foreste e i terreni boschivi coprono oltre il 42 per cento della superficie dell’UE e costituiscono un’importante fonte di reddito, con un fatturato superiore ai 300 miliardi di euro e la fornitura di circa 2 milioni di posti di lavoro. Inoltre, le foreste sono essenziali per tutti noi e fanno parte della nostra identità. Di recente abbiamo alla minaccia rappresentata da catastrofi e intemperie per le foreste. Se non ci fossero le foreste, le conseguenze dei cambiamenti climatici sarebbero ancor più gravi. Eppure, malgrado la loro importanza, non hanno ricevuto gli investimenti finanziari che meritano.</p>
      <p sl="it">Accolgo con favore l’adozione di questa relazione, che pone l’accento sulla negligenza di cui è stato vittima questo settore, e chiede il riconoscimento e la valorizzazione della diversità delle specie esistenti nell’UE, nonché della necessità di attuare una politica forestale moderna e attiva che sappia sfruttare il settore della biomassa e dei crediti del carbonio, nonché quello delle attività tradizionali.</p>
    </intervention>
    <intervention id="3-405-000" speaker_id="96706" name="João FERREIRA" is_mep="True" mode="written" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">Le foreste e gli altri terreni boschivi dell’UE coprono più del 42 per cento della superficie dell’UE e forniscono sostentamento a milioni di lavoratori. La conservazione del patrimonio boschivo rappresenta un contributo importante al benessere delle popolazioni, oltre a creare posti di lavoro nelle aree rurali. Va di pari passo con la prevenzione degli incendi boschivi, disastri che decimano ogni anno superfici boschive estese dell’Europa meridionale, in particolare in Portogallo. è indispensabile dare seguito alle raccomandazioni sulla prevenzione delle catastrofi naturali adottate di recente in questa sede.</p>
      <p sl="pt">La relazione adotta un approccio di ampio respiro alla questione delle foreste, e si concentra su determinati aspetti da noi ritenuti importanti. Occorre tuttavia passare dalla teoria alla pratica, soprattutto quando si tratta di mobilizzare risorse finanziarie sufficienti attraverso i programmi e le misure europee di sostegno al fine di monitorare lo stato ecologico e fitosanitario delle foreste e, laddove necessario, la loro riclassificazione, compreso il rimboschimento.</p>
      <p sl="pt">Bisogna inoltre dotare Natura 2000 dei mezzi finanziari necessari alla sua gestione e al perseguimento efficace dei suoi obiettivi, ricordando che copre molte superfici boschive. Inoltre, è essenziale riconoscere la diversità degli ecosistemi forestali europei e la multifunzionalità di molti di essi, quali ad esempio i pascoli agroforestali del montado mediterraneo.</p>
    </intervention>
    <intervention id="3-406-000" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">La relazione adotta un approccio di ampio respiro alla questione delle foreste, e si concentra su determinati aspetti da noi ritenuti importanti. Occorre tuttavia passare dalla teoria alla pratica, soprattutto quando si tratta di mobilizzare risorse finanziarie sufficienti attraverso i programmi e le misure europee di sostegno al fine di monitorare lo stato ecologico e fitosanitario delle foreste e, laddove necessario, la loro riclassificazione, compreso il rimboschimento. Bisogna inoltre dotare Natura 2000 dei mezzi finanziari necessari alla sua gestione e al perseguimento efficace dei suoi obiettivi.</p>
      <p sl="pt">Le foreste e gli altri terreni boschivi dell’UE coprono più del 42 per cento della superficie dell’UE e forniscono sostentamento a milioni di lavoratori. La conservazione del patrimonio boschivo rappresenta un contributo importante al benessere delle popolazioni, oltre a creare posti di lavoro nelle aree rurali. Va di pari passo con la prevenzione degli incendi boschivi, disastri che decimano ogni anno superfici boschive estese dell’Europa meridionale, in particolare in Portogallo. è indispensabile dare seguito alle raccomandazioni sulla prevenzione delle catastrofi naturali adottate di recente in questa sede.</p>
      <p sl="pt">Inoltre, è essenziale riconoscere la diversità degli ecosistemi forestali europei e la multifunzionalità di molti di essi, quali ad esempio i pascoli agroforestali del montado mediterraneo.</p>
    </intervention>
    <intervention id="3-407-000" speaker_id="23868" name="Monika BEŇOVÁ" is_mep="True" mode="written" nationality="Slovakia" birth_date="15-08-1968" birth_place="Bratislava" m_state="SK">
      <p sl="en">Le foreste e gli altri terreni boschivi dell’UE coprono più del 42 per cento della superficie dell’UE, e forniscono sostentamento a milioni di lavoratori, imprenditori e a 16 milioni di proprietari di foreste. Le industrie della filiera silvicola forniscono lavoro a oltre 2 milioni di persone, mentre nella gestione delle foreste sono impiegate 350 000 persone. Tra le politiche comuni che esercitano un impatto sulla protezione forestale si annoverano la politica ambientale, la politica energetica, industriale e commerciale, nonché la coerenza tra le politiche, compresa la politica regionale e il Fondo di solidarietà. Considerando la portata delle minacce e la superficie forestale complessiva dell’UE, il finanziamento dovrebbe essere incrementato, l’ammissibilità dovrebbe essere estesa agli attori pubblici e ai gruppi di produttori, passando a una remunerazione zonale e comprendendo interventi di conservazione.</p>
    </intervention>
    <intervention id="3-408-000" speaker_id="2125" name="Pat the Cope GALLAGHER" is_mep="True" mode="written" nationality="Ireland" birth_date="10-03-1948" birth_place="Dungloe " p_group="Group of the Alliance of Liberals and Democrats for Europe" m_state="IE">
      <p sl="ga">La scorsa settimana in Irlanda gli incendi boschivi – che non raggiungevano da tempo tale portata – hanno provocato dissesti ingenti nelle regioni di Donegal, Sligo ed altre aree del paese.</p>
      <p sl="ga">Spetta alle autorità locali, con l’ausilio del governo nazionale, assumersi la responsabilità di tali eventi. è una questione di sussidiarietà. Per quanto riguarda gli incendi scoppiati di recente in Irlanda, il governo irlandese deve valutare approfonditamente i danni causati al fine di fornire assistenza alle vittime. Occorre mettere a punto un piano di emergenza per gli incendi boschivi analogo a quello già esistente per gli incidenti stradali e le inondazioni allo scopo di garantire una risposta migliore a situazioni del genere in futuro.</p>
      <p sl="ga">In conclusione, occorre stanziare maggiori finanziamenti a favore del consiglio regionale del Donegal per sostenere i costi eccezionali che ne deriveranno.</p>
    </intervention>
    <intervention id="3-408-500" speaker_id="58758" name="Elisabetta GARDINI" is_mep="True" mode="written" nationality="Italy" birth_date="03-06-1956" birth_place="Padova" p_group="Group of the European People's Party (Christian Democrats)" m_state="IT">
      <p sl="it">Egregio Presidente, onorevoli colleghi, il 42% dell’intera superficie dell’Unione Europea è coperta da foreste e terreni boschivi. Le industrie della filiera silvicola, con un fatturato superiore ai 300 miliardi di euro, offrono lavoro a circa 2 milioni di persone. Questi sono i dati che dobbiamo tenere presente per capire l’importanza di una strategia europea per una gestione forestale sostenibile e una protezione più efficace di questo considerevole patrimonio europeo. Dobbiamo ricordare sia l’importante ruolo delle foreste nella fornitura di servizi socio-economici sia il loro fondamentale contributo nella lotta contro i cambiamenti climatici. Diventa quindi urgente migliorare la nostra capacità di prevenzione degli incendi boschivi che continuano a distruggere più di 400000 ettari di foreste ogni anno. A tal fine sarebbe opportuno migliorare la raccolta delle informazioni sulle foreste, aumentare la ricerca e soprattutto incoraggiare lo scambio di conoscenze e esperienze fra gli Stati membri, iniziando dall’ambito transfrontaliero. Mi preme a questo proposito sottolineare il valore del compito svolto dal sistema europeo d’informazione sugli incendi forestali (EFFIS) e soprattutto l’importanza del programma GMES che consente la necessaria sorveglianza e mappatura delle zone boschive.</p>
    </intervention>
    <intervention id="3-409-000" speaker_id="2025" name="Françoise GROSSETÊTE" is_mep="True" mode="written" nationality="France" birth_date="17-05-1946" birth_place="Lyon" p_group="Group of the European People's Party (Christian Democrats) - Vice" m_state="FR">
      <p sl="fr">Il Parlamento europeo ha trasmesso un messaggio politico forte per sottolineare l’importanza di una gestione sostenibile delle foreste. Sussiste l’esigenza impellente di introdurre le raccomandazioni relative alla prevenzione delle catastrofi. Di fatto, gli incendi boschivi rappresentano una delle maggiori minacce per le foreste europee e i loro ecosistemi.</p>
      <p sl="fr">La protezione delle foreste dal clima è inoltre utile per sostenere il settore forestale e la sua competitività. Con un fatturato superiore ai 300 miliardi di euro, l’industria silvicola fornisce più di 2 milioni di posti di lavoro e costituisce una riserva di crescita importante.</p>
      <p sl="fr">Infine, è essenziale che le discussioni sul futuro della politica agricola comune dopo il 2013 tengano conto del ruolo svolto dalle foreste. I produttori rurali e gli enti pubblici devono essere resi ammissibili alle misure silvicole nell’ambito del secondo pilastro della PAC: l’UE deve continuare a fornire aiuti per l’afforestamento nell’ambito dei programmi nazionali di sviluppo rurale.</p>
    </intervention>
    <intervention id="3-409-250" speaker_id="96892" name="Roberto GUALTIERI" is_mep="True" mode="written" nationality="Italy" birth_date="19-07-1966" birth_place="Roma" p_group="Group of the Progressive Alliance of Socialists and Democrats in the European Parliament - Vice" m_state="IT">
      <p sl="it">La determinazione di una strategia europea per la protezione delle foreste rientra nell’impegno generale dell’UE nella lotta ai cambiamenti climatici. Particolarmente positivi, nella realzione approvata, sono la proposta di una regolamentazione specifica sul divieto di costruire su terreni distrutti da incendi dolosi, e la richiesta di un adeguato finanziamento per le strategie forestali, che al momento resta esiguo. Infine, è rilevante la richiesta di opportuni criteri di sostenibilità nella produzione di biomassa a fini energetici. Incitiamo dunque la Commissione europea a proseguire su questa strada, attraverso la presentazione di un Libro Bianco sulla protezione delle foreste che affronti questi temi.</p>
    </intervention>
    <intervention id="3-409-500" speaker_id="96693" name="Juozas IMBRASAS" is_mep="True" mode="written" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="lt">Ho dato il mio avallo al documento, in quanto le foreste e gli altri terreni boschivi dell’UE coprono più del 42 per cento della superficie dell’UE. Le foreste forniscono sostentamento a milioni di lavoratori, imprenditori e a 16 milioni di proprietari di foreste. Le industrie della filiera silvicola forniscono lavoro a oltre 2 milioni di persone, principalmente in PMI. Nella gestione delle foreste sono impiegate 350 000 persone. Nell’UE il rapporto tra abbattimento e incremento è stabile al 60 per cento circa. Si prevede che il rapporto aumenterà in molti paesi fino a oltre il 100 per cento, causando un calo delle risorse forestali in crescita dopo il 2020. Le foreste e il settore silvicolo europeo sono regolati da una varietà di modelli regionali e nazionali, raggruppati in base al loro orientamento produttivo e protettivo. Le foreste assicurano sia risorse che funzioni ecosistemiche. Esistono delle proposte per la formulazione di programmi obbligatori. Occorre inoltre fornire assistenza in maniera mirata, vale a dire in relazione ai cambiamenti climatici. Tra le proposte figurano migliorare la competitività a lungo termine, migliorare/proteggere l’ambiente, contribuire alla qualità della vita, e favorire il coordinamento e la comunicazione. Dobbiamo adoperarci il più possibile per assicurarci di salvaguardare e utilizzare tale risorse in maniera sostenibile, per permettere anche alle nostre generazioni future di sfruttarla; dobbiamo inoltre contribuire a ridurre l’inquinamento ambientale.</p>
    </intervention>
    <intervention id="3-410-000" speaker_id="96772" name="Peter JAHR" is_mep="True" mode="written" nationality="Germany" birth_date="24-04-1959" birth_place="Burgstädt" m_state="DE">
      <p sl="de">Le foreste e il settore forestale offrono già un contributo significativo alla produzione di materie prime locali. Le foreste rappresentano inoltre uno spazio ricreativo per molti cittadini europei e svolgono un ruolo importante per la prevenzione dei cambiamenti climatici. Poche altre aree svolgono funzioni ambientali, economiche e sociali così strettamente interconnesse. Tuttavia, le nostre foreste sono soggette ad alcune sfide di enorme portata. Una delle più importanti è rappresentata dai cambiamenti climatici. Spetta agli Stati membri, con l’ausilio della Commissione europea, proteggere e sviluppare le nostre foreste per le generazioni future, per permettere loro di continuare a offrire un contributo in futuro ai nostri habitat nazionali, alla nostra società e alla nostra economia. A tal fine, bisogna garantire che le foreste svolgano un ruolo permanente e crescente nella lotta ai cambiamenti climatici e salvaguardare la base economica delle industrie forestali e silvicole, per poter disporre di una riserva futura adeguata di legname.</p>
    </intervention>
    <intervention id="3-410-500" speaker_id="4260" name="Eija-Riitta KORHOLA" is_mep="True" mode="written" nationality="Finland" birth_date="15-06-1959" birth_place="Lahti" p_group="Group of the European People's Party (Christian Democrats)" m_state="FI">
      <p sl="en">Oggi non è stato difficile votare a favore della relazione sulla protezione e l’informazione sulle foreste nell’UE: preparare le foreste ai cambiamenti climatici. Le foreste dell’UE sono oggi soggette a pressioni senza precedenti, non necessariamente a causa dei cambiamenti climatici, bensì di alcune delle decisioni prese a livello di UE per contrastarli. Il fatto che ora, nell’ambito di questa relazione, abbiamo richiesto dei criteri di sostenibilità legalmente vincolanti sulla generazione di energia da biomassa rappresenta un’iniziativa importante. La legislazione comunitaria in materia di biocarburanti, così come quella per le rinnovabili, ha promosso un uso insostenibile delle foreste. Se consideriamo le foreste unicamente alla stregua di fonti di energia rinnovabile, non raggiungeremo l’obiettivo di unire la sostenibilità dell’industria alla tutela dell’ambiente. Le foreste sono una fonte importante di sostentamento e benessere all’interno dei nostri confini. Pertanto, questa risorsa naturale preziosa dovrebbe essere utilizzata per la produzione invece che per l’obiettivo miope dell’energia. Non va inoltre dimenticato che i prodotti stessi del legname catturano il carbonio per tutta la durata del loro ciclo vitale. Dovremmo pertanto evitare scorciatoie per il raggiungimento dei nostri obiettivi nel campo del rinnovabile.</p>
    </intervention>
    <intervention id="3-410-750" speaker_id="96882" name="Elisabeth KÖSTINGER" is_mep="True" mode="written" nationality="Austria" birth_date="22-11-1978" birth_place="Wolfsberg" p_group="Group of the European People's Party (Christian Democrats)" m_state="AT">
      <p sl="de">L’industria forestale europea è indubbiamente uno dei settori economici più sostenibili. I proprietari delle foreste europee si uniformano da anni a una legislazione severissima in materia di foreste e conservazione della natura. Tuttavia, la relazione presentata dalla commissione per l’ambiente, la sanità pubblica e la sicurezza alimentare relativa al Libro verde concernente la protezione e l’informazione sulle foreste introduce una regolamentazione sfrenata che non riconosce l’importanza delle foreste come creatrici di occupazione e motore economico. La relazione chiede che alla gestione forestale in seno all’UE vengano applicati criteri di sostenibilità eccessivi, senza tener conto dei fattori regionali e dei poteri spettanti ai singoli paesi. I punti principali che trascurano la competenza della politica forestale nazionale e indeboliscono le foreste in termini economici sono le disposizioni in materia di forniture di legname in seno all’Europa. Inoltre, non è ancora stato definito il concetto di “sostenibilità”. Un altro aspetto che non condivido è l’ipotesi secondo cui la biomassa legnosa non sarebbe sostenibile. Ritengo che si debba sottolineare la varietà di funzioni protettive e utili svolte dalle foreste ed evitare di adottare un approccio univoco. L’UE dovrebbe adoperarsi maggiormente per l’attuazione della gestione sostenibile delle foreste in Europa e per fungere da esempio per gli altri paesi.</p>
    </intervention>
    <intervention id="3-411-000" speaker_id="96823" name="Petru Constantin LUHAN" is_mep="True" mode="written" nationality="Romania" birth_date="19-03-1977" birth_place="Jud. Suceava" p_group="Group of the European People's Party (Christian Democrats)" m_state="RO">
      <p sl="ro">Alla luce del contributo significativo offerto dalle foreste alla lotta contro la crisi climatica, la gestione sostenibile delle foreste è d’importanza capitale per garantire che l’UE consegua i propri obiettivi climatici. L’UE deve rafforzare la propria strategia per combattere i fattori che causano il deterioramento delle foreste, tra cui la deforestazione incontrollata, gli incendi e l’inquinamento atmosferico. Al contempo, la conservazione della biodiversità, la protezione dalle catastrofi naturali e la cattura della CO2 dall’atmosfera sono essenziali per migliorare la qualità della vita dei nostri cittadini e proteggere l’ambiente. Ritengo pertanto che la protezione delle foreste nell’UE debba puntare a garantire che le foreste possano svolgere anche in futuro le loro funzioni produttive, socioeconomiche ed ecologiche.</p>
    </intervention>
    <intervention id="3-412-000" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Mi sono espresso a favore di questa relazione importante. Le foreste e gli altri terreni boschivi dell’UE coprono più del 42 per cento della superficie dell’UE. Le foreste forniscono sostentamento a milioni di lavoratori, imprenditori e a 16 milioni di proprietari di foreste. Le industrie della filiera silvicola forniscono lavoro a oltre 2 milioni di persone, principalmente in PMI, e hanno un fatturato di 300 miliardi di euro. Nella gestione delle foreste sono impiegate 350 000 persone. Inoltre, il 40 per cento delle foreste dell’UE sono di proprietà dello Stato. Nell’UE il rapporto tra abbattimento e incremento è stabile al 60 per cento circa. Si prevede che il rapporto aumenterà in molti paesi fino a oltre il 100 per cento, causando un calo delle risorse forestali in crescita dopo il 2020. Le misure per proteggere le foreste sono vitali. Le foreste europee possono essere raggruppate in cinque zone bioclimatiche: boreale, temperata oceanica, temperata continentale, mediterranea e montana (5) compatibili con la tipologia di foreste dell’AEA, elaborata per orientare le decisioni politiche (6).</p>
    </intervention>
    <intervention id="3-413-000" speaker_id="4412" name="Véronique MATHIEU HOUILLON" is_mep="True" mode="written" nationality="France" birth_date="28-10-1955" birth_place="Nancy" p_group="Group of the European People's Party (Christian Democrats)" m_state="FR">
      <p sl="fr">Ho votato a favore della relazione sul Libro verde della Commissione “La protezione e l’informazione sulle foreste nell’UE: preparare le foreste ai cambiamenti climatici”. Le foreste dovrebbero essere considerate fondamentali per la lotta ai cambiamenti climatici. è essenziale che l’Unione europea rafforzi la propria strategia per combattere i fenomeni che danneggiano le foreste, quali gli incendi boschivi e l’inquinamento atmosferico. La capacità della foresta di sopravvivere a tali minacce e riprendere il proprio normale sviluppo nonostante l’impatto dei cambiamenti climatici dipende dalla biodiversità, non soltanto degli alberi, ma anche di tutti gli altri organismi che vivono nella foresta, in particolare gli animali selvatici. Di conseguenza, le specie selvatiche che si insediano negli habitat speciali creati dalle foreste meritano un’attenzione particolare da parte dei proprietari delle foreste, in quanto contribuiscono a preservare la biodiversità.</p>
    </intervention>
    <intervention id="3-414-000" speaker_id="96742" name="Jean-Luc MÉLENCHON" is_mep="True" mode="written" nationality="France" birth_date="19-08-1951" birth_place="Tanger" p_group="Confederal Group of the European United Left - Nordic Green Left" m_state="FR">
      <p sl="fr">La preservazione delle foreste è cruciale nell’interesse di tutta l’umanità. In verità, è un peccato che serva ancora una volta quale pretesto per promuovere il mercato del carbonio. Il capitalismo verde europeo è a un vicolo cieco. Capitalismo ed ecologia sono reciprocamente incompatibili.</p>
    </intervention>
    <intervention id="3-414-500" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">Le foreste e gli altri terreni boschivi dell’UE coprono più del 42 per cento della superficie dell’UE e sono un settore che fornisce lavoro a oltre 2 milioni di persone, con un fatturato annuale di 300 miliardi di euro. Tali dati testimoniano l’esigenza di una politica forestale europea che renda tali superfici sostenibili, in termini sia ambientali sia economici. Solo così si potrà proteggerle dai pericoli che incombono su di esse, segnatamente gli incendi, la causa principale della loro distruzione. Ciò vale soprattutto per i paesi dell’Europa meridionale e, in particolare, per il mio paese, il Portogallo, in cui scompaiono ogni anno migliaia di ettari di foreste a causa degli incendi.</p>
    </intervention>
    <intervention id="3-415-000" speaker_id="96670" name="Louis MICHEL" is_mep="True" mode="written" nationality="Belgium" birth_date="02-09-1947" birth_place="Tirlemont" p_group="Group of the Alliance of Liberals and Democrats for Europe" m_state="BE">
      <p sl="fr">I cambiamenti climatici e le foreste sono uniti indissolubilmente tra loro. Nella lotta contro i cambiamenti climatici, è essenziale proteggere le foreste. Durante questa lotta si possono sfruttare meglio le foreste, non soltanto impedendone l’abbattimento, ma anche promuovendo programmi di imboschimento e rimboschimento.</p>
      <p sl="fr">I cambiamenti climatici significano che ogni tipo di foresta e settore forestale nel suo complesso sono esposti a minacce specifiche e imprevedibili quali tempeste, siccità e incendi boschivi. Pertanto, è essenziale che l’Unione europea rafforzi la propria strategia per combattere tali fenomeni. La gestione sostenibile delle foreste deve mirare a conciliare gli aspetti relativi alla produzione con quelli della protezione delle foreste. Dobbiamo gestire le foreste in modo sostenibile se vogliamo preservare la loro capacità di adempiere a funzioni economiche, ecologiche e sociali.</p>
      <p sl="fr">Fondamentale è dedicare una maggiore attenzione al mantenimento, all’equilibrio e al potenziamento dei servizi offerti dalla foresta. La conservazione della biodiversità dev’essere una priorità per la nostra azione politica.</p>
    </intervention>
    <intervention id="3-415-500" speaker_id="96999" name="Alexander MIRSKY" is_mep="True" mode="written" nationality="Latvia" birth_date="20-03-1964" birth_place="Vilna" p_group="Group of the Progressive Alliance of Socialists and Democrats in the European Parliament" m_state="LV">
      <p sl="en">Come è noto, la relazione pone l’accento sul fatto che le foreste dovrebbero essere viste alla stregua di elementi importanti per contribuire alla mitigazione e all’adattamento ai cambiamenti climatici, rendendo necessario il rafforzamento della strategia comunitaria per la lotta ai fattori che ne causano il deterioramento, ad esempio parassiti, incendi boschivi, eccetera. Inoltre, il documento si sofferma sulla creazione di un contesto generale concernente la protezione delle foreste, segnatamente la sussidiarietà, la diversità delle minacce a seconda delle tipologie di foreste, il ruolo cruciale della gestione sostenibile delle foreste e l’importanza di queste ultime per la competitività e l’occupazione. Ho votato a favore.</p>
    </intervention>
    <intervention id="3-416-000" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">La decimazione delle foreste in tutta Europa rappresenta un problema sia ambientale, in termini di habitat naturali e cambiamenti climatici, sia economico. I 5 milioni di persone che lavorano nelle foreste e i 16 milioni di proprietari di foreste producono un fatturato annuale di 300 miliardi di euro. Le condizioni ambientali attuali sono responsabili di notevoli cambiamenti a livello di foreste europee. Nel lungo periodo, il faggio è destinato a scomparire nella zona mediterranea, mentre le foreste di conifere subiranno un declino in termini di superficie in tutta l’Europa continentale. Tra gli altri fattori figurano nuove forme di infestazioni da parte di parassiti il cui impatto non può essere ancora valutato e un aumento ingente del rischio di incendi boschivi.</p>
      <p sl="de">L’ICP Forests e l’UE gestiscono una delle reti di biomonitoraggio più grandi del mondo che si occupa di quantificare tali cambiamenti e di comprenderne i rapporti di causa ed effetto. Mi sono astenuto, in quanto ritengo che le misure proposte nella relazione in merito alla misura in cui i singoli Stati membri verranno ritenuti responsabili e verranno coinvolti non siano sufficientemente ambiziose.</p>
    </intervention>
    <intervention id="3-417-000" speaker_id="39714" name="Rareș-Lucian NICULESCU" is_mep="True" mode="written" nationality="Romania" birth_date="29-08-1976" birth_place="Cluj-Napoca" p_group="Group of the European People's Party (Christian Democrats)" m_state="RO">
      <p sl="ro">Mi sono espresso a sfavore di una parte del paragrafo n. 36, in quanto la disposizione che contiene è per lo meno poco realistica. Non credo si debba imporre un divieto edilizio sui i terreni su cui si è sviluppato un incendio, in quanto è praticamente impossibile utilizzare questa superficie per altri scopi. Non ritengo che si debbano presentare i casi di abuso come regola generale e ledere i diritti di proprietà dei proprietari di foreste che hanno già dovuto subire un incendio. Tuttavia, reputo inaccettabile il concetto espresso al paragrafo n. 37, che propone di porre un vincolo di inedificabilità sui terreni devastati da incendi di cui sia stata accertata la natura dolosa. Tuttavia, in una situazione del genere, credo che correremmo il rischio di dover affrontare le conseguenze avverse che ne deriverebbero: il colpevole non è necessariamente il titolare della proprietà e non capisco perché dovrebbe essere punito quest’ultimo.</p>
    </intervention>
    <intervention id="3-417-500" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">La relazione sul Libro verde della Commissione intitolato “La protezione e l’informazione sulle foreste nell’UE: preparare le foreste ai cambiamenti climatici” presenta le preoccupazioni del Parlamento europeo su tale questione.</p>
      <p sl="pt">Le foreste e gli altri terreni boschivi dell’UE coprono più del 42 per cento della superficie dell’UE e vi sono più di 16 milioni di proprietari di foreste. Le foreste forniscono lavoro a oltre 2 milioni di persone, principalmente in PMI, e hanno un fatturato di 300 miliardi di euro. In aggiunta a ciò, svolgono un ruolo essenziale nella lotta ai cambiamenti climatici, grazie alla loro proprietà di assorbimento del biossido di carbonio e di rilascio dell’ossigeno.</p>
      <p sl="pt">Tali cifre rivelano l’importanza delle foreste per tutti gli Stati membri dell’UE, ma in particolare per il Portogallo, che possiede foreste con caratteristiche molto specifiche e che svolge un ruolo importante nella pianificazione regionale e nella lotta agli incendi boschivi.</p>
      <p sl="pt">Mi sono espressa a favore della relazione, in quanto propone misure che ritengo possano contribuire a combattere la distruzione delle foreste, soprattutto a causa di incendi, parassiti, frammentazione delle foreste, cambiamenti in termini di composizione delle specie e domanda crescente di biomassa legnosa.</p>
    </intervention>
    <intervention id="3-417-625" speaker_id="107386" name="Phil PRENDERGAST" is_mep="True" mode="written" nationality="Ireland" birth_date="20-09-1959" birth_place="Kilkenny" p_group="Group of the Progressive Alliance of Socialists and Democrats in the European Parliament" m_state="IE">
      <p sl="en">Accolgo con favore il Libro verde della Commissione concernente la protezione e l’informazione sulle foreste nell’UE. Poiché le foreste sono estremamente importanti per l’assorbimento del carbonio, una loro gestione sostenibile è essenziale per conseguire gli obiettivi dell’UE in materia di cambiamenti climatici. Dobbiamo conciliare protezione e produzione nella gestione delle nostre foreste, al fine di garantire lo svolgimento delle loro funzioni ambientali, sociali ed economiche. All’UE spetta il ruolo di promuovere le migliori pratiche di gestione tagliate sulle esigenze dei soggetti e delle comunità locali, e di incentivare gli sforzi di rimboschimento compatibili con le condizioni locali e le specie autoctone.</p>
    </intervention>
    <intervention id="3-417-687" speaker_id="96903" name="Paulo RANGEL" is_mep="True" mode="written" nationality="Portugal" birth_date="18-02-1968" m_state="PT">
      <p sl="pt">Ho votato a favore della relazione, in quanto la considero assolutamente essenziale per rafforzare le politiche europee in materia di conservazione e gestione sostenibile delle foreste, il cui valore economico, sociale e ambientale inestimabile deve essere preservato.</p>
    </intervention>
    <intervention id="3-417-750" speaker_id="96875" name="Britta REIMERS" is_mep="True" mode="written" nationality="Germany" birth_date="27-07-1971" birth_place="Itzehoe" p_group="Group of the Alliance of Liberals and Democrats for Europe" m_state="DE">
      <p sl="de">Mi sono espressa a sfavore del paragrafo n. 36 (votazione per parti separate 2) e del paragrafo n. 37, in quanto le questioni di pianificazione ambientale sono di competenza dell’autorità regionale o nazionale, il che significa che le decisioni in questi campi vanno prese dai parlamenti regionali o nazionali. A mio avviso, un’eventuale azione a livello comunitario significherebbe intervenire sulla sussidiarietà e spingersi pertanto troppo oltre.</p>
    </intervention>
    <intervention id="3-418-000" speaker_id="4253" name="Frédérique RIES" is_mep="True" mode="written" nationality="Belgium" birth_date="14-05-1959" birth_place="Balen-Wezel" m_state="BE">
      <p sl="fr">è superfluo precisare che la protezione delle foreste rappresenta una questione ambientale chiave. Le foreste, se ben preservate, sono importanti serbatoi di carbonio e svolgono un ruolo essenziale nella lotta ai cambiamenti climatici. In caso contrario, se le foreste sono soggette a deforestazione intensiva, producono il 25 per cento di tutte le emissioni di CO2 , un gas a effetto serra causato dall’attività umana. In altre parole, l’Unione europea, comprese Svezia e Finlandia, che insieme rappresentano il 33 per cento della superficie boschiva europea, e anche i paesi mediterranei, hanno tutto l’interesse a rafforzare la loro strategia per combattere le minacce per le foreste, quali l’inquinamento atmosferico e gli incendi boschivi.</p>
      <p sl="fr">A tale proposito, mi fa piacere che, come parte della votazione sul Libro verde intitolato “Preparare le foreste ai cambiamenti climatici”, sia stato adottato il paragrafo n. 38, che “esorta la Commissione a presentare una proposta legislativa per la prevenzione degli incendi boschivi” e prende in considerazione anche la possibilità, in particolare, “che i terreni su cui si è sviluppato un incendio siano soggetti a un divieto edilizio per almeno 30 anni”. Si tratta di una soluzione valida per contrastare la pratica diffusa di utilizzare gli incendi boschivi per promuovere gli interessi dei costruttori.</p>
    </intervention>
    <intervention id="3-419-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Si tratta di una relazione valida che contiene proposte condivisibili, tra cui il riconoscimento della tendenza generalmente positiva in termini di immagazzinamento del carbonio nelle foreste d’Europa, ma anche il fatto che tale immagazzinamento rimane comunque molto inferiore rispetto alla capacità naturale e che il settore forestale potrebbe diventare addirittura una fonte di emissioni di carbonio, a causa delle pressioni a cui è soggetto; tra le altre proposte vi è l’invito alla Commissione a presentare proposte che integrino il regolamento sul legno, così da garantire che tutto il legno e tutti i prodotti da esso derivanti immessi sul mercato dell’UE provengano da foreste gestite in maniera sostenibile; l’esortazione alla Commissione a esaminare le alternative di pagamento per i servizi ecosistemici, e a presentare una proposta legislativa per la prevenzione degli incendi boschivi che prenda in considerazione anche la possibilità che i terreni su cui si è sviluppato un incendio siano soggetti a un divieto edilizio per almeno 30 anni.</p>
    </intervention>
    <intervention id="3-420-000" speaker_id="97196" name="Oreste ROSSI" is_mep="True" mode="written" nationality="Italy" birth_date="24-03-1964" birth_place="Alessandria" p_group="Europe of freedom and democracy Group" m_state="IT">
      <p sl="it">Sono favorevole alla relazione in quanto le foreste, che coprono più del 42% della superficie dell’Unione europea, forniscono un sostentamento a molti di lavoratori e di imprese del settore silvicolo. È opportuno creare un quadro di orientamenti della Commissione, introdurre criteri di sostenibilità vincolanti, compresa l’obbligatorietà dei programmi forestali nazionali, formalizzare i pagamenti dei servizi ecosistemici, rafforzare le politiche di protezione delle foreste reintroducendo il regolamento sulla prevenzione degli incendi. Di particolare valore e d’impatto è stata l’approvazione dell’emendamento che impedisce la speculazione edilizia su terreni risultanti da incendi boschivi dolosi. In Italia esiste già tale norma che prevede il divieto di costruire distrutto da incendio doloso.</p>
    </intervention>
    <intervention id="3-421-000" speaker_id="33989" name="Daciana Octavia SÂRBU" is_mep="True" mode="written" nationality="Romania" birth_date="15-01-1977" birth_place="Arad" p_group="Group of the Progressive Alliance of Socialists and Democrats in the European Parliament" m_state="RO">
      <p sl="en">Le foreste ci forniscono molti ecoservizi essenziali, che vanno dalla regolazione del ciclo idrico alla prevenzione dell’erosione del suolo e alla cattura del carbonio. I benefici ambientali ed economici offerti dalle foreste impongono una loro tutela urgente, continua e a lungo termine, un aspetto particolarmente importante nel contesto dei cambiamenti climatici, in termini sia di mitigazione, sia di adattamento. La relazione si occupa di un ampio spettro di questioni ed è il risultato di una mole ingente di lavoro e di trattative proficue con tutti i principali gruppi politici. Auspico sinceramente che la Commissione e gli Stati membri seguano le raccomandazioni costruttive da essa formulate.</p>
    </intervention>
    <intervention id="3-421-500" speaker_id="5737" name="Dominique VLASTO" is_mep="True" mode="written" nationality="France" birth_date="14-08-1946" birth_place="Marseille" p_group="Group of the European People's Party (Christian Democrats)" m_state="FR">
      <p sl="fr">Accolgo con favore l’adozione di questa relazione sul Libro verde in materia di foreste presentato dalla Commissione. Le foreste fanno parte del nostro paesaggio e del nostro patrimonio e sono essenziali per il nostro benessere. In un periodo in cui le minacce si fanno sempre più gravi, per noi è indispensabile tutelare meglio queste risorse naturali eccezionali. Siamo di fatto tutti consapevoli delle conseguenze dei cambiamenti climatici sulle foreste, ma la nostra inerzia nell’individuare soluzioni appropriate mette seriamente a rischio la loro conservazione. è nostro dovere preservare questi ecosistemi fragili, questa biodiversità inestimabile e questo settore economico strategico. Mi rallegro pertanto del forte messaggio politico trasmesso in proposito dal Parlamento con la proclamazione dell’Anno internazionale delle foreste. Non possiamo adottare un approccio di attesa degli eventi nei confronti delle misure che devono essere adottate per adattarci ai cambiamenti climatici. Dobbiamo inoltre rafforzare la riserva tattica antincendio dell’UE, poiché in quest’area prevenire è importante tanto quanto reagire. Se vogliamo preservare le nostre foreste così come le conosciamo e le amiamo, dobbiamo essere in prima linea nella lotta per assicurare una gestione sostenibile delle aree boschive e proteggerle dalle minacce che incombono su di esse.</p>
    </intervention>
    <intervention id="3-422-625" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Voto a favore della proposta, poiché la relazione ha adottato un approccio equilibrato tra le questioni più importanti per l’organizzazione e le attività del servizio europeo per l’azione esterna e le aree chiave della politica di sicurezza e difesa. Tale equilibrio è stato raggiunto mediante la cooperazione militare e civile sulla risoluzione delle interazioni UE-NATO. Ritengo che gli emendamenti proposti, presentati dal gruppo dell’Alleanza Progressista di Socialisti e democratici al Parlamento europeo e adottati in sede di commissione contribuiscano a una definizione più completa, che comprende la libertà di religione e un ampliamento dell’elenco delle minoranze bisognose di tutela internazionale.</p>
    </intervention>
    <intervention id="3-422-500" speaker_id="28276" name="Laima Liucija ANDRIKIENĖ" is_mep="True" mode="written" nationality="Lithuania" birth_date="01-01-1958" birth_place="Druskininkai" p_group="Group of the European People's Party (Christian Democrats)" m_state="LT">
      <p sl="en">Ho votato a favore della risoluzione sulla relazione annuale del PE in materia di PESC. Presenta una panoramica del ruolo strategico che l’UE dovrebbe ricoprire al di fuori dei propri confini, in particolare per quanto riguarda il contributo allo sviluppo della democrazia e al rispetto dei diritti umani. Nell’ambito di tale risoluzione, il Parlamento europeo ribadisce le proprie prerogative: soggetto chiave e detentore della funzione di controllo di gestione e di bilancio delle missioni civili e militari europee. Noi, deputati del Parlamento europeo, abbiamo nuovamente sottolineato il nostro obiettivo precipuo di un Parlamento forte e risoluto in politica estera, soprattutto alla luce delle disposizioni del trattato di Lisbona. Altrettanto importante è la questione europea del multilateralismo e l’esigenza di essere sempre ben rappresentati nei diversi contesti strategici, sfruttando in particolar modo il nuovo SEAE, il corpo diplomatico europeo che è finalmente diventato realtà.</p>
    </intervention>
    <intervention id="3-422-750" speaker_id="99419" name="Charalampos ANGOURAKIS" is_mep="True" mode="written" nationality="Greece" birth_date="19-01-1951" birth_place="Bucharest" p_group="Confederal Group of the European United Left - Nordic Green Left" m_state="GR">
      <p sl="el">Le relazioni sulla PESC dell’UE e sul suo ruolo sul palcoscenico mondiale, appoggiate dalla coalizione più importante dei rappresentanti politici del capitale al Parlamento europeo, vale a dire i conservatori, i socialdemocratici e i liberali, illustrano il suo carattere acutamente reazionario e il suo ruolo antipopolare. Non dobbiamo inoltre dimenticare che il Parlamento europeo ha avallato una risoluzione che lo pone in prima linea nel tentativo di legalizzare il conflitto armato promosso contro la Libia dall’UE, dagli USA e dalla NATO, al fine di saccheggiare le risorse proficue di quel paese e controllarne l’evoluzione degli eventi nell’intera regione, nel bel mezzo di gravi lotte intestine di matrice imperialista. I rappresentanti politici della classe borghese del Parlamento europeo esigono il rafforzamento del carattere imperialista dell’UE, una sua ulteriore militarizzazione e lo sviluppo delle sue capacità militari e di quelle dell’esercito europeo, soprattutto i battlegroup (gruppi tattici armati) “flessibili” e le forze di reazione rapida, quali quelle che si stanno preparando alle operazioni di terra in Libia nell’ambito di EUFOR Libya, nelle quali la Grecia è pesantemente coinvolta quale leader del gruppo tattico dei Balcani. Promuovono l’alleanza strategica tra l’UE e la NATO ed elaborano piani di interventi e guerre imperialiste dell’UE in tutti gli angoli del pianeta col pretesto della “gestione delle crisi”, degli “aiuti umanitari” e della “lotta al terrorismo”, in cui la priorità viene data alla conquista di posizioni nelle lotte intestine tra gli imperialisti che infiammano il Nordafrica e il Medio Oriente in generale.</p>
    </intervention>
    <intervention id="3-423-000" speaker_id="28114" name="Liam AYLWARD" is_mep="True" mode="written" nationality="Ireland" birth_date="27-09-1952" birth_place="Kilkenny" p_group="Group of the Alliance of Liberals and Democrats for Europe" m_state="IE">
      <p sl="en">Ho votato contro le misure proposte nella relazione concernenti l’accordo di libero scambio con il blocco del Mercosur. Tale accordo rischia di compromettere seriamente l’agricoltura europea e il lavoro svolto dagli agricoltori europei per fornire al pubblico prodotti e alimenti sicuri e di alta qualità. Soddisfare anche solo una parte delle pretese avanzate da Mercosur significherebbe pregiudicare totalmente la produzione irlandese di carni bovine. Si stima che un accordo UE/Mercosur potrebbe abbassare i prezzi della carne bovina irlandese del 30 per cento che, considerando soltanto l’Irlanda, si tradurrebbe in perdite dell’ordine dei 500 milioni di euro. Il settore agroalimentare irlandese rappresenta il 60 per cento delle esportazioni delle società detenute da irlandesi, con un valore di 8 miliardi di euro l’anno e l’impiego di 250 000 lavoratori. Tale accordo si tradurrebbe nella cancellazione di innumerevoli posti di lavoro in agricoltura e nell’industria, in tutte le aree rurali dell’Irlanda e dell’UE nel suo complesso.</p>
    </intervention>
    <intervention id="3-423-500" speaker_id="96680" name="Zigmantas BALČYTIS" is_mep="True" mode="written" nationality="Lithuania" birth_date="16-11-1953" birth_place="Šilutė" p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">Ho votato a favore della relazione. Il trattato di Lisbona ha conferito all’UE poteri importanti, con i quali la stessa dovrebbe portare avanti i propri obiettivi di politica estera e difendere i propri interessi a livello mondiale, allo scopo generale di contribuire alla pace, alla sicurezza, alla solidarietà, alla prevenzione dei conflitti, alla promozione della democrazia, alla protezione dei diritti umani, al rispetto del diritto internazionale, eccetera. L’UE deve inoltre agire in maniera più strategica per far sentire la propria voce a livello internazionale. La capacità dell’UE di influenzare l’assetto internazionale dipende non solo dalla coerenza tra le sue politiche, i suoi organi e le sue istituzioni, ma anche da un concetto strategico di politica estera comunitaria che deve riunire tutti gli Stati membri in difesa del medesimo insieme di principi e obiettivi, di modo che possano parlare a una voce e farsi sentire sul palcoscenico internazionale.</p>
    </intervention>
    <intervention id="3-423-750" speaker_id="38610" name="Slavi BINEV" is_mep="True" mode="written" nationality="Bulgaria" birth_date="10-12-1965" birth_place="Sofia" p_group="Non" m_state="BG">
      <p sl="bg">Oltre a voler esprimere il mio sostegno alla relazione annuale del Consiglio al Parlamento europeo sugli aspetti principali e le scelte di base della politica estera e di sicurezza comune (PESC), una delle politiche chiave dell’Unione europea, desidero anche manifestare il mio appoggio alla politica condotta attualmente dall’Unione europea a livello globale. La nostra adozione di questa relazione annuale testimonia la posizione e il ruolo forte dell’Unione europea nel campo delle relazioni internazionali.</p>
    </intervention>
    <intervention id="3-424-000" speaker_id="97198" name="Mara BIZZOTTO" is_mep="True" mode="written" nationality="Italy" birth_date="03-06-1972" birth_place="Bassano del Grappa " m_state="IT">
      <p sl="it">La relazione Albertini contiene spunti condivisibili, ma c’è un problema di fondo. L’impostazione di base è quella per cui progressivamente l’UE dovrebbe ottenere una posizione preminente, nel campo della politica estera e di difesa, rispetto ai singoli governi nazionali. Questo significa che gli Stati Membri dovrebbero cedere ulteriori rilevanti quote di sovranità nella politica estera a favore degli organi comunitari, incaricati di pervenire ad una posizione comune da rappresentare nel consesso internazionale e in tutti i fori multilaterali. Non posso essere d’accordo con questa prospettiva: gli Stati Membri non potrebbero più definire una loro politica estera in base a interessi nazionali ritenuti prioritari.</p>
      <p sl="it">Siamo d’accordo che l’UE deve sforzarsi, in determinati ambiti, di parlare con una sola voce per avere più forza, sul piano globale, e rappresentare le istanze comuni a tutti gli Stati Membri; ma questo non può avvenire a scapito dell’autonomia degli Stati nella formulazione della loro politica estera. Inoltre, la relazione invita l’UE a riprendere con decisione la strada dell’adesione della Turchia all’Europa, punto su cui tradizionalmente non mi trovo affatto d’accordo. La Turchia deve restare fuori dalla nostra organizzazione, non è e non sarà mai Europa. Il mio voto alla relazione è contrario.</p>
    </intervention>
    <intervention id="3-424-250" speaker_id="96681" name="Vilija BLINKEVIČIŪTĖ" is_mep="True" mode="written" nationality="Lithuania" birth_date="03-03-1960" birth_place="Linkuva" m_state="LT">
      <p sl="lt">Ho votato a favore della relazione, in quanto la relazione annuale del Consiglio fornisce una panoramica coerente dell’orientamento e delle azioni della politica estera e di sicurezza comune (PESC). è molto importante che il Consiglio continui a concentrarsi soprattutto sui conflitti regionali e a reagire agli stessi con tempestività. Tuttavia, la relazione del Consiglio non contiene alcun approccio di sorta per la soluzione di tali conflitti e questioni. Il Consiglio dovrebbe adoperarsi affinché la relazione sia qualcosa in più di un semplice catalogo di eventi e sviluppi paese per paese. Pertanto, il documento dovrebbe anche affrontare la questione dell’attuazione e salvaguardia della politica estera e degli strumenti comunitari. Inoltre, il Consiglio dovrebbe anche inserire nella relazione valutazioni sul coordinamento e la coerenza tra la PESC e altre politiche esterne dell’Unione, nonché raccomandazioni strategiche e organizzative per il futuro sulla base della valutazione delle azioni promosse dalla PESC. Mi preme richiamare l’attenzione sul fatto che la relazione annuale sulla PESC dovrebbe rappresentare uno strumento di dialogo interistituzionale rafforzato al fine di valutare l’efficacia e delineare l’orientamento futuro di questa politica.</p>
    </intervention>
    <intervention id="3-424-500" speaker_id="96867" name="Maria da Graça CARVALHO" is_mep="True" mode="written" nationality="Portugal" m_state="PT">
      <p sl="pt">Accolgo con favore la relazione annuale del Consiglio e gli sforzi compiuti per sviluppare una politica estera europea. Considero estremamente importante adottare una posizione in sintonia con le politiche estere degli Stati membri, poiché tale coesione porterà alla pace, alla sicurezza, alla solidarietà e alla prevenzione dei conflitti a livello internazionale. Inoltre, contribuirà allo sviluppo sostenibile e rafforzerà la capacità dell’UE di influire sull’assetto internazionale. Esorto pertanto a proseguire il lavoro già in corso per formare un fronte unito che migliorerà i rapporti tra l’Europa e altre potenze mondiali, promuoverà una risposta più efficace in situazioni di crisi internazionale, e consoliderà la posizione dell’Europa sulla scena internazionale.</p>
    </intervention>
    <intervention id="3-425-000" speaker_id="4347" name="Christine DE VEYRAC" is_mep="True" mode="written" nationality="France" birth_date="06-11-1959" birth_place="Toulouse" p_group="Group of the European People's Party (Christian Democrats)" m_state="FR">
      <p sl="fr">Mi sono espressa a sfavore del paragrafo 85 della relazione Albertini, che plaude alla ripresa dei negoziati su un accordo di associazione con Mercosur. Tale accordo, teso a promuovere il libero commercio, dovrebbe essere stipulato con grande cautela, in modo da non destabilizzare ulteriormente l’agricoltura comunitaria. I prodotti Mercosur non sono soggetti alle medesime norme ambientali e sociali in vigore per le loro controparti europee – condizioni che presuppongono un rischio effettivo di concorrenza sleale. Dobbiamo accertarci di evitare tale situazione.</p>
    </intervention>
    <intervention id="3-426-000" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ho votato a favore della relazione, in quanto la relazione annuale delle politiche e azioni della politica estera e di sicurezza comune (PESC) dell’UE e contribuisce a rafforzare il dialogo interistituzionale.</p>
    </intervention>
    <intervention id="3-426-500" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">La relazione di quest’anno presenta una struttura simile a quella relativa alla politica estera e di sicurezza comune (PESC) del 2009. Vi è una sezione speciale dedicata all’attuazione del trattato di Lisbona. Come accadeva già in precedenza, viene richiesto un dialogo più approfondito col Consiglio sugli obiettivi primari della PESC.</p>
      <p sl="pt">Mi associo all’enfasi posta dal relatore sulla necessità di passare da una semplice descrizione delle attività della PESC a un dialogo con un approccio strategico. Il relatore esorta inoltre il Consiglio a tener conto delle posizioni del Parlamento al momento di prendere delle decisioni.</p>
      <p sl="pt">Ritengo che sia necessario soffermarsi ulteriormente sul quadro strategico della politica estera comunitaria, così come approfondire la conoscenza dell’ambito di applicazione della PESC e dei meccanismi della sua costituzione, che dovrebbero essere a disposizione dei vari soggetti politici. Il numero elevato di emendamenti presentati denota l’interesse crescente degli europarlamentari per tali questioni.</p>
    </intervention>
    <intervention id="3-426-750" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="it">La relazione riguarda la relazione annuale 2009 del Consiglio al Parlamento europeo sugli aspetti principali e le scelte di base della politica estera e di sicurezza comune (PESC), presentata al Parlamento europeo in applicazione della parte II, sezione G, punto 43, dell’Accordo interistituzionale del 17 maggio 2006 [2010/2124(INI) ]. Si tratta di una relazione che si basa sul nuovo quadro interistituzionale istituito dal trattato di Lisbona e, in funzione della sua ristrutturazione, presenta con maggiore trasparenza la PESC comunitaria. Esamina la situazione in varie parti del mondo le cui regioni e paesi sono in crisi, come i Balcani occidentali, i paesi che confinano con l’Europa orientale, l’Asia centrale, la Russia, la Turchia, il Medio Oriente, la regione mediterranea, l’Asia, l’Africa e l’America Latina. Pur riconoscendo che il testo potrebbe essere migliorato, in particolare illustrando gli eventi paese per paese, descrivendo i mezzi necessari per conseguire gli obiettivi di politica estera comunitaria e fornendo una valutazione più qualitativa di tale politica, comprese raccomandazioni strategiche e organizzative per il futuro, accolgo con favore l’elaborazione di tale relazione e auspico che l’UE continui a sviluppare un multilateralismo efficace, uno dei punti salienti degli interessi geostrategici dell’UE.</p>
    </intervention>
    <intervention id="3-427-000" speaker_id="96706" name="João FERREIRA" is_mep="True" mode="written" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">Abbiamo davanti l’ennesima relazione a sostegno dello sviluppo della politica estera, di sicurezza e di difesa comune dell’Unione europea. Le argomentazioni vengono qui ripetute in maniera fastidiosa. Pertanto, ribadiamo la nostra opposizione a tale documento per le seguenti ragioni: stiamo parlando della difesa, con vari mezzi che vanno dal dispiegamento di forze militari ai canali diplomatici, degli interessi economici e geostrategici delle potenze europee, in collaborazione con gli Stati Uniti e con l’Organizzazione del Trattato del Nord Atlantico (NATO). Non dobbiamo dimenticare i precedenti di tali istituzioni e le loro tragiche conseguenze: Iraq, Afghanistan, i Balcani e la Libia, e altri paesi anch’essi presenti nell’elenco.</p>
      <p sl="pt">La cooperazione per lo sviluppo e la politica degli aiuti, che, nell’attuale contesto internazionale, dovrebbero costituire uno dei pilastri primari, se non il principale in assoluto, di una politica estera e di sicurezza, vengono relegati a un ruolo estremamente secondario.</p>
      <p sl="pt">Si riscontra inoltre la classica, fastidiosa posizione ipocrita a difesa degli interessi economici dei produttori di armi europei, che hanno realizzato profitti milionari vendendo armi a dittatori che le hanno poi utilizzate per massacrare sia il loro popolo sia quello degli Stati vicini. Queste e altre questioni non stanno ancora ricevendo la risposta che meritano, vale a dire la necessaria correzione delle politiche a loro sostegno.</p>
      <p sl="pt">Altri fattori che vorremmo denunciare sono il sostegno offerto alla politica israeliana di aggressione e occupazione e a quella di non conformità alle risoluzioni delle Nazioni Unite perpetrata da Israele e da altri paesi quali il Marocco.</p>
    </intervention>
    <intervention id="3-428-000" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Abbiamo davanti agli occhi l’ennesima relazione che non fa altro che riaffermare il proprio sostegno a favore dello sviluppo della politica estera, di sicurezza e di difesa comune dell’Unione europea. Si tratta essenzialmente di politiche a difesa degli interessi economici e geostrategici delle potenze europee, sempre più allineate agli Stati Uniti e all’Organizzazione del Trattato del Nord Atlantico (NATO), e nelle quali la cooperazione per lo sviluppo e gli aiuti passano in secondo piano. I risultati di ciò sono decisamente catastrofici, come testimoniato dai casi dell’Afghanistan, della Palestina, dell’Iraq, della Libia e di altri paesi.</p>
      <p sl="pt">Riscontriamo inoltre la prevalenza di una politica dei due pesi e delle due misure, a tutela degli interessi economici dei produttori di armi europei, che hanno realizzato profitti milionari vendendo armi a dittatori che le hanno poi utilizzate per massacrare sia il loro popolo sia quello degli Stati vicini.</p>
      <p sl="pt">Pertanto, alcune delle questioni primarie che emergono dalla discussione rimangono senza risposta: i traffici di armi, le politiche espansioniste e guerrafondaie di Israele e l’inadempimento sistematico delle risoluzioni delle Nazioni Unite in merito al Sahara occidentale e alla Palestina.</p>
      <p sl="pt">Per questo abbiamo votato contro.</p>
    </intervention>
    <intervention id="3-429-000" speaker_id="23868" name="Monika BEŇOVÁ" is_mep="True" mode="written" nationality="Slovakia" birth_date="15-08-1968" birth_place="Bratislava" m_state="SK">
      <p sl="en">La relazione è stata adottata dalla commissione per gli affari esteri con una maggioranza schiacciante. Ha adottato un approccio equilibrato tra le questioni più impellenti riguardanti l’organizzazione e le attività del servizio europeo per l’azione esterna (SEAE), e le aree chiave della politica estera e di sicurezza comune (PESC), quali la promozione dei valori della democrazia, dei diritti umani e dello Stato di diritto, la promozione della parità di genere e della sicurezza energetica, la situazione in Iraq e Afghanistan, la risposta comunitaria ai cambiamenti democratici nella regione del Mediterraneo meridionale, e le relazioni con paesi di rilievo quali Russia, Cina, Giappone e India. La relazione crea un equilibrio tra la cooperazione civile/militare nella risoluzione delle crisi e le interazioni UE-NATO: da una parte, evita di relegare l’UE alle mere questioni di carattere commerciale, di sviluppo e umanitario, la rotta seguita dal gruppo ECR e, dall’altra, respinge l’insistenza con cui il gruppo GUE/NGL persegue l’esclusione di qualsiasi componente militare dalla PESC.</p>
    </intervention>
    <intervention id="3-429-250" speaker_id="96993" name="Lorenzo FONTANA" is_mep="True" mode="written" nationality="Italy" birth_date="10-04-1980" birth_place="Verona" p_group="Non" m_state="IT">
      <p sl="it">Gentile Presidente, onorevoli colleghi, la proposta del collega Albertini non può trovare il mio voto favorevole perché ci sono troppi punti, sui quali non possiamo essere d’accordo. Uno di questi è quello che prevede la coerenza di politica estera dell’Unione Europea. Concetto impeccabile ma che, vista la crisi del nord-Africa di quest’anno e la crisi libica in atto dimostra come questo non sia possibile. Troppi i distinguo fatti da Paesi diversi dell’UE. Un altro punto sul quale poi non possiamo essere d’accordo è l’invito ad aumentare gli sforzi per l’entrata in Europa della Turchia. Per questo il mio voto sarà contrario.</p>
    </intervention>
    <intervention id="3-429-500" speaker_id="1164" name="Bruno GOLLNISCH" is_mep="True" mode="written" nationality="France" birth_date="28-01-1950" birth_place="Neuilly-sur-Seine" p_group="Non" m_state="FR">
      <p sl="fr">Nel 2009, la decisione veramente cruciale presa nell’ambito della politica estera e di sicurezza comune (PESC) è stata la nomina dell’Alto rappresentante. Va detto che non si è rivelata la migliore delle decisioni. è emerso con chiarezza che Lady Ashton è più adatta a rilasciare comunicati stampa moraleggianti e a fare la parte della dama caritatevole che non a gestire le questioni diplomatiche di cui vorreste che si occupasse per conto dei 27 Stati membri. Grazie alla baronessa, l’Unione europea è stata assente, è intervenuta fuori tempo o si è mossa controcorrente, in tutti gli eventi chiave. Tuttavia, come solitamente accade in momenti di crisi, un gruppo ristretto di Stati ha preso l’iniziativa – nel bene e nel male – si è organizzato ed è intervenuto. Gli altri si sono accodati o si sono lamentati quando sono stati costretti a esprimere un parere.</p>
      <p sl="fr">In realtà, la politica estera dell’Unione consiste sostanzialmente nella distribuzione di fondi e nel la pratica del commercio, secondo modalità spesso in contraddizione con i principi politici da essa professati. E tutto ciò è logico: la diplomazia è una questione di sovranità nazionale. è il prodotto della storia, delle risorse e degli interessi economici o geopolitici di ogni singolo Stato. Gli interessi dell’Unione non sono né una sintesi, né un ampliamento di quelli degli Stati membri. Sono propri dell’Unione stessa e sono spesso in conflitto con gli interessi nazionali. è del tutto irragionevole che tali interessi siano prioritari rispetto a quelli nazionali.</p>
    </intervention>
    <intervention id="3-429-750" speaker_id="96693" name="Juozas IMBRASAS" is_mep="True" mode="written" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="lt">Ho appoggiato tale documento in quanto è volto ad assicurare la coerenza tra i sistemi di difesa nazionale e quelli comunitari, nonché a coordinare le strategie con i soggetti globali più importanti, quali Stati Uniti, Russia, Cina, Turchia e paesi arabi. Sottolinea l’esigenza e la volontà di promuovere una moratoria sulle esecuzioni. Inoltre, precisa orientamenti e obiettivi in cooperazione con altri paesi. L’interesse strategico precipuo dell’Unione dovrebbe essere un multilateralismo efficace e, in tale contesto, l’Unione dovrebbe ricoprire un ruolo primario nella cooperazione internazionale, sostenere le istituzioni internazionali, agevolare il consenso internazionale e promuovere interventi globali. Vi è l’esigenza impellente di occuparsi di questioni globali che suscitano l’interesse di tutti i cittadini comunitari, quali la lotta al terrorismo, alla criminalità organizzata, alle pandemie e ai cambiamenti climatici, la cibersicurezza, assicurare il conseguimento degli obiettivi di sviluppo del Millennio e l’eliminazione della povertà, garantire la sicurezza energetica, la non proliferazione di armi di distruzione di massa, la risoluzione pacifica dei conflitti e il disarmo, la gestione dei flussi migratori e la promozione dei diritti umani e delle libertà civili; inoltre, si richiama l’attenzione sulla necessità di migliorare il controllo dei fondi comunitari in linea con la relazione speciale della Corte dei conti n. 15/2009. La relazione esprime il parere che l’UE debba cogliere l’occasione di adottare il nuovo concetto strategico della NATO al fine di rafforzare sostanzialmente il proprio partenariato con la medesima e, al contempo, sviluppare le politiche estera, di sicurezza e di difesa comunitarie. Ritengo che vada instaurato un rapporto organizzazione per organizzazione.</p>
    </intervention>
    <intervention id="3-430-000" speaker_id="96788" name="Krzysztof LISEK" is_mep="True" mode="written" nationality="Poland" birth_date="28-05-1967" birth_place="Gdańsk" p_group="Group of the European People's Party (Christian Democrats)" m_state="PL">
      <p sl="pl">Mi sono espresso a favore dell’adozione della relazione annuale sugli aspetti principali della politica estera e di sicurezza comune (PESC) nel 2009. Si tratta di un documento ben scritto e dall’importanza cruciale, che esamina nel dettaglio gli aspetti della politica estera e di sicurezza comune. Mi rallegra soprattutto constatare che la relazione comprende l’emendamento da me presentato sulla Georgia. Il mio obiettivo era sottolineare l’importanza dell’esercitare pressioni politiche costanti e coerenti sulla Russia affinché vengano attuate tutte le disposizioni dell’accordo del 2008, in particolare l’autorizzazione della missione di controllo dell’Unione europea (UEMM) a entrare nei territori occupati. Mi auguro che la baronessa Ashton, l’Alto rappresentante, tenga conto delle nostre raccomandazioni.</p>
    </intervention>
    <intervention id="3-431-000" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ho votato a favore della relazione e sono del parere che, per essere coerente con i valori stessi dell’UE, la politica estera e l’azione esterna dell’UE debbano dare priorità alla promozione della democrazia e dello Stato di diritto, della buona governance e di società eque, dal momento che una società democratica basata sulle regole costituisce la base per il rispetto dei diritti umani e per rafforzare la stabilità. Insistendo sul fatto che i diritti umani devono essere rigorosamente inseriti nella politica estera dell’UE, sono del parere che la nuova struttura istituzionale dell’UE, con particolare riferimento al SEAE e al suo dipartimento specifico, offra l’opportunità di rafforzare la coerenza e l’efficacia dell’Unione in questo ambito; invito il VP/AR a promuovere attivamente, attraverso le relazioni bilaterali con i paesi terzi e una partecipazione attiva nelle sedi internazionali, l’impegno dei paesi terzi in materia di rispetto dei diritti umani, a condannare gli abusi dei diritti umani e a non astenersi dall’adottare provvedimenti adeguati in caso di violazione di tali diritti; considerate le crescenti gravi violazioni della libertà di opinione, invito la Commissione a effettuare un’approfondita valutazione e ad integrare tale libertà nella politica UE in materia di diritti umani.</p>
    </intervention>
    <intervention id="3-431-250" speaker_id="4393" name="Mario MAURO" is_mep="True" mode="written" nationality="Italy" birth_date="24-07-1961" birth_place="S. Giovanni Rotondo" p_group="Group of the European People's Party (Christian Democrats)" m_state="IT">
      <p sl="it">La relazione Albertini, sulla relazione annuale 2009 del Consiglio al Parlamento europeo sugli aspetti principali e le scelte di base della politica estera e di sicurezza comune (PESC), rappresenta un crocevia importante per il futuro della politica estera dell’Unione. Serve davvero che il Parlamento si esprima unanime chiedendo al Consiglio di non limitare l’ambito della relazione annuale sulla PESC ad una mera descrizione delle attività della stessa ma, come è giustamente riportato nella relazione, “a farne uno strumento politico orientato all’elaborazione di soluzioni”. Dobbiamo inoltre sottolineare che “la relazione dovrebbe fornire più di un semplice elenco di eventi e sviluppi in base al paese e dovrebbe altresì affrontare la questione dell’efficacia della politica estera UE e dei mezzi necessari per perseguire gli obiettivi dell’azione esterna dell’Unione”.</p>
    </intervention>
    <intervention id="3-431-375" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">L’UE dovrebbe sviluppare ulteriormente i suoi obiettivi di politica estera e promuovere i suoi valori e interessi su scala mondiale con il fine generale di contribuire alla pace, alla sicurezza, alla solidarietà, alla prevenzione dei conflitti, alla promozione della democrazia, alla tutela dei diritti umani, alla parità di genere, al rispetto del diritto internazionale, al sostegno alle istituzioni internazionali, ad un efficace multilateralismo, al rispetto reciproco tra le nazioni, allo sviluppo sostenibile, al commercio libero ed equo e all’eradicazione della povertà. Tali obiettivi si tradurranno in realtà solamente in presenza di una politica estera e di sicurezza comune (PESC) efficace e condivisa da tutti gli Stati membri dell’UE.</p>
    </intervention>
    <intervention id="3-431-500" speaker_id="96670" name="Louis MICHEL" is_mep="True" mode="written" nationality="Belgium" birth_date="02-09-1947" birth_place="Tirlemont" p_group="Group of the Alliance of Liberals and Democrats for Europe" m_state="BE">
      <p sl="fr">Come sapete, sono un acceso sostenitore dell’adesione della Turchia all’UE. Sono altresì convinto che l’Europa beneficerebbe di tale adesione almeno tanto quanto la Turchia. La Turchia ha la fortuna di essere ubicata all’incrocio tra due mondi, a cavallo tra l’occidente europeo e l’Asia. Jacques Chirac ha dichiarato che l’Unione europea e la Turchia hanno un “destino condiviso”. L’adesione della Turchia dimostrerebbe che tra oriente e occidente è possibile instaurare un dialogo costruttivo, conciliatore, innovativo e creativo. Dopo tutto, l’Europa ospita già tra i 15 e i 20 milioni di musulmani. La Turchia è membro fondatore del Consiglio d’Europa e dell’Organizzazione per la sicurezza e la cooperazione in Europa (OSCE), è membro dell’Organizzazione del Trattato del Nord atlantico (NATO) e dell’Unione europea occidentale (UEO). è appena stata eletta membro non permanente del Consiglio di Sicurezza dell’ONU. Infine, il fatto che faccia parte del G20 testimonia l’importanza del paese e il ruolo geostrategico che potrebbe ricoprire nell’alleanza delle nazioni. Dobbiamo ripristinare la fiducia tra i nostri governi e realizzare le speranze espresse dalla popolazione e dai giovani. Negli anni a venire, dobbiamo adoperarci per accogliere la Turchia nella famiglia europea.</p>
    </intervention>
    <intervention id="3-431-750" speaker_id="96999" name="Alexander MIRSKY" is_mep="True" mode="written" nationality="Latvia" birth_date="20-03-1964" birth_place="Vilna" p_group="Group of the Progressive Alliance of Socialists and Democrats in the European Parliament" m_state="LV">
      <p sl="en">La relazione è stata adottata dalla commissione per gli affari esteri con una maggioranza schiacciante, e anch’io ho votato a favore. Ha adottato un approccio equilibrato tra le questioni più impellenti riguardanti l’organizzazione e le attività del servizio europeo per l’azione esterna (SEAE), e le aree chiave della politica estera e di sicurezza comune (PESC), quali la promozione dei valori della democrazia, dei diritti umani e dello Stato di diritto, la promozione della parità di genere e della sicurezza energetica, la situazione in Iraq e Afghanistan, la risposta comunitaria ai cambiamenti democratici nella regione del Mediterraneo meridionale, e le relazioni con paesi di rilievo quali Russia, Cina, Giappone e India.</p>
    </intervention>
    <intervention id="3-432-000" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Sono un sostenitore della politica estera e di sicurezza comune europea, ove il termine “europea” riveste un’importanza fondamentale. L’Europa deve sganciarsi dagli USA per quanto riguarda non solo la sua economia, ma anche la politica estera. Deve diventare più autonoma, per essere considerata in tutto il mondo un soggetto forte e indipendente. Tuttavia, non abbiamo ancora visto alcun segnale che punti in questa direzione. Al contrario, questa relazione sostiene e salvaguarda i legami con gli USA, in particolare tramite la NATO. Alcuni ritengono addirittura che tali legami andrebbero rafforzati, il che avrebbe un impatto estremamente controproducente sul futuro dell’UE e renderebbe difficile l’accordo su un approccio o atteggiamento europeo comune nei confronti di questioni importanti, come dimostrato dalla crisi in Libia. Per tale ragione, ho votato contro la relazione.</p>
    </intervention>
    <intervention id="3-432-500" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">La politica estera comunitaria ha conosciuto uno sviluppo importante in seguito all’entrata in vigore del trattato di Lisbona. L’UE ha bisogno di una strategia coerente per la politica estera, basata sugli obiettivi e principi sanciti dall’articolo 21 del Trattato che istituisce l’Unione europea (TUE). L’azione dell’Unione sulla scena internazionale si fonda sui principi che ne hanno informato la creazione, lo sviluppo e l’allargamento e che essa si prefigge di promuovere nel resto del mondo: “democrazia, Stato di diritto, universalità e indivisibilità dei diritti dell’uomo e delle libertà fondamentali, rispetto della dignità umana, principi di uguaglianza e di solidarietà e rispetto dei principi della Carta delle Nazioni Unite e del diritto internazionale”.</p>
      <p sl="pt">Ho votato a favore della relazione sulla relazione annuale 2009 del Consiglio al Parlamento europeo sugli aspetti principali e le scelte di base della politica estera e di sicurezza comune (PESC), in quanto condivido la maggior parte della osservazioni espresse dal Parlamento. Mi preme sottolineare il fatto che la relazione non propone eventuali approcci per risolvere i conflitti e le questioni da essa presentate in maniera così trasparente. Alla luce di ciò, mi associo alla richiesta del relatore che il Consiglio non riduca la relazione a una semplice descrizione delle attività di tale politica, ma la trasformi invece in uno strumento incentrato sulle soluzioni.</p>
    </intervention>
    <intervention id="3-432-750" speaker_id="96903" name="Paulo RANGEL" is_mep="True" mode="written" nationality="Portugal" birth_date="18-02-1968" m_state="PT">
      <p sl="pt">Ho votato a favore della risoluzione per il fatto che la relazione annuale 2009 del Consiglio sulla politica estera e di sicurezza comune (PESC) – di cui elogio la trasparenza – sottolinea l’importanza del fatto che l’Unione europea sviluppi ulteriormente i suoi obiettivi di politica estera e promuovere i suoi valori e interessi su scala mondiale con il fine generale di contribuire alla pace, alla sicurezza, alla solidarietà, alla prevenzione dei conflitti, alla promozione della democrazia, alla tutela dei diritti umani, alla parità di genere, al rispetto del diritto internazionale, al sostegno alle istituzioni internazionali, ad un efficace multilateralismo e al rispetto reciproco tra le nazioni, allo sviluppo sostenibile, al commercio libero ed equo e all’eradicazione della povertà.</p>
    </intervention>
    <intervention id="3-433-000" speaker_id="28349" name="Teresa RIERA MADURELL" is_mep="True" mode="written" nationality="Spain" birth_date="13-10-1950" birth_place="Barcelona" p_group="Group of the Progressive Alliance of Socialists and Democrats in the European Parliament" m_state="ES">
      <p sl="es">Abbiamo sul tavolo la relazione annuale sulla politica estera e di sicurezza comune (PESC), relativa stavolta al 2009. Il mio voto a favore si basa sulla saggezza di tale relazione, che non solo tiene conto delle innovazioni introdotte dal trattato di Lisbona in materia di politica estera e sicurezza, ma chiede un coordinamento maggiore tra il servizio europeo per l’azione esterna, di recente istituzione, gli Stati membri e la Commissione. L’UE deve affermarsi quale soggetto forte e credibile sulla scena internazionale e, a tal fine, dobbiamo trasmettere un messaggio inequivocabile in difesa dei nostri valori, quali democrazia e diritti umani, nelle nostre relazioni estere, ma anche nel perseguimento dei nostri interessi, quali quelli connessi alla sicurezza energetica.</p>
      <p sl="es">I termini valori e interessi devono essere compatibili e non escludersi a vicenda nella nostra azione esterna. Da un punto di vista socialista, le raccomandazioni tematiche e geografiche della relazione soddisfano le nostre principali richieste. Ritengo che abbia espresso un concetto di relazioni transatlantiche corretto, in particolare tra UE e NATO, e abbia sottolineato giustamente la necessità di una cooperazione civile e militare nella gestione delle crisi.</p>
    </intervention>
    <intervention id="3-434-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Sono stati adottati tre dei nostri sei emendamenti: quello che postulava linee di bilancio separate per le missioni di politica di sicurezza e di difesa comune, quello che esortava il Consiglio e la Vicepresidente della Commissione/Alto rappresentante dell’Unione per gli affari esteri e la politica di sicurezza a ripristinare l’equilibrio tra le capacità di pianificazione civili e militari, e quello sull’urgenza di trattare le questioni relative alla gestione delle acque in Asia centrale. Per quel che riguarda la Siria, è stato adottato l’emendamento del gruppo S&amp;D, e di conseguenza è venuto meno il nostro emendamento che chiedeva le dimissioni di Assad. Alla fine, la relazione è stata adottata con una maggioranza schiacciante.</p>
    </intervention>
    <intervention id="3-435-000" speaker_id="97196" name="Oreste ROSSI" is_mep="True" mode="written" nationality="Italy" birth_date="24-03-1964" birth_place="Alessandria" p_group="Europe of freedom and democracy Group" m_state="IT">
      <p sl="it">La relazione pone l’accento sul ruolo guida dell’Unione europea quale attore globale efficace sulla scena internazionale. Per farlo sono necessarie un’azione esterna più strategica e una politica estera unica che unisca tutti gli Stati. Mi sembra un’utopia all’alba dei continui fatti in Medio Oriente e nei Paesi del Mediterraneo. Ho espresso voto contrario in quanto la relazione vuole limitare il potere nazionale, creando nuove agenzie e affrontando nuove operazioni militari, il che implicherebbe un incremento della spesa, e intende inoltre dare un maggiore impulso ai negoziati di adesione della Turchia.</p>
    </intervention>
    <intervention id="3-435-500" speaker_id="96698" name="Viktor USPASKICH" is_mep="True" mode="written" nationality="Lithuania" birth_date="24-07-1959" birth_place="Vilnius" m_state="LT">
      <p sl="lt">Questo mese la Lituania festeggia il settimo anniversario dell’adesione all’UE. Quando abbiamo aderito all’Unione, la maggioranza dei lituani sognava la democrazia e quello che avrebbe loro potuto offrire l’Europa. Purtroppo, a distanza di sette anni, sono state soddisfatte ben poche di queste aspettative, sia in Lituania sia a livello europeo. Una di queste è la politica estera. Recentemente alcuni leader europei hanno festeggiato troppo affrettatamente il trionfo della democrazia e la caduta dei dittatori nel mondo arabo – una vittoria dei valori europei. Purtroppo, siamo ben lontani dalla realtà. Gli sforzi dell’UE per consolidare la politica estera non sono stati propriamente coronati dal successo.</p>
      <p sl="lt">Il trattato di Lisbona avrebbe dovuto aiutare l’Europa a esprimersi a una sola voce in materia di politica estera, ma la scorsa settimana abbiamo avuto un’ulteriore dimostrazione dell’assenza di coesione nella politica estera comunitaria: dopo l’uccisione di Osama bin Laden avvenuta lo scorso lunedì, i capi di Stato dell’UE hanno rilasciato ben cinque dichiarazioni diverse nell’arco di 24 ore. Se l’Europa vuole continuare a essere considerata un attore serio sulla scena mondiale, dobbiamo parlare a una voce. L’UE deve inoltre scegliere con cura le proprie priorità in tema di politica estera: concentrarsi sulla situazione meridionale trascurando le frontiere orientali non è una politica sostenibile.</p>
    </intervention>
    <intervention id="3-435-750" speaker_id="5737" name="Dominique VLASTO" is_mep="True" mode="written" nationality="France" birth_date="14-08-1946" birth_place="Marseille" p_group="Group of the European People's Party (Christian Democrats)" m_state="FR">
      <p sl="fr">L’UE deve definire la filosofia di fondo della sua politica estera e di sicurezza comune (PESC) alla luce dell’instabilità globale crescente. Mi rallegro che la relazione abbia posto l’accento sull’esigenza di coinvolgere il Parlamento nel processo. In veste di rappresentanti degli interessi dei cittadini europei, dobbiamo contribuire a definire una politica europea di difesa. Gli obiettivi fondamentali dell’Unione europea comprendono la difesa della pace, dei diritti dell’uomo e della democrazia. La promozione dei nostri valori deve basarsi su un’azione esterna ambiziosa e sulla strategia diplomatica. Il trattato di Lisbona ha dato una voce all’Unione attraverso l’Alto rappresentante dell’Unione per gli affari esteri e la politica di sicurezza/Vicepresidente della Commissione. La nostra PESC non può tollerare divisioni. Questa votazione rappresenta pertanto un appello a favore di un maggiore coordinamento tra tutte le istituzioni: il servizio europeo per l’azione esterna, la Commissione europea, gli Stati membri e, naturalmente, il Parlamento europeo. In un mondo che cambia, la nostra Unione dev’essere qualcosa di più di una semplice unione economica. Abbiamo il dovere storico di convertirla in un’unione politica. La PESC dovrebbe essere uno dei mezzi per il conseguimento di tale fine. è questo il messaggio che il Parlamento voleva trasmettere, e io condivido tale posizione.</p>
    </intervention>
    <intervention id="3-436-000" speaker_id="97016" name="Angelika WERTHMANN" is_mep="True" mode="written" nationality="Austria" birth_date="07-11-1963" birth_place="Schwarzach" p_group="Non" m_state="AT">
      <p sl="de">Ho votato per la relazione. Per rafforzare l’influenza dell’UE a livello globale e pertanto, indirettamente, l’influenza dei singoli Stati membri, ci occorrono la lucidità e la determinazione di garantire una maggiore cooperazione e coordinamento tra i diversi livelli. Non dobbiamo creare ostacoli non necessari al servizio europeo per l’azione esterna (SEAE) e dobbiamo invece consentirgli di perseguire i propri principi fondatori. Ho anche votato a favore dell’emendamento che chiede contemporaneamente alla baronessa Ashton di sfruttare appieno tutti i suoi poteri. Ci occorre l’impegno di entrambe le parti per garantire la buona riuscita del SEAE. In qualità di membro della commissione per i bilanci e di sostenitrice della maggior trasparenza possibile, ho ovviamente votato a favore anche dell’emendamento che propone linee di bilancio separate per ciascuna missione.</p>
    </intervention>
    <intervention id="3-438-500" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="it">Appoggio la proposta e raccomando l’adozione di misure per ovviare alle difficoltà di reperimento di professionisti per le missioni civili, che rappresentano la tipologia d’intervento più impiegata. Nel quadro del "gender mainstreaming", in linea con la risoluzione del Consiglio di sicurezza delle Nazioni Unite (UNSCR) 1325 e per una maggiore efficacia delle missioni civili e militari, raccomando di coinvolgere adeguatamente il personale femminile a tutti i livelli della gestione delle crisi; sottolineo la necessità di includere le donne nelle posizioni decisionali più ad alto livello, di organizzare consultazioni periodiche con la società civile, nonché di rafforzare la capacità di operare sulle questioni di genere nell’ambito delle missioni. Esorto ad istituire adeguate procedure di denuncia nel contesto delle missioni PSDC, e sollecito Lady Ashton a includere una relazione dettagliata sulle donne, la pace e la sicurezza nella relazione di valutazione semestrale delle missioni PSDC. Reputo che ciò permetterebbe di valorizzare il ritorno di esperienza dal punto di vista politico-strategico e tecnico, giuridico ed operativo e, nel lungo periodo, di fornire una base per migliorare gli interventi in corso e avere criteri da applicare alle crisi emergenti bilanciando al meglio interessi strategici e risorse disponibili.</p>
    </intervention>
    <intervention id="3-438-250" speaker_id="28276" name="Laima Liucija ANDRIKIENĖ" is_mep="True" mode="written" nationality="Lithuania" birth_date="01-01-1958" birth_place="Druskininkai" p_group="Group of the European People's Party (Christian Democrats)" m_state="LT">
      <p sl="en">Mi sono espressa a favore della risoluzione sullo sviluppo della politica di sicurezza e di difesa comune a seguito dell’entrata in vigore del trattato di Lisbona. è importante sottolineare che la nuova PSDC introdotta dal trattato di Lisbona prevede una ferma dichiarazione politica dell’intenzione dell’Unione di agire in quanto forza stabilizzatrice a livello mondiale. Sono del parere che l’austerità economica attuale e le disposizioni del trattato di Lisbona possano aiutare gli Stati membri a spendere in modo più intelligente per la difesa, e a mettere in comune e condividere una parte più ampia delle loro capacità, dei loro bilanci e delle loro necessità in materia di difesa, garantendo nel contempo più sicurezza ai loro cittadini, benché la realtà dei fatti sia che la crisi economica e finanziaria intacca i bilanci nazionali per la difesa comunitaria, i programmi e l’organizzazione delle forze e pertanto, più di un anno dopo l’entrata in vigore del trattato di Lisbona, non si intravedono ancora segnali chiari di un approccio comunitario olistico post-Lisbona che consenta di superare le barriere procedurali e istituzionali tradizionali. Pertanto, è importante che gli Stati membri individuino i mezzi adeguati per attuare la PSDC, in quanto il trattato di Lisbona fornisce un quadro per rafforzare la cooperazione in materia di difesa e, al contempo, conseguire economie di scala, mantener una rilevanza strategica e garantire la sicurezza ai cittadini dell’Unione.</p>
    </intervention>
    <intervention id="3-438-000" speaker_id="96702" name="Elena Oana ANTONESCU" is_mep="True" mode="written" nationality="Romania" birth_date="30-12-1979" birth_place="Târgovişte" p_group="Group of the European People's Party (Christian Democrats)" m_state="RO">
      <p sl="ro">In un’epoca di crisi economica e finanziaria, l’Unione europea è chiamata a rafforzare la sua autonomia strategica per sostenere i suoi valori, perseguire i suoi interessi e proteggere i suoi cittadini attraverso lo sviluppo di una visione condivisa delle principali sfide e minacce e l’allineamento delle sue capacità allo scopo di farvi fronte in modo adeguato. Ritengo che le nuove disposizioni in materia di politica di sicurezza e di difesa comune (PSDC) introdotte dal trattato di Lisbona prevedano una ferma dichiarazione politica dell’intenzione dell’Unione di agire in quanto forza stabilizzatrice a livello mondiale. Forniscono un quadro giuridico chiaro per il rafforzamento delle sue capacità di mettere in atto la sua politica estera e di sicurezza attraverso un approccio globale che include il ricorso a tutti gli strumenti di cui l’Unione e i suoi Stati membri dispongono, per prevenire e gestire crisi e conflitti, e per instaurare una pace duratura. Ho votato a favore della relazione.</p>
      <p sl="ro">Credo che l’Unione europea necessiti di una politica di sicurezza e di difesa forte ed efficace, per prevenire i conflitti, proteggere la sicurezza dei suoi cittadini e riaffermare i propri valori di base, offrendo il proprio contributo al sostegno del diritto internazionale, la promozione del rispetto dei diritti umani e dei valori democratici in tutto il mondo.</p>
    </intervention>
    <intervention id="3-438-125" speaker_id="96680" name="Zigmantas BALČYTIS" is_mep="True" mode="written" nationality="Lithuania" birth_date="16-11-1953" birth_place="Šilutė" p_group="Group of the Progressive Alliance of Socialists and Democrats in the European Parliament" m_state="LT">
      <p sl="it">Il sistema internazionale sta subendo cambiamenti rapidi e profondi, determinati dal trasferimento di poteri ad attori internazionali emergenti e da una crescente interdipendenza dinanzi a sfide che riguardano i problemi economici e finanziari, il deterioramento ambientale e il cambiamento climatico, l’energia e la scarsità delle risorse, e la sicurezza integrata. Ho espresso il mio plauso a quest’importante relazione. In un contesto globale turbolento e in un’epoca di crisi economica e finanziaria, l’Unione europea è chiamata a rafforzare la sua autonomia strategica per sostenere i suoi valori, perseguire i suoi interessi e proteggere i suoi cittadini attraverso lo sviluppo di una visione condivisa delle principali sfide e minacce e l’allineamento delle sue capacità allo scopo di farvi fronte in modo adeguato, contribuendo in tal modo a preservare la pace su scala internazionale e la sicurezza globale.</p>
    </intervention>
    <intervention id="3-438-562" speaker_id="96814" name="Elena BĂSESCU" is_mep="True" mode="written" nationality="Romania" birth_date="24-04-1980" birth_place="Constanţa" p_group="Group of the European People's Party (Christian Democrats)" m_state="RO">
      <p sl="ro">Ho votato a favore della relazione, in quanto compie un passo importante verso l’attuazione del trattato di Lisbona. Gli emendamenti proposti nel documento miglioreranno la flessibilità delle capacità militari europee. Mi preme precisare in questa sede che la diversificazione delle minacce a livello globale presuppone un adeguamento della politica di sicurezza e di difesa comune. I ciberattacchi, i flussi migratori clandestini e il terrorismo sono solo qualche esempio di tali minacce. Di fatto, l’Unione è diventata un bersaglio favorito della criminalità internazionale. Vorrei inoltre sottolineare l’entità delle risorse finanziarie a sostegno di tale politica. Ritengo che la revisione del meccanismo ATHENA da parte della Presidenza polacca risolverà il problema di bilancio. In tal modo, verrà istituito un contributo più semplice degli Stati membri ai costi comuni delle operazioni militari europee. Lo scioglimento dell’Unione europea occidentale e l’introduzione nel trattato di una clausola di difesa reciproca rappresenta un passo verso una politica di difesa comune.</p>
    </intervention>
    <intervention id="3-438-781" speaker_id="28214" name="Jean-Luc BENNAHMIAS" is_mep="True" mode="written" nationality="France" birth_date="02-12-1954" birth_place="Paris" p_group="Group of the Alliance of Liberals and Democrats for Europe" m_state="FR">
      <p sl="fr">Quando parliamo di un’Europa politica, di una linea telefonica diretta per l’Europa o addirittura di un’Europa che parla a una voce, ci dimentichiamo spesso di specificare che ciò potrà accadere soltanto se disporremo di una politica europea di difesa. Gli eventi libici recenti hanno dimostrato quanta strada rimane ancora da fare su questo fronte. Alla luce delle attuali difficoltà economiche, unire le risorse non è soltanto politicamente auspicabile, bensì è essenziale.</p>
    </intervention>
    <intervention id="3-439-000" speaker_id="97198" name="Mara BIZZOTTO" is_mep="True" mode="written" nationality="Italy" birth_date="03-06-1972" birth_place="Bassano del Grappa " m_state="IT">
      <p sl="it">La politica di difesa è uno tra gli ambiti più gelosamente custoditi dagli Stati Membri. L’impressione che si ha analizzando questa relazione, come del resto altre sullo stesso argomento o comunque in materia di politica estera, è che si intenda spingere l’UE a fare in modo che questa prenda via via il sopravvento sugli Stati nell’elaborazione della politica estera e di difesa. Oltre alle obiezioni di principio che si possono formulare a questa impostazione, non si capisce come si possa pensare che l’UE riesca a parlare ad una voce su argomenti così delicati, in cui gli interessi dei singoli Stati spessissimo sono differenti, quando non addirittura apertamente contrastanti. Basti osservare quanto successo nel caso della Libia e dell’intervento umanitario.</p>
      <p sl="it">È pressoché impossibile che gli Stati trovino un accordo e una posizione unica e concordata su eventi di questa portata, e se anche succedesse, questo andrebbe per forza di cose a scapito dell’autonomia decisionale dei governi e degli interessi ritenuti prioritari dalle diplomazie nazionali. Il mio voto alla relazione è contrario.</p>
    </intervention>
    <intervention id="3-439-500" speaker_id="96681" name="Vilija BLINKEVIČIŪTĖ" is_mep="True" mode="written" nationality="Lithuania" birth_date="03-03-1960" birth_place="Linkuva" m_state="LT">
      <p sl="lt">Ho votato a favore della relazione, in quanto l’Unione europea è chiamata a rafforzare continuamente la sua strategia per la sicurezza, a sostenere i suoi valori, a perseguire i suoi interessi e a proteggere i suoi cittadini, contribuendo in tal modo a preservare la pace su scala internazionale e la sicurezza globale. Le nuove disposizioni in materia di politica di sicurezza e di difesa comune (PSDC) introdotte dal trattato di Lisbona prevedono un quadro giuridico chiaro per rafforzare l’attuazione della politica estera e di sicurezza attraverso il ricorso a tutti gli strumenti di cui l’Unione e i suoi Stati membri dispongono, per prevenire e gestire crisi e conflitti, e per instaurare una pace duratura. Nel porre in atto la PESC, l’Unione deve garantire la coerenza e la coesione tra i diversi settori della sua azione esterna e tra le politiche esterne ed interne. Mi preme sottolineare che una politica estera di sicurezza credibile richiede una più stretta cooperazione tra gli Stati membri, fiducia reciproca e solidarietà.</p>
    </intervention>
    <intervention id="3-440-000" speaker_id="28354" name="Jan BŘEZINA" is_mep="True" mode="written" nationality="Czechia" birth_date="14-04-1954" birth_place="Konice" p_group="Group of the European People's Party (Christian Democrats)" m_state="CZ">
      <p sl="it">Esprimo preoccupazione per il fatto che, più di un anno dopo l’entrata in vigore del trattato di Lisbona, non vi siano ancora segni chiari di un approccio globale dell’UE alla politica estera e di sicurezza, nel quadro della quale sarebbe possibile superare le tradizionali barriere procedurali e istituzionali che limitano la capacità di intervento dell’UE. Deploro la riluttanza degli Stati membri dell’Unione europea a definire una posizione comune sulla crisi in Libia, sulla risoluzione 1973 del Consiglio di sicurezza dell’ONU e sulle sue modalità di attuazione. L’idea di considerare la coalizione ad hoc di paesi come validi sostituti delle PESD è pericolosa, a mio avviso, visto che nessun Stato europeo ha la capacità di essere un attore significativo della sicurezza e della difesa nel mondo del 21° secolo. In tale contesto, ricordo che il trattato di Lisbona prevede la possibilità di affidare la realizzazione di un’operazione di gestione delle crisi ad un gruppo di Stati membri, ma solo nel quadro di una decisione del Consiglio che definisca gli obiettivi, il campo di applicazione e le condizioni della loro attuazione. è fondamentale dare una risposta comune agli sviluppi in Libia per formulare un nuovo approccio credibile nei confronti della nostra politica di vicinato meridionale. Altrettanto necessario è sottolineare lo sviluppo e l’approfondimento dal partenariato orientale, nel quadro del quale ha recentemente iniziato ad operare un’assemblea parlamentare costituita da eurodeputati e da deputati dei parlamenti degli Stati partecipanti. In tale contesto, dovremmo insistere sull’adozione di una posizione risoluta e motivata nei confronti del regime del Presidente Lukashenko in Bielorussia.</p>
    </intervention>
    <intervention id="3-441-000" speaker_id="96739" name="Reinhard BÜTIKOFER" is_mep="True" mode="written" nationality="Germany" birth_date="26-01-1953" birth_place="Mannheim" m_state="DE">
      <p sl="de">Ho votato a favore della relazione Gualtieri per tuta una serie di ragioni. Il relatore ha collaborato in maniera eccellente con il mio gruppo. Molti dei nostri emendamenti sono stati convertiti in testi di compromesso. Dei 29 emendamenti presentati dal gruppo Verde/Alleanza libera europea, ne sono stati inseriti 21 nella relazione. Infine, molte delle posizioni da noi sostenute e perorate hanno trovato posto nella relazione stessa. Sono molto sfavorevole alla richiesta di integrare le ricerca sulle armi nel quadro strategico comune per la ricerca e l’innovazione. La proposta di ricorrere ai cosiddetti battlegroup” (gruppi tattici armati) nell’eventualità di catastrofi naturali è altrettanto inappropriata. I riferimenti continui al Dipartimento statunitense di sicurezza nazionale quale esempio di politica antiterrorismo adeguata sono a dir poco fastidiosi.</p>
      <p sl="de">Ho un’opinione molto positiva della valutazione estremamente aperta e realistica delle singole missioni di politica di sicurezza e di difesa comune (PSDC), delle dichiarazioni sulle donne e la sicurezza, suo disarmo e sulla clausola dei diritti umani nelle misure antiterrorismo. Approvo altresì il riferimento chiaro alla decisione di non mescolare operazioni civili e militari. Infine, il relatore ha anche trattato una questione fondamentale: l’opposizione a un’autonomia strategica assoluta quale esito finale della PSDC.</p>
    </intervention>
    <intervention id="3-441-500" speaker_id="96867" name="Maria da Graça CARVALHO" is_mep="True" mode="written" nationality="Portugal" m_state="PT">
      <p sl="pt">Reputo estremamente importante addivenire a una posizione che sia in linea con le politiche estere degli Stati membri, in quanto tale coesione porterà alla pace, alla sicurezza, alla solidarietà e alla prevenzione dei conflitti a livello internazionale. Inoltre, contribuirà allo sviluppo sostenibile e rafforzerà la capacità dell’UE di influire sull’assetto internazionale. Esorto pertanto a proseguire il lavoro già in corso per formare un fronte unito che migliorerà i rapporti tra l’Europa e altre potenze mondiali, promuoverà una risposta più efficace in situazioni di crisi internazionale, e consoliderà la posizione dell’Europa sulla scena internazionale.</p>
    </intervention>
    <intervention id="3-441-750" speaker_id="97195" name="Giovanni COLLINO" is_mep="True" mode="written" nationality="Italy" birth_date="15-06-1954" birth_place="Pontebba " p_group="Group of the European People's Party (Christian Democrats)" m_state="IT">
      <p sl="it">Il Trattato di Lisbona dovrebbe rappresentare un nuovo modello politico in Europa, sia per quanto riguarda la necessità di mettere in comune le risorse degli Stati per ottenere il massimo dei risultati, sia per lavorare a strategie e operazioni comuni che facciano dell’Europa quell’Unione anche politica che già i suoi padri fondatori sognavano. Stiamo festeggiando questa settimana la Festa dell’Europa, in cui si ricorda la dichiarazione Schuman, che parla di un’Europa che "sorgerà da realizzazioni concrete che creino anzitutto una solidarietà di fatto". Al momento però è proprio questa solidarietà a mancare, soprattutto nell’espressione di una forte volontà politica comune a tutti gli Stati che servirebbe non soltanto a proteggere meglio i nostri confini ma anche a rendere più credibile la nostra economia. La relazione Gualtieri sottolinea chiaramente quanto le forze armate europee siano inadeguate sia all’edificazione di una difesa comune europea che al raggiungimento degli obbiettivi contenuti nel Trattato di Lisbona e che riguardano la sicurezza interna ed esterna dell’Unione. Senza una capacità militare credibile la politica di sicurezza e di difesa comune europea rimarrà soltanto sulla carta e nelle parole di chi non ha gli strumenti necessari ad una sua effettiva implementazione.</p>
    </intervention>
    <intervention id="3-441-812" speaker_id="96973" name="Mário DAVID" is_mep="True" mode="written" nationality="Portugal" birth_date="20-08-1953" birth_place="Angola" p_group="Group of the European People's Party (Christian Democrats)" m_state="PT">
      <p sl="pt">Il trattato di Lisbona è stato un passo in avanti per l’UE. Ha determinato un più forte coinvolgimento politico e istituzionali nei rapporti tra gli Stati membri, avvicinando maggiormente le loro posizioni su politiche e strategia estere e interne di importanza capitale.</p>
      <p sl="pt">Ho votato a favore della relazione, in quanto reputo che l’analisi in essa contenuta sia estremamente rilevante per lo sviluppo di una politica di sicurezza e di difesa comune (PSDC). Il documento in oggetto massimizza il ruolo dell’UE, rafforzando le sinergie tra gli Stati membri, e tra loro e le istituzioni comunitarie. Lo sviluppo della PSDC è ancor più rilevante alla luce dell’attuale crisi economica e finanziaria, che rende opportuna la condivisione delle risorse tra gli Stati membri per assicurare un’azione efficace in termini di sicurezza pubblica, gestione delle crisi e dei conflitti, e instaurazione di una pace duratura. Il suo valore aumenta ulteriormente alla luce dell’osservazione della struttura giuridica presentata, che si propone di chiarire le barriere istituzionali emerse nel periodo successivo al trattato di Lisbona e cerca di individuare soluzioni legislative specifiche per i problemi emersi: “Lisbona” ha bisogno di una PSDC. Sento che i cittadini europei la desiderano. La nuova realtà sarà più razionale, più sinergica e più europea.</p>
    </intervention>
    <intervention id="3-441-875" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">L’idea che sottende alla risoluzione è che la politica di sicurezza e di difesa comune (PSDC), dopo l’entrata in vigore del trattato di Lisbona, preveda la ferma intenzione politica dell’Unione di agire in quanto forza stabilizzatrice a livello mondiale, con un quadro giuridico chiaro per consentirle di perseguire meglio i propri obiettivi.</p>
      <p sl="pt">Ciononostante, non vi sono ancora segni chiari di un approccio globale dell’UE post Lisbona che consenta di superare le tradizionali barriere procedurali e istituzionali e garantisca la sicurezza e la difeaa dei cittadini e dei paesi europei. Auspico che l’austerità economica attuale incoraggi gli Stati a spendere in maniera più intelligente le loro risorse e a cooperare in modo più incisivo.</p>
    </intervention>
    <intervention id="3-441-937" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">la relazione attuale esamina l’andamento della politica di sicurezza e di difesa comune (PSDC) a seguito dell’entrata in vigore del trattato di Lisbona. La relazione prende le mosse dal nuovo quadro istituzionale creato dal trattato di Lisbona, ai sensi del quale l’Unione europea deve parlare a una voce e, sulla scorta della sua ristrutturazione, presentare la politica estera e di sicurezza comune in maniera più trasparente. Tuttavia, è necessario riconoscere che l’UE non ha ancora messo a punto un approccio globale post Lisbona che consenta di superare le tradizionali barriere procedurali e gli ostacoli istituzionali. Pertanto, una valutazione realistica della politica estera diventa essenziale, così come un intervento più risoluto delle forze comunitarie, invece che lasciare l’intervento militare esclusivamente nelle mani della Francia e del Regno Unito. Pur ammettendo la necessità di un dibattito pubblico sulla politica estera e difesa per stabilire le politiche future del Parlamento in materia, accolgo con favore l’elaborazione di tale relazione e auspico che l’UE continui a sviluppare un multilateralismo efficace, uno dei punti salienti degli interessi geostrategici dell’UE.</p>
    </intervention>
    <intervention id="3-442-000" speaker_id="96706" name="João FERREIRA" is_mep="True" mode="written" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">Parte del contenuto di questa relazione è, da un certo punto di vista, preoccupante. In sostanza, conferma molti degli avvertimenti e allarmi da noi sollevati all’atto della discussione e successiva entrata in vigore del trattato di Lisbona: è in corso un processo ineludibile di militarizzazione dell’UE, che viene ora accelerato e intensificato. La militarizzazione dell’UE non è a servizio della pace, né degli interessi dei cittadini. La trasformazione dell’UE in un polo europeo dell’Organizzazione del Trattato del Nord Atlantico (NATO), come perorato dal trattato di Lisbona, comporta il coinvolgimento in zone di conflitto a livello internazionale, il tutto nel quadro di una collaborazione con gli Stati Uniti, che sono leader nel processo di affermazione di un’egemonia imperiale e del controllo dei mercati e delle risorse, alcune delle quali si stanno progressivamente esaurendo.</p>
      <p sl="pt">Come affermato negli emendamenti proposti dal gruppo confederale della Sinistra unitaria europea/Sinistra verde nordica, gli interventi militari, apparentemente promossi per stabilizzare determinati paesi o regioni, vanno nella direzione sbagliata. Invece di stabilizzare tali paesi e regioni, li destabilizzano. Al posto di risolvere i problemi, li acuiscono. La situazione in Libia ne è un altro esempio, che va ad aggiungersi a quelli di Afghanistan e Iraq. Lo sviluppo della politica di sicurezza e di difesa comune (PSDC) è al servizio degli interessi dell’apparato industriale-militare dell’Unione, non degli interessi della popolazione o della pace.</p>
    </intervention>
    <intervention id="3-443-000" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Come avevamo preannunciato, con l’entrata in vigore del trattato di Lisbona verrà accelerato ulteriormente il processo di militarizzazione dell’Unione europea. Questa relazione conferma tale timore.</p>
      <p sl="pt">Come precisato dagli emendamenti presentati dal nostro gruppo, l’intervento armato o qualsiasi genere di approccio militare alla risoluzione dei conflitti, allo scopo apparente di stabilizzare determinate regioni o paesi, va nella direzione sbagliata. Al posto di risolvere i problemi, li acuisce, come dimostrato dai casi di Libia, Afghanistan e Iraq.</p>
      <p sl="pt">La militarizzazione dell’UE non è a servizio degli interessi dei cittadini. La trasformazione dell’UE in un polo europeo dell’Organizzazione del Trattato del Nord Atlantico (NATO), già in corso, fa parte di un processi che si propone di ripartire la sfera internazionale in sfere di influenza sotto il comando degli Stati Uniti. Lo scopo di ciò è aumentare lo sfruttamento della manodopera e il controllo di risorse naturali sempre più scarse, in particolare gli idrocarburi, nonché il controllo dei mercati.</p>
      <p sl="pt">Lo sviluppo della politica di sicurezza e di difesa comune è una minaccia per la pace. Intensifica l’intervento politico, contribuisce alla corsa agli armamenti, e anche alle armi nucleari, e promuove profitti ingenti per l’apparato industriale-militare comunitario.</p>
    </intervention>
    <intervention id="3-444-000" speaker_id="23868" name="Monika BEŇOVÁ" is_mep="True" mode="written" nationality="Slovakia" birth_date="15-08-1968" birth_place="Bratislava" m_state="SK">
      <p sl="en">La relazione, suddivisa in cinque parti – intitolate rispettivamente Politica estera e di sicurezza, Sicurezza e difesa, Sicurezza esterna e interna, Sicurezza attraverso le operazioni e Sicurezza nel partenariato – fornisce una panoramica chiara di come l’UE dovrebbe perseguire la propria politica di sicurezza e di difesa comune per diventare un soggetto strategico autonomo e agire in quanto forza di sicurezza e stabilità in Europa e nel mondo.</p>
    </intervention>
    <intervention id="3-444-500" speaker_id="96993" name="Lorenzo FONTANA" is_mep="True" mode="written" nationality="Italy" birth_date="10-04-1980" birth_place="Verona" p_group="Non" m_state="IT">
      <p sl="it">La crisi libica ha messo in luce quelli che sono stati i limiti dell’azione esterna dell’UE, sia dal punto di vista diplomatico, sia per quanto riguarda il profilo militare. Al momento, l’unità d’intenti di cui tanto si parla sembra sia vanificata da quelle che sono le giuste aspirazioni degli Stati membri di mantenere le proprie prerogative in materia di politica di sicurezza. Non mi ritengo d’accordo con il fatto che venga invocato un bilancio più adeguato per questa politica, senza che vi sia una reale condivisione da parte dei governi nazionali circa l’utilizzo di questi fondi. Ritenendo che questo tipo di politiche debbano rientrare nel novero delle competenze nazionali, ritengo di esprimere voto negativo nei confronti di questa relazione.</p>
    </intervention>
    <intervention id="3-444-750" speaker_id="96693" name="Juozas IMBRASAS" is_mep="True" mode="written" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="it">Ho votato per la relazione, in quanto il sistema internazionale sta subendo cambiamenti rapidi e profondi, determinati dal trasferimento di poteri ad attori internazionali emergenti e da una crescente interdipendenza dinanzi a sfide che riguardano i problemi economici e finanziari, il deterioramento ambientale e il cambiamento climatico, l’energia e la scarsità delle risorse, e la sicurezza integrata. In un contesto globale turbolento e in un’epoca di crisi economica e finanziaria, l’Unione europea è chiamata a rafforzare la sua autonomia strategica per sostenere i suoi valori, perseguire i suoi interessi e proteggere i suoi cittadini attraverso lo sviluppo di una visione condivisa delle principali sfide e minacce e l’allineamento delle sue capacità allo scopo di farvi fronte in modo adeguato, contribuendo in tal modo a preservare la pace su scala internazionale e la sicurezza globale, anche attuando un multilateralismo efficace. Il rafforzamento dell’autonomia strategica nelle questioni di sicurezza comporta, per l’Unione europea, la capacità di concordare obiettivi politici e orientamenti strategici comuni, istituire partenariati strategici con le organizzazioni internazionali, compresa la NATO, e gli Stati pertinenti, raccogliere informazioni adeguate e produrre analisi e valutazioni congiunte, sfruttare e, se necessario, mettere in comune risorse finanziarie, civili e militari, e pianificare e condurre efficaci operazioni di gestione delle crisi attraverso l’estesa gamma delle missioni di tipo Petersberg, nonché definire e mettere in atto una politica di difesa comune avviando concretamente il percorso verso l’edificazione di una difesa comune. Occorre ricorrere a tutti gli strumenti di cui l’Unione e i suoi Stati membri dispongono, per prevenire e gestire crisi e conflitti, e per instaurare una pace duratura.</p>
    </intervention>
    <intervention id="3-444-875" speaker_id="96901" name="Krišjānis KARIŅŠ" is_mep="True" mode="written" nationality="Latvia" birth_date="13-12-1964" birth_place="Wilmington" p_group="Group of the European People's Party (Christian Democrats)" m_state="LV">
      <p sl="lv">Ho dato il mio appoggio alla relazione sullo sviluppo della politica di sicurezza e di difesa comune a seguito dell’entrata in vigore del trattato di Lisbona. Ritengo tuttavia che ci sia ancora molta strada da fare prima di pervenire a una politica di sicurezza e di difesa comune completa. Non è ammissibile che i singoli Stati membri partecipino a operazioni che mettono in pericolo la sicurezza di un altro paese membro. La Francia ha concluso un accordo sulle navi da guerra con la Russia, un paese che, in un passato ancora recente, ha occupato la Georgia nel corso di un conflitto armato. Allo stesso modo, la Russia ha condotto manovre militari provocatorie in prossimità degli Stati baltici, che hanno espresso la loro preoccupazione per l’accordo da me testé menzionato. Benché i paesi baltici abbiano ripetutamente espresso i loro timori, i funzionari e le istituzioni europei non hanno reagito in alcun modo per prevenire il coinvolgimento della Francia in un accordo militare con la Russia.</p>
      <p sl="lv">L’interesse dei politici francesi per l’economia e i posti di lavoro nei cantieri navali è comprensibile. Tuttavia, in seno all’Unione europea, la crescita dell’economia di un paese non deve andare a discapito della sicurezza di un’altra nazione. Questo genere di azioni è contrario al principio di solidarietà in vigore nell’Unione europea. Tale principio non dovrebbe tollerare eccezioni e si applica ai paesi sia grandi sia piccoli. Soltanto quando gli Stati membri daranno prova di una solidarietà autentica ci sarà una politica di sicurezza e di difesa comune veramente completa.</p>
    </intervention>
    <intervention id="3-445-000" speaker_id="28424" name="Tunne KELAM" is_mep="True" mode="written" nationality="Estonia" birth_date="10-07-1936" birth_place="Taheva" p_group="Group of the European People's Party (Christian Democrats)" m_state="EE">
      <p sl="en">Ho votato a favore della relazione Gualtieri. Ribadisco tuttavia la necessità di una cooperazione rafforzata tra l’UE e la NATO. Il mio emendamento originario al paragrafo 87 era teso a confermare, invece che semplicemente a riconoscere, il ruolo della NATO quale fondamento della difesa collettiva – un ruolo che non si limita soltanto a “proseguire”, ma che dovrebbe essere visto come l’unica alternativa per il prossimo futuro. Inoltre, il ruolo della NATO non può riguardare solamente gli Stati membri che ne fanno parte, come si legge nella relazione Gualtieri: crea sicurezza anche per i paesi dell’UE che non sono membri della NATO.</p>
      <p sl="en">La NATO è stata, e continuerà a essere, il fondamento della difesa collettiva, e ciò va ribadito con un linguaggio forte e affermativo. Stamani la Vicepresidente della Commissione/Alto rappresentante dell’Unione per gli affari esteri e la politica di sicurezza, baronessa Ashton, ha dichiarato che l’UE e la NATO stanno condividendo per la prima volta informazioni e dati sulla Libia. Si tratta di un esempio incoraggiante per ulteriori cooperazioni analoghe. Trasmette un segnale chiaro che, se di base c’è la volontà, si può sempre trovare un modo per instaurare una cooperazione significativa.</p>
    </intervention>
    <intervention id="3-445-500" speaker_id="96795" name="Jacek Olgierd KURSKI" is_mep="True" mode="written" nationality="Poland" birth_date="22-02-1966" birth_place="Gdańsk" p_group="European Conservatives and Reformists Group" m_state="PL">
      <p sl="pl">Gli eventi recenti verificatisi in Nord Africa e in Asia dimostrano che l’Unione europea deve rafforzare la sua politica estera e le alleanze di cui fa parte. La minaccia di attacchi terroristici, ancora molto realistica, segnala l’esigenza di inasprire gli standard di sicurezza europei. Tuttavia, alcune delle proposte contenute nella relazione Gualtieri sono inaccettabili. Sono contrarie alla strategia perseguita fino ad ora, volta a stringere alleanze internazionali basate soprattutto sul presupposto che l’Alleanza nordatlantica assuma il ruolo guida. La proposta di rafforzare l’Agenzia europea per la difesa non si tradurrebbe in un aumento reale del livello di sicurezza nell’UE, bensì semplicemente nella creazione di un altro mostro burocratico, incapace di portare a termine i compiti assegnatigli. Chi prenderebbe la decisione di mobilitare le forze armate europee? Nell’interesse di chi agirebbero tali unità? Che voce in capitolo avrebbero i nuovi Stati membri? Il quartier generale dell’Agenzia verrebbe trasferito? Sono stati inoltre espressi timori in merito a questioni istituzionali, ad esempio se la crescita dell’Agenzia europea per la difesa non rischi di comportare il ridimensionamento degli eserciti di determinati Stati membri e se non vi sia conflitto con il mandato e gli obiettivi del servizio europeo per l’azione esterna. Come dimostrato da precedenti relazioni, malgrado investimenti finanziari ingenti e un’eccellente gestione e logistica, le forze europee non sono state in grado di affrontare missioni di semplice mantenimento dell’ordine in Kosovo e Bosnia. Dovremmo forse riflettere su come migliorare la loro operatività prima di incoraggiarle ad ampliare le loro competenze e a mettere in atto azioni militari.</p>
    </intervention>
    <intervention id="3-447-000" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ho votato a favore della relazione e accolgo con particolare favore la richiesta di maggiori controlli sulle compagnie di sicurezza private mediante la loro regolamentazione, autorizzazione e monitoraggio.</p>
    </intervention>
    <intervention id="3-447-500" speaker_id="4393" name="Mario MAURO" is_mep="True" mode="written" nationality="Italy" birth_date="24-07-1961" birth_place="S. Giovanni Rotondo" p_group="Group of the European People's Party (Christian Democrats)" m_state="IT">
      <p sl="it">Il mio voto concernente la relazione “sullo sviluppo della politica di sicurezza e di difesa comune a seguito dell’entrata in vigore del trattato di Lisbona” è favorevole. Il nostro ruolo nel Mediterraneo, in Medio oriente e quindi in tutto il globo acquisterà sempre più importanza. Gli sconvolgimenti in atto, che aumenteranno dopo la morte di Osama Bin Laden, devono essere affrontati adempiendo pienamente alle indicazioni del Trattato di Lisbona. La chiave per il futuro sarà il rafforzamento della nostra capacità politica di definire strategie ed obiettivi comuni in maniera sempre più coordinata e tempestiva.</p>
    </intervention>
    <intervention id="3-448-000" speaker_id="96742" name="Jean-Luc MÉLENCHON" is_mep="True" mode="written" nationality="France" birth_date="19-08-1951" birth_place="Tanger" p_group="Confederal Group of the European United Left - Nordic Green Left" m_state="FR">
      <p sl="fr">Traendo ispirazione dal trattato di Lisbona, il testo in esame sostiene che l’Organizzazione del Trattato del Nord Atlantico (NATO) dovrebbe costituire il fondamento della difesa collettiva degli Stati membri dell’UE. Accoglie favorevolmente il desiderio di entrambe le organizzazioni di rafforzare ulteriormente il loro partenariato. Si propone di ampliare il ruolo della Commissione europea e della baronessa Ashton, atlantista convinta, nel campo della difesa. Non contento di piegare il capo di fronte alla leadership degli Stati Uniti, sollecita un’attuazione tempestiva di misure per la liberalizzazione dell’industria delle armi. Ho votato contro la relazione.</p>
    </intervention>
    <intervention id="3-448-250" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">Il trattato di Lisbona conferisce maggiori responsabilità al Parlamento in materia di politica estera e di sicurezza. Dobbiamo ciononostante adoperarci per assicurare che tali politiche promuovano i valori e interessi dell’UE su scala mondiale con il fine generale di contribuire alla pace, alla sicurezza, alla solidarietà, alla prevenzione dei conflitti, alla promozione della democrazia, alla tutela dei diritti umani, alla parità di genere, al rispetto del diritto internazionale, al sostegno alle istituzioni internazionali, ad un efficace multilateralismo, al rispetto reciproco tra le nazioni, allo sviluppo sostenibile, al commercio libero ed equo e all’eradicazione della povertà. è l’unico modo per realizzare gli obiettivi che proponiamo.</p>
    </intervention>
    <intervention id="3-448-500" speaker_id="96670" name="Louis MICHEL" is_mep="True" mode="written" nationality="Belgium" birth_date="02-09-1947" birth_place="Tirlemont" p_group="Group of the Alliance of Liberals and Democrats for Europe" m_state="BE">
      <p sl="fr">La situazione geopolitica della regione del Mediterraneo meridionale è attualmente interessata da un cambiamento epocale. Se ignoriamo queste aspirazioni eccellenti ed encomiabili, corriamo il rischio che le rivoluzioni, che dovrebbero migliorare le cose, vengano strumentalizzate per i fini malvagi di pochi. Dobbiamo dimostrare ai popoli di questi paesi che l’UE appoggia il loro desiderio di cambiamento. Dall’avvio del conflitto in Libia, ho suggerito alla comunità internazionale di profondere tutte le sue energie nell’appoggiare la caduta del regime di Gheddafi. Il dovere di proteggere le persone ovunque vivano e chiunque siano è un diritto e dovere universale sacro. A che serve l’autodeterminazione se si basa su azioni dittatoriali o se serve a giustificare l’innominabile? Né l’autodeterminazione, né una maggioranza assoluta danno a un governo il diritto di calpestare i valori universali. I ritardi, i tentennamenti e le arguzie semantiche sulla scala dell’intervento hanno consentito al regime di indebolire la rivolta dei cittadini. L’UE deve concordare urgentemente un approccio credibile per l’elemento mediterraneo della politica europea di vicinato.</p>
    </intervention>
    <intervention id="3-448-750" speaker_id="96999" name="Alexander MIRSKY" is_mep="True" mode="written" nationality="Latvia" birth_date="20-03-1964" birth_place="Vilna" p_group="Group of the Progressive Alliance of Socialists and Democrats in the European Parliament" m_state="LV">
      <p sl="en">Ho esaminato con molta attenzione la relazione. Il documento è suddiviso in cinque parti: Politica estera e di sicurezza, Sicurezza e difesa, Sicurezza esterna e interna, Sicurezza attraverso le operazioni e Sicurezza nel partenariato. La relazione fornisce una panoramica chiara di come l’UE dovrebbe perseguire la propria politica di sicurezza generale e di difesa per diventare il soggetto strategico autonomo più forte, allo scopo di garantire sicurezza e stabilità in Europa e nel mondo. Ho votato a favore.</p>
    </intervention>
    <intervention id="3-449-000" speaker_id="97280" name="Claudio MORGANTI" is_mep="True" mode="written" nationality="Italy" birth_date="14-04-1973" birth_place="Prato " p_group="Europe of freedom and democracy Group" m_state="IT">
      <p sl="it">Signor Presidente, la relazione in esame oggi contiene al suo interno aspetti apprezzabili ed altri meno, rappresentando al meglio (o al peggio) le contraddizioni tipiche che l’Unione europea dimostra nelle suo agire esterno. Si auspica ad esempio una maggiore integrazione ed una comune gestione nelle situazioni di crisi: nella recente vicenda della Libia si è dimostrato come l’Europa agisca in ordine sparso, con alcuni Stati membri direttamente impegnati, altri che si sono tirati fuori e praticamente solo un Paese, l’Italia, a gestire le conseguenze dirette della crisi libica e nordafricana in genere, ovvero un massiccio flusso migratorio. Bisogna quindi decidere come l’Europa si debba comportare: o sempre "uniti", con le conseguenze del caso, oppure si deve lasciare sempre libertà agli Stati, ed in questo caso però l’Unione europea si deve poi adeguare.</p>
      <p sl="it">Mi lascia perplesso l’enfasi posta sulla necessità di aumentare il potere e le risorse delle azioni comuni e dell’Agenzia europea per la difesa: non vorrei che, considerando le premesse, diventasse anche questa un inutile carrozzone fine a se stesso, e le azioni totalmente inefficaci. Per questi motivi ho deciso per un’astensione di voto, in attesa di capire cosa voglia fare veramente "da grande" l’Unione europea.</p>
    </intervention>
    <intervention id="3-450-000" speaker_id="96848" name="Mariya GABRIEL" is_mep="True" mode="written" nationality="Bulgaria" birth_date="20-05-1979" birth_place="Gotse Delchev" p_group="Group of the European People's Party (Christian Democrats) - Vice" m_state="BG">
      <p sl="bg">Voto a favore della relazione Gualtieri, che contribuisce a consolidare l’UE quale soggetto capace di promuovere la stabilità globale e che rappresenta un passo necessario per elaborare un approccio veramente paneuropeo alla politica estera e di difesa. Ritengo che una migliore armonizzazione degli strumenti esistenti e il raggiungimento del consenso sulle finalità strategiche della politica di sicurezza e di difesa comune nello spirito del trattato di Lisbona siano cruciali. Affidandosi alle risorse finanziarie, civili e militari esistenti, l’Europa può intervenire con risolutezza ancora maggiore in caso di catastrofi naturali o causate dall’uomo, ed essere ancor più coinvolta nell’arginare e gestire crisi e conflitti, nonché nell’instaurare una pace durevole in paesi terzi. Inoltre, la politica di sicurezza e di difesa comune europea e la politica europea di cooperazione allo sviluppo sono due facce della stessa medaglia. Appoggio con convinzione la relazione, che si propone un loro coordinamento più incisivo. Essenziale in tal senso è l’organizzazione di riunioni regolari di un organo di gestione delle crisi, che coopererà col SEAE. Le proposte formulate dalla relazione di un utilizzo più intelligente e armonizzato delle risorse stanziate per i programmi comunitari di difesa e della condivisione delle capacità militari dell’UE saranno utili per conseguire gli obiettivi di tale politica.</p>
    </intervention>
    <intervention id="3-451-000" speaker_id="28279" name="Justas Vincas PALECKIS" is_mep="True" mode="written" nationality="Lithuania" birth_date="01-01-1942" birth_place="Samara " p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">Ho votato a favore della relazione, in quanto ci offre la prospettiva di un’UE che potrebbe diventare una forza strategica e indipendente per la difesa della sicurezza e della stabilità in Europa e in tutto il mondo. Il trattato di Lisbona ha conferito maggiori opportunità alla politica di sicurezza e di difesa europea, che è divenuta più integrata nella politica estera. Il servizio europeo per l’azione esterna sta offrendo un contributo significativo alla garanzia della sicurezza comunitaria.</p>
      <p sl="lt">Al momento di stilare la relazione, il nostro gruppo dell’Alleanza Progressista di Socialisti e democratici ha goduto del sostegno della maggior parte degli altri gruppi, perché l’UE deve diventare un soggetto indipendente nella promozione della sicurezza, ed è inoltre necessario rivedere il concetto e la struttura dei gruppi tattici armati nelle missioni comunitarie miste civili/militari. Anche la richiesta del nostro gruppo di migliorare urgentemente il processo di pianificazione di missioni di aiuto umanitario ha riscosso il consenso generale.</p>
    </intervention>
    <intervention id="3-451-500" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Mi sono espressa a favore della relazione sullo sviluppo della politica di sicurezza e di difesa comune a seguito dell’entrata in vigore del trattato di Lisbona. La politica di sicurezza e di difesa comune è parte integrante della politica estera e di sicurezza comune (PESC). Entrambe le dimensioni sono state inserite nel quadro istituzionale legalmente vincolante dei principi comunitari, vale a dire democrazia, Stato di diritto, universalità e indivisibilità dei diritti dell’uomo e delle libertà fondamentali, rispetto della dignità umana, principi di uguaglianza e di solidarietà e rispetto dei principi della Carta delle Nazioni Unite e del diritto internazionale, compresa la responsabilità della protezione. In aggiunta a ciò, i loro obiettivi sono stati fatti confluire negli obiettivi generali dell’azione europea esterna.</p>
      <p sl="pt">Su tale questione, appoggio la proposta del relatore di rafforzare la cooperazione coi parlamenti nazionali dell’UE nell’esercizio del controllo democratico sulla PESC e la PSDC, allo scopo di incrementarne la rispettiva influenza sulle scelte politiche operate dalle altre istituzioni europee e dagli Stati membri, pur rispettando appieno le prerogative dei parlamenti nazionali in materia di politica di difesa. Nel quadro dei valori e principi comunitari, è essenziale che la PSDC sia guidata da un processo trasparente e democratico.</p>
    </intervention>
    <intervention id="3-451-750" speaker_id="96903" name="Paulo RANGEL" is_mep="True" mode="written" nationality="Portugal" birth_date="18-02-1968" m_state="PT">
      <p sl="pt">L’affermazione dell’Unione europea nel contesto internazionale può essere conseguita solamente mediante un’azione concertata degli Stati membri e degli organi comunitari. In tale contesto, una politica di sicurezza e di difesa comune (PSDC) capace di rispondere alle sfide che ci attendono rimane una priorità ineludibile. Di fatto, soltanto mediante strumenti di difesa propri e sufficienti sarà possibile garantire una voce attiva dell’Unione sul piano internazionale. Ho pertanto votato a favore della relazione.</p>
    </intervention>
    <intervention id="3-452-000" speaker_id="28349" name="Teresa RIERA MADURELL" is_mep="True" mode="written" nationality="Spain" birth_date="13-10-1950" birth_place="Barcelona" p_group="Group of the Progressive Alliance of Socialists and Democrats in the European Parliament" m_state="ES">
      <p sl="es">Il trattato di Lisbona getta le basi per consentire all’Unione europea di affermarsi come soggetto credibile e influente sulla scena internazionale. Di qui il mio sostegno per una relazione che si rivela necessaria per valutare i progressi compiuti nella politica di sicurezza e di difesa comune a seguito dell’entrata in vigore del trattato di Lisbona e per capire se vi sia margine di miglioramento. In veste di membro della sottocommissione per la sicurezza e la difesa, ho seguito da vicino la relazione. Personalmente, ho posto l’accento sull’esigenza di cooperazione tra gli Stati membri nel campo della ricerca, dello sviluppo e dell’innovazione in materia di difesa. Ci troviamo nel bel mezzo di una crisi economica e, di conseguenza, dobbiamo unire le forze per ridurre i costi e incrementare l’interoperabilità delle capacità militari dei nostri Stati membri.</p>
      <p sl="es">Tutto ciò si tradurrà non soltanto in un ridimensionamento della spesa per la difesa, ma anche in un rafforzamento dell’autonomia dell’Unione europea sul palcoscenico mondiale. Ritengo che questo punto di vista sia stato colto puntualmente dalla relazione, che costituisce un passo nella giusta direzione in termini di promozione di una politica di sicurezza e di difesa comune più efficace, coordinata e coerente col resto delle politiche dell’Unione europea e dei suoi Stati membri.</p>
    </intervention>
    <intervention id="3-453-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Ho deciso di astenermi dalla votazione finale, in quanto non sono passati l’emendamento n. 1 riferito alla NATO, l’emendamento n. 3 contro una dimensione nucleare nella politica di sicurezza e di difesa comune, l’emendamento n. 4 contro un impiego flessibile dei gruppi tattici armati, l’emendamento n. 5 contro il ricorso ai gruppi tattici armati per le operazioni miste civili/militari, l’emendamento n. 6 che eliminava una disposizione in materia di ricerca sulla difesa, l’emendamento n. 7 che eliminava una disposizione in materia di ricerca sulla difesa, l’emendamento n. 8 che eliminava il riferimento al Dipartimento di sicurezza nazionale americano, l’emendamento n. 9 che eliminava il riferimento alla cooperazione della PSDC con Frontex nel Mediterraneo, e malgrado sia stato approvato il nostro emendamento n. 2 sul servizio europeo per l’azione esterna/strutture operative permanenti della Commissione e l’emendamento n. 1 che respingeva l’ipotesi dello sviluppo di capacità civili da parte della NATO.</p>
    </intervention>
    <intervention id="3-454-000" speaker_id="96819" name="Licia RONZULLI" is_mep="True" mode="written" nationality="Italy" birth_date="14-09-1975" birth_place="Milano" p_group="Group of the European People's Party (Christian Democrats)" m_state="IT">
      <p sl="it">La relazione delinea la necessità che l’Unione europea si inserisca nel contesto mondiale come forza stabilizzatrice, adoperandosi per il mantenimento della pace, il rafforzamento della sicurezza internazionale e la gestione delle situazioni di crisi. Ho votato a favore di questa relazione per unirmi al coro di disappunto del Parlamento verso la mancanza, da parte dell’Unione europea, di un vero e proprio approccio globale e uniforme post Lisbona in materia di politica di sicurezza comune. Sistemi e competenze militari credibili e affidabili sono una condizione imprescindibile per lo sviluppo di una politica di sicurezza e di difesa autonoma. Ritengo tuttavia che per rafforzare la capacità dell’Unione europea di rispondere alle crisi, assicurandone al contempo l’autonomia strategica, sia necessario adottare una volontà politica comune di lungo periodo.</p>
    </intervention>
    <intervention id="3-455-000" speaker_id="97196" name="Oreste ROSSI" is_mep="True" mode="written" nationality="Italy" birth_date="24-03-1964" birth_place="Alessandria" p_group="Europe of freedom and democracy Group" m_state="IT">
      <p sl="it">La relazione in oggetto indica gli sviluppi della politica di difesa europea dopo l’entrata in vigore del Trattato di Lisbona. Ho espresso voto contrario in quanto a seguito degli ultimi avvenimenti in Libia, é palese che l’Unione Europea non abbia agito in modo compatto e condiviso. È mancata la solidarietà nella gestione della crisi migratoria, rendendo evidente che quando sono in gioco gli interessi nazionali, l’UE dimentica i concetti nobili disinteressandone.</p>
    </intervention>
    <intervention id="3-455-500" speaker_id="96835" name="Traian UNGUREANU" is_mep="True" mode="written" nationality="Romania" birth_date="01-03-1958" birth_place="Bucureşti" p_group="Group of the European People's Party (Christian Democrats)" m_state="RO">
      <p sl="en">Ho votato a favore della nostra relazione sulla politica estera e di sicurezza comune nella speranza che tale politica prenda finalmente forma. Finora, la nostra politica estera e di sicurezza comune è stata un susseguirsi di dissensi e iniziative malgestite. La recente disputa europea sull’intervento in Libia e il successivo dissociarsi della Germania ha dimostrato al resto del mondo che l’UE non è ancora pronta a mettere in campo una vera politica estera e di sicurezza comune. Inoltre, l’iniziativa francese volta a consolidare il finanziamento del vicinato meridionale a spese del vicinato orientale ha trasmesso un messaggio catastrofico ai nostri partner orientali, una questione ancor più delicata in un periodo in cui altri progetti europei per eccellenza sono in dubbio, se non in crisi. L’euro è soggetto a pressioni costanti e il problema deriva in parte dalla medesima assenza di ambizione e coerenza a livello europeo. L’area Schengen si ritrae sempre più con ogni giorno che passa e riemergono le barriere nazionali, in quanto gli Stati membri ignorano o violano costantemente lo spirito e la legislazione europei. Una politica estera e di sicurezza comune inesistente assistita da un servizio per l’azione esterna di enormi dimensioni pregiudicherebbe seriamente la credibilità europea nel mondo.</p>
    </intervention>
    <intervention id="3-456-250" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ho deciso di votare a favore della proposta, in quanto suggerisce di rafforzare il ruolo dell’UE nel sistema multilaterale. è indubbiamente giusto che l’UE goda di una rappresentanza più incisiva nelle organizzazioni internazionali e che tale rappresentanza venga valorizzata, nella misura in cui l’UE è l’organizzazione che contribuisce maggiormente agli aiuti per lo sviluppo. I principi e valori dell’Unione, che promuovono un’azione multilaterale più efficace e preventiva, la rendono un attore internazionale di rilievo nell’assetto mondiale interpolare emergente. In particolare, l’UE deve intervenire per non ricoprire più il ruolo di semplice osservatore nei programmi e conferenze delle Nazioni Unite. Deve inoltre rafforzare la propria posizione in seno agli organi internazionali nel settore dell’economia e della stabilità monetaria, in linea con il suo ruolo di potenza economica tra le maggiori a livello internazionale. Condivido inoltre le indicazioni della relazione tese a rafforzare il ruolo dell’UE nelle organizzazioni multilaterali di sicurezza, tra cui G8 e G20.</p>
    </intervention>
    <intervention id="3-456-500" speaker_id="28276" name="Laima Liucija ANDRIKIENĖ" is_mep="True" mode="written" nationality="Lithuania" birth_date="01-01-1958" birth_place="Druskininkai" p_group="Group of the European People's Party (Christian Democrats)" m_state="LT">
      <p sl="en">Ho votato a favore della relazione Muñiz De Urquiza sull’UE quale attore globale: il suo ruolo nell’ambito delle organizzazioni multilaterali. Mi preme ribadire nuovamente l’esigenza di coordinare meglio le azioni degli Stati membri comunitari in seno all’ONU e, in particolare, nel Consiglio dell’ONU per i diritti umani. Riteniamo che il nuovo assetto istituzionale dell’UE e l’istituzione della Direzione per i diritti umani e la democrazia in seno al SEAE e del gruppo di lavoro COHOM con sede a Bruxelles offrano delle opportunità valide per accrescere la coerenza, la visibilità e la credibilità delle azioni dell’UE in seno all’UNHRC. Infine, in sede di PE, abbiamo accolto con favore la raccomandazione dell’UNHRC e la successiva decisione dell’Assemblea generale dell’ONU di sospendere l’adesione della Libia all’UNHRC. A seguito di iniziative e azioni intraprese da alcuni Stati membri in seno all’HRC, oggi la Siria ha dichiarato che ritira a propria candidatura a membro dell’UNHRC. Alla luce di tali esempi e della nostra esperienza comune passata con la Commissione per i diritti dell’uomo delle Nazioni Unite e, dal 2006, con il Consiglio per i diritti dell’uomo delle Nazioni Unite, suggeriamo l’introduzione nell’UNHRC di criteri di adesione chiari, e l’UE dovrebbe sostenere con fermezza tale iniziativa.</p>
    </intervention>
    <intervention id="3-457-000" speaker_id="96702" name="Elena Oana ANTONESCU" is_mep="True" mode="written" nationality="Romania" birth_date="30-12-1979" birth_place="Târgovişte" p_group="Group of the European People's Party (Christian Democrats)" m_state="RO">
      <p sl="ro">Il trattato di Lisbona accresce la capacità dell’Unione europea di aderire a varie organizzazioni internazionali, attribuendole un più ampio ventaglio di competenze in materia di politica esterna e offrendole l’opportunità di avere una voce più chiara e più forte nel mondo. Il trattato incoraggia inoltre tutti i tipi di cooperazione mutuamente vantaggiosi con le organizzazioni internazionali e regionali e i gruppi di Stati pertinenti, e consente all’UE di organizzarsi in modo da poter diventare un attore globale efficace</p>
      <p sl="ro">L’impegno dell’UE per un multilateralismo efficace è il principio ispiratore dell’azione esterna europea. Credo che, attingendo alla sua esperienza interna di cooperazione tra le nazioni e le istituzioni, l’Unione europea detiene una responsabilità mondiale che dovrebbe continuare a difendere. Per questo ho votato per la relazione.</p>
    </intervention>
    <intervention id="3-457-250" speaker_id="96680" name="Zigmantas BALČYTIS" is_mep="True" mode="written" nationality="Lithuania" birth_date="16-11-1953" birth_place="Šilutė" p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">Ho votato a favore della relazione. I processi di globalizzazione implicano un ampio ventaglio di opportunità, sfide e minacce per la governance mondiale. Le sfide globali, ad esempio i mercati finanziari, la sicurezza energetica, la lotta contro la povertà, i cambiamenti climatici e la violazione dei diritti umani presuppongono un’azione congiunta e coordinata. Il trattato di Lisbona, introducendo la personalità giuridica dell’Unione, accresce la capacità dell’Unione europea di aderire a varie organizzazioni internazionali e le offre l’opportunità di ricoprire un ruolo più forte e influente a livello globale. Finora, la rappresentanza dell’Unione europea e dei suoi Stati membri presso le organizzazioni internazionali è stata frammentata, e ciò ha impedito all’UE di parlare a una voce sulla scena internazionale. L’UE deve diventare un attore globale autorevole ed essere in grado di difendere la propria posizione. A tal fine, occorre rafforzare il coordinamento in seno all’UE, il che presuppone una forte volontà politica a una certa dose di flessibilità da parte degli Stati membri per quanto riguarda la loro rappresentanza.</p>
    </intervention>
    <intervention id="3-457-500" speaker_id="96814" name="Elena BĂSESCU" is_mep="True" mode="written" nationality="Romania" birth_date="24-04-1980" birth_place="Constanţa" p_group="Group of the European People's Party (Christian Democrats)" m_state="RO">
      <p sl="ro">Ho votato a favore della relazione Muñiz De Urquiza, in quanto la presenza dell’Unione europea in seno alle organizzazioni multilaterali è uno dei principi guida della sua politica estera. L’UE è ora dotata di una personalità giuridica, che le conferisce un profilo globale più elevato. Inoltre, in virtù del trattato, l’Unione partecipa a pieno titolo alla politica internazionale. Il trattato di Lisbona ha rafforzato gli strumenti di politica estera, specialmente in seno all’ONU. A tale riguardo, vorrei richiamare l’attenzione sul punto 12 della relazione – il primo passo verso un’azione coordinata ed efficace degli Stati membri in seno al Consiglio di Sicurezza. Mi preme sottolineare che attualmente è in corso la riforma delle strutture dell’ONU, che presuppone anche la revisione della rappresentanza dell’UE in tale organo.</p>
    </intervention>
    <intervention id="3-457-750" speaker_id="1759" name="Dominique BAUDIS" is_mep="True" mode="written" nationality="France" birth_date="14-04-1947" birth_place="Paris" p_group="Group of the European People's Party (Christian Democrats)" m_state="FR">
      <p sl="fr">Ho appoggiato la risoluzione nella convinzione che il desiderio dell’Unione europea di rafforzare la propria presenza in seno alle organizzazioni internazionali sia del tutto legittimo. I cittadini europei, tramite i nostri governi, hanno conferito all’Unione una personalità giuridica e poteri specifici. L’integrazione europea ha preso le mosse da un insieme di valori fondamentali che vengono costantemente ampliati. Abbiamo il dovere di coordinare le nostre attività e promuovere l’unità della nostra Unione, come abbiamo già fatto per l’Organizzazione mondiale del commercio. Il lavoro in tal senso non si è ancora concluso.</p>
      <p sl="fr">Si ravvisano tuttavia alcuni segnali incoraggianti. L’Unione sta cercando di dotarsi di strumenti di politica estera adeguati (nomina di un Alto rappresentante, creazione del servizio europeo per l’azione esterna). Grazie al suo nuovo status, l’Unione potrà ora esprimere il proprio parere in seno all’Assemblea generale delle Nazioni Unite.</p>
    </intervention>
    <intervention id="3-457-875" speaker_id="28214" name="Jean-Luc BENNAHMIAS" is_mep="True" mode="written" nationality="France" birth_date="02-12-1954" birth_place="Paris" p_group="Group of the Alliance of Liberals and Democrats for Europe" m_state="FR">
      <p sl="fr">Viviamo in un mondo che ha registrato un aumento sensibile del numero e della frequenza delle nuove crisi. Di fronte a questa nuova realtà, i responsabili politici delle decisioni sono incaricati sia di adottare azioni preventive, sia di reagire efficacemente ai nuovi sviluppi. Ora, a questo livello, non è una questione di magia. Se l’UE non è in grado di unire le forze, di concordare procedure e di parlare a una voce, spesso non viene considerata. In seno alle Nazioni Unite, e in particolare nell’ambito del Fondo monetario internazionale, l’UE deve promuovere i propri interessi. L’Unione europea potrebbe difendere gli interessi europei e, di conseguenza, gli interessi degli Stati membri. Significa che dobbiamo organizzarci, e subito. Di qui lo scopo e la finalità di questa relazione.</p>
    </intervention>
    <intervention id="3-457-937" speaker_id="38610" name="Slavi BINEV" is_mep="True" mode="written" nationality="Bulgaria" birth_date="10-12-1965" birth_place="Sofia" p_group="Non" m_state="BG">
      <p sl="bg">Reputo estremamente importante che l’Unione europea ricopra un ruolo chiave in seno alle organizzazioni internazionali. Ritengo che le decisioni prese in materia di politica internazionale non debbano violare la sovranità degli Stati membri. Mi oppongo inoltre all’esautorazione del ruolo svolto individualmente da ciascun paese dell’Unione europea in seno alle organizzazioni internazionali. In passato sono emerse svariate divergenze tra le politiche estere degli Stati membri. Se l’Unione europea si assicurasse un posto in seno al Consiglio di sicurezza dell’ONU, tali conflitti potrebbero influire molto negativamente sull’immagine dell’Unione europea. Per questo ho votato sia contro il punto 20 sia contro l’intera relazione.</p>
    </intervention>
    <intervention id="3-458-000" speaker_id="97198" name="Mara BIZZOTTO" is_mep="True" mode="written" nationality="Italy" birth_date="03-06-1972" birth_place="Bassano del Grappa " m_state="IT">
      <p sl="it">Questa relazione è completamente sbilanciata su posizioni favorevoli ad una prospettiva in cui, in futuro, nell’ambito delle organizzazioni multilaterali globali e regionali, l’UE si trovi in posizione quantomeno equivalente a quella degli Stati Membri. Questo significherebbe la fine, in sostanza, dell’autonomia nell’azione diplomatica da parte degli Stati Membri -considerando che gli Stati membri dovrebbero adeguare le proprie posizioni in modo da non risultare in evidente contrasto con quelle di un’eventuale rappresentanza comunitaria-, e l’incapacità conseguente per i governi nazionali di far valere i proprio interessi in maniera adeguata nei fori internazionali.</p>
      <p sl="it">Se si può essere d’accordo che in determinate materie, come la politica monetaria, la posizione prevalente venga rappresentata dall’UE nei competenti organismi multilaterali, è d’altra parte difficile da accettare l’idea che il servizio di azione esterna si faccia carico di rappresentare nel mondo una posizione condivisa da parte degli Stati membri, quando molto spesso gli interessi dei Paesi europei sono differenti al punto da rendere impossibile il raggiungimento di una posizione comune. Con il mio voto contrario intendo quindi manifestare la mia opposizione ad una relazione che propone uno scenario futuro in cui la diplomazia nazionale verrebbe sostanzialmente superata da quella comunitaria, con danno dell’autonomia diplomatica degli Stati Membri.</p>
    </intervention>
    <intervention id="3-458-500" speaker_id="96681" name="Vilija BLINKEVIČIŪTĖ" is_mep="True" mode="written" nationality="Lithuania" birth_date="03-03-1960" birth_place="Linkuva" m_state="LT">
      <p sl="it">Ho votato favorevolmente, in quanto il mondo ha assistito a un drastico aumento delle crisi politiche e umanitarie, che richiedono un’azione multilaterale dell’UE più incisiva e preventiva. L’UE dovrebbe utilizzare meglio i propri strumenti di politica estera, in modo da sfruttare maggiormente la propria influenza in seno alle organizzazioni multilaterali e assumere un ruolo di guida nell’affrontare più efficacemente le crisi internazionali presenti e future. Occorre coinvolgere ulteriormente gli attori non statali nella definizione delle politiche a livello multilaterale, promuovere e facilitare una migliore consultazione delle organizzazioni della società civile e delle parti sociali nelle future strutture di governance delle organizzazioni internazionali. L’Unione europea dovrebbe assumere un attivo ruolo di guida nella riforma della governance globale, potenziando la cooperazione, migliorando le istituzioni e coinvolgendo tutti i soggetti interessati. Ciò renderebbe le istituzioni e organizzazioni internazionali più legittime, efficaci e più aperte alla condivisione delle responsabilità. Tenuto conto della posizione dell’UE di prima potenza economica mondiale, occorre rivedere le modalità per la rappresentanza dell’UE presso gli organismi internazionali nel settore della stabilità economica, monetaria e finanziaria.</p>
    </intervention>
    <intervention id="3-459-000" speaker_id="39722" name="Sebastian Valentin BODU" is_mep="True" mode="written" nationality="Romania" birth_date="07-12-1970" birth_place="Constanţa" p_group="Group of the European People's Party (Christian Democrats)" m_state="RO">
      <p sl="ro">i I meccanismi dell’Unione europea per la costruzione del consenso e l’adozione di misure concertate fanno dell’UE un modello esemplare per un ordine internazionale basato sulle regole. Per questo è necessario che l’UE cooperi con i principali poteri regionali e partecipi attivamente alla costruzione e al miglioramento di un contesto internazionale che consenta all’UE di promuovere i propri valori e interessi. I tempi sono particolarmente adatti, visto il brusco aumento di crisi politiche e umanitarie nel mondo, che evidenzia quindi l’esigenza che l’UE sfrutti al meglio i propri strumenti di politica estera, in modo da garantire un migliore uso della sua capacità di leva in seno alle organizzazioni multilaterali e la sua capacità di assumere la guida nell’affrontare in modo più efficace le crisi internazionali attuali e future.</p>
      <p sl="ro">D’altro canto, i processi di globalizzazione implicano un ampio ventaglio di opportunità, sfide e minacce per la governance mondiale e rivelano nel contempo lacune e carenze sociali, ad esempio nei mercati finanziari, nella sicurezza energetica, nella lotta contro la povertà, nelle politiche attinenti ai cambiamenti climatici e nella violazione dei diritti umani. L’UE deve effettivamente rafforzare il proprio ruolo di attore globale e partecipare alle decisioni globali.</p>
    </intervention>
    <intervention id="3-459-500" speaker_id="96867" name="Maria da Graça CARVALHO" is_mep="True" mode="written" nationality="Portugal" m_state="PT">
      <p sl="pt">Accolgo con favore gli sforzi compiuti per migliorare l’azione multilaterale europea, e mi preme sottolineare l’importanza che l’UE ricopra un ruolo attivo di leadership nella riforma della governance globale. è un’occasione imperdibile per l’UE, che potrà sfruttare al meglio i propri strumenti di politica estera e assumere la guida nell’affrontare in modo più efficace le crisi internazionali attuali e future. Plaudo pertanto all’attenzione che è stata dedicata alla posizione occupata dall’UE in seno al sistema delle Nazioni Unite, nelle istituzioni finanziarie internazionali e in altre istituzioni multilaterali, e concordo con le proposte di riforma che rafforzano svariate posizioni da noi adottate.</p>
    </intervention>
    <intervention id="3-459-750" speaker_id="96973" name="Mário DAVID" is_mep="True" mode="written" nationality="Portugal" birth_date="20-08-1953" birth_place="Angola" p_group="Group of the European People's Party (Christian Democrats)" m_state="PT">
      <p sl="pt">“Un gigante economico ma un nano politico”, un’espressione frequentemente utilizzata, assume un nuovo significato quando analizziamo la presenza dell’UE in seno alle organizzazioni internazionali e in altre organizzazioni regionali di cui fa parte. Occorre cambiare con urgenza le cose. Ritengo pertanto che questa relazione di iniziativa sia quanto mai puntuale, e meritevole in generale del mio sostegno. La relazione esamina il ruolo dell’UE quale attore globale nell’ambito degli organi internazionali. A tale proposito, convengo col relatore che ci sia ancora molta strada da fare per dare vita a un’azione europea esterna credibile, coerente e visibile, in quanto manca una strategia europea per ogni organizzazione di cui fanno parte gli Stati membri o l’UE. La complessità crescente che caratterizza l’assetto internazionale rende necessario un coordinamento obiettivo dei rapporti tra gli Stati membri, e tra gli Stati membri e l’UE nei vari contesti in cui interagiamo. Per questo abbiamo adottato il trattato di Lisbona. Inoltre, abbiamo già un esempio di buona pratica: la nostra presenza nell’OMC. Sussiste pertanto l’esigenza impellente che l’UE parli a una voce nei vari organi internazionali. Ritengo che redigere un Libro bianco sul tema, come proposto dalla relazione, potrebbe essere un buon “inizio della fine” di questa situazione bizzarra.</p>
    </intervention>
    <intervention id="3-460-000" speaker_id="2212" name="Philippe de VILLIERS" is_mep="True" mode="written" nationality="France" birth_date="25-03-1949" birth_place="Boulogne " p_group="Europe of freedom and democracy Group - Vice" m_state="FR">
      <p sl="fr">Con le sue relazioni sulla politica estera comunitaria, il Parlamento ha dimostrato ancora una volta di avere una visione molto poco lungimirante.</p>
      <p sl="fr">Bruxelles sta cercando di imporre le politiche di sicurezza e di difesa e una diplomazia europea, ma sta fallendo nel suo intento: non per carenza di fondi, bensì perché la logica e le ipotesi che sottendono a tale approccio sono ancora sbagliate.</p>
      <p sl="fr">Tanto per iniziare, la voce dell’UE sulla scena internazionale fatica a farsi sentire. Soltanto pochi sostenitori di un’Europa federale vorrebbero sentirla parlare a una voce, eppure la diversità e la cooperazione diplomatica costituiscono il vero valore dell’Europa, che sia in seno alle Nazioni Unite o altrove.</p>
      <p sl="fr">In secondo luogo, nessuno presta attenzione ai borbottii impercettibili e incomprensibili dei leader europei, che non dispongono di alcun mandato e, soprattutto, di alcuna legittimità.</p>
      <p sl="fr">Quando l’Europa poi parla a una voce, non ha nulla da dire.</p>
    </intervention>
    <intervention id="3-461-000" speaker_id="96914" name="Anne DELVAUX" is_mep="True" mode="written" nationality="Belgium" birth_date="20-10-1970" birth_place="Liège" p_group="Group of the European People's Party (Christian Democrats)" m_state="BE">
      <p sl="fr">Accolgo con favore l’adozione di questa relazione, che chiede un ruolo più incisivo dell’Unione europea nelle strutture delle organizzazioni multilaterali (Nazioni Unite, istituzioni finanziarie internazionali, Organizzazione del Trattato del Nord Atlantico, Organizzazione per la sicurezza e la cooperazione in Europa, Organizzazione mondiale del commercio, e così via).</p>
      <p sl="fr">All’inizio di maggio 2011, all’UE è stato conferito lo status di “superosservatore” dall’Assemblea generale delle Nazioni Unite, il che significa che adesso l’UE potrà prendere la parola ed esercitare un diritto di replica in seno all’Assemblea analogamente agli altri Stati membri dell’ONU. è solo il primo passo: dovremmo insistere per ottenere di più.</p>
      <p sl="fr">Un altro elemento importante è la riforma del Consiglio di Sicurezza, volta a migliorarne la legittimità rivedendone la rappresentanza regionale. La relazione invita l’Alto rappresentante dell’Unione per gli affari esteri e la politica di sicurezza/Vicepresidente della Commissione a fare una cosa da me ritenuta importante, vale a dire cercare di addivenire a posizioni UE comuni sui temi oggetto di decisione in seno al Consiglio di Sicurezza, al fine di attuare tali posizioni attraverso votazioni congiunte e per evitare il ripresentarsi dei dissensi passati.</p>
    </intervention>
    <intervention id="3-462-000" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ho votato a favore della relazione, in quanto sostiene un rafforzamento del ruolo dell’UE nella pace, sicurezza e assetto normativo a livello globale. Affinché l’Unione possa affermarsi con risolutezza nella politica estera e alla luce degli obiettivi previsti nel trattato di Lisbona, occorre continuare ad adoperarsi perché l’UE ottenga un giorno un seggio permanente in seno al Consiglio di Sicurezza delle Nazioni Unite.</p>
    </intervention>
    <intervention id="3-462-500" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">La risoluzione del Parlamento europeo riguarda il ruolo dell’UE nel sistema delle Nazioni Unite (ONU), nelle istituzioni finanziarie internazionali, nelle organizzazioni multilaterali di sicurezza, nella “diplomazia dei vertici” e in altre organizzazioni multilaterali, e chiede il rafforzamento del suo ruolo a livello multilaterale.</p>
      <p sl="pt">Emerge la necessità evidente di coordinare meglio l’azione dell’Unione, in quanto tale, con quella degli Stati membri. Credo che l’Unione debba svolgere un ruolo attivo e di guida nella riforma della governance globale, in modo da rendere le istituzioni e organizzazioni internazionali più legittime, efficaci e più aperte alla condivisione delle responsabilità.</p>
      <p sl="pt">Sono consapevole dei numerosi problemi che comporterebbe una revisione radicale del sistema attuale di rappresentanza istituzionale dell’Unione negli organi internazionali multilaterali, in particolare per quanto riguarda il rafforzamento potenziale della posizione dell’UE nell’ONU. L’insistenza di quest’Assemblea sull’esigenza di una revisione approfondita del Consiglio di Sicurezza dell’ONU e sulla necessità di renderla maggiormente legittima, rappresentativa delle regioni ed efficace assegnando all’Unione un seggio permanente rimane pertanto un obiettivo difficile da raggiungere nel breve termine.</p>
    </intervention>
    <intervention id="3-462-750" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">La relazione Muñiz De Urquiza riguarda l’impegno dell’UE quale attore globale e il suo ruolo nelle organizzazioni multilaterali. Il mondo è attualmente interessato da un processo importante di crescita in termini di globalizzazione, in particolare alla luce delle rivoluzioni e del passaggio alla democrazia di paesi tradizionalmente chiusi e governati da regimi totalitari, il che offre tutto un insieme di opportunità che l’UE non dovrebbe trascurare. Come indicato nella strategia europea per la sicurezza adottata nel 2003, l’impegno dell’Unione europea per un multilateralismo efficace è il principio guida della politica estera europea. La personalità giuridica attribuita all’UE dal trattato di Lisbona, ai sensi del quale l’Unione europea dovrebbe parlare a una voce, rafforza la sua capacità di partecipare e di essere autorizzata a esprimere un parere nelle varie organizzazioni internazionali dove si dibattono temi di politica estera di sicurezza e di difesa. Benché chieda un rafforzamento della cooperazione e degli aiuti allo sviluppo, concordo con le proposte della relatrice e ho votato a favore della sua relazione.</p>
    </intervention>
    <intervention id="3-463-000" speaker_id="96706" name="João FERREIRA" is_mep="True" mode="written" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">L’UE non ha la legittimità che sta cercando di attribuirsi: ce l’hanno solamente gli Stati membri e le loro popolazioni.</p>
      <p sl="pt">La relazione cerca di legittimare e consolidare un percorso che è stato gradualmente delineato alle spalle dei cittadini, un affronto alla loro sovranità: alla sovranità nazionale e alla sua legittimità. Lo scopo consiste nell’assicurare una rappresentanza dell’UE in seno alle organizzazioni multilaterali – l’Organizzazione per il Trattato del Nord Atlantico (NATO), il Fondo monetario internazionale (FMI), l’Organizzazione per la sicurezza e la cooperazione in Europa (OSCE) e la Banca Mondiale – come se fosse un (super)stato. Sta tentando di sostituirsi agli Stati membri, intaccando pertanto lo spirito di organi quali l’Assemblea generale delle Nazioni Unite, in cui ogni paese e il suo popolo esercitano la medesima influenza, indipendentemente dalle dimensioni.</p>
      <p sl="pt">La relazione propone inoltre di incrementare, soprattutto attraverso il servizio europeo per l’azione esterna, le risorse a disposizione di un’agenda politica e diplomatica tra i cui obiettivi figurano l’aumento del peso e dell’influenza dell’UE in vari organi e organizzazioni, al fine di sfruttarle. Si tratta di un tentativo di sovvertire l’ordine internazionale attuale e di sostituirlo con uno nuovo, meno democratico, che garantisce condizioni migliori alle grandi aziende e alla finanza per perseguire le loro ambizioni nella conquista irrefrenabile di mercati e risorse.</p>
    </intervention>
    <intervention id="3-464-000" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">la maggioranza in Parlamento sta cercando di consolidare un percorso e una politica che mettono in secondo piano gli organi di sovranità nazionale e la sovranità dei popoli, presentando l’UE come detentrice di una legittimità che in realtà possiedono soltanto gli Stati membri e i loro popoli, per quanto loro costi.</p>
      <p sl="pt">Sta tentando di legittimare l’UE in seno alle organizzazioni multilaterali – l’Organizzazione per il Trattato del Nord Atlantico (NATO), il Fondo monetario internazionale (FMI), l’Organizzazione per la sicurezza e la cooperazione in Europa (OSCE) e la Banca Mondiale – e di sostituire gli Stati membri con organizzazioni di integrazione regionale, ad esempio in seno all’Assemblea generale delle Nazioni Unite, in cui ogni paese e il suo popolo esercitano la medesima influenza, indipendentemente dalle dimensioni.</p>
      <p sl="pt">La relazione propone di incrementare, soprattutto attraverso il servizio europeo per l’azione esterna, le risorse per attuare un’agenda politica e diplomatica il cui obiettivo primario è l’aumento del peso e dell’influenza dell’UE in seno a queste organizzazioni, al fine di sfruttarle. Le finalità sono chiare: istituire un ordine internazionale nuovo, meno democratico, che garantisca condizioni migliori alle grandi aziende e alla finanza per competere nella conquista irrefrenabile dei mercati e nell’egemonia delle risorse naturali mondiali; a tal fine, è necessaria una maggiore militarizzazione dell’UE e una cooperazione integrata e permanente con la NATO, sotto la guida degli Stati Uniti e delle grandi potenze dell’UE.</p>
      <p sl="pt">Per questo abbiamo espresso voto contrario.</p>
    </intervention>
    <intervention id="3-465-000" speaker_id="23868" name="Monika BEŇOVÁ" is_mep="True" mode="written" nationality="Slovakia" birth_date="15-08-1968" birth_place="Bratislava" m_state="SK">
      <p sl="en">L’UE è il contribuente maggiore di aiuti per lo sviluppo e il blocco commerciale più importante, ma la rappresentanza dell’Unione in quanto tale nelle organizzazioni multilaterali è ancora frammentata. D’altro canto, gli Stati membri dell’UE sono eccessivamente rappresentati in tutte le organizzazioni multilaterali, ad eccezione dell’Organizzazione mondiale del commercio. Questa sovrarappresentanza – soprattutto nelle istituzioni di Bretton Woods – dà spesso luogo a dissonanze tra le voci europee e viene percepita come estremamente problematica dalle potenze emergenti, che considerano la situazione attuale ingiusta. Sarebbe opportuno che, nelle aree di competenza esclusiva, l’UE avesse un ruolo da protagonista e uno status di membro a pieno titolo, mentre gli Stati membri potrebbero anch’essi – ma non necessariamente – essere presenti in qualità di membri, pur non svolgendo un ruolo indipendente nella maggior parte delle istanze.</p>
    </intervention>
    <intervention id="3-465-500" speaker_id="96993" name="Lorenzo FONTANA" is_mep="True" mode="written" nationality="Italy" birth_date="10-04-1980" birth_place="Verona" p_group="Non" m_state="IT">
      <p sl="it">Gli effetti del Trattato di Lisbona implicano necessariamente una revisione del ruolo svolto dall’UE in seno alle organizzazioni internazionali. Tuttavia, come troppo spesso ultimamente abbiamo constatato, la cosiddetta voce unica con la quale l’Europa dovrebbe approcciarsi alle questioni multilaterali risulta sovente lesiva di quelle che sono le prerogative e le autonomie decisionali degli Stati membri. Perciò, ritengo di presentare un voto di astensione, in quanto la relazione presenta degli aspetti positivi, i quali sono però vanificati dalle considerazioni espresse poc’anzi.</p>
    </intervention>
    <intervention id="3-465-750" speaker_id="96693" name="Juozas IMBRASAS" is_mep="True" mode="written" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="lt">Ho avallato la relazione, in quanto il valore aggiunto dell’adesione dell’UE alle organizzazioni multilaterali è da ricercarsi nei settori in cui detiene competenze esclusive o condivise: questioni economiche e commerciali, politica ambientale, aiuti allo sviluppo, e politica di sicurezza e di difesa. Il trattato di Lisbona, introducendo la personalità giuridica dell’Unione, accresce la capacità dell’Unione europea di aderire a varie organizzazioni internazionali, attribuisce all’Unione un più ampio ventaglio di competenze in materia di politica esterna, le offre l’opportunità, in particolare con la creazione della carica di vicepresidente della Commissione/alto rappresentante dell’Unione per gli affari esteri e la politica di sicurezza (VP/AR) e del Servizio europeo per l’azione esterna (SEAE), di avere una voce più chiara e più forte nel mondo e incoraggia tutti i tipi di cooperazione mutuamente vantaggiosi con le organizzazioni internazionali e regionali e i gruppi di Stati pertinenti, e che consente all’UE di organizzarsi in modo da poter diventare un attore globale efficace. Ritengo che finora la rappresentanza dell’Unione europea e dei suoi Stati membri presso le organizzazioni multilaterali, i vertici informali e i regimi internazionali sia stata frammentata, spesso inefficace e molto diversificata. Sono inoltre dell’avviso che gli Stati membri dell’Unione europea dovrebbero sempre più considerare e contare sull’Unione come un moltiplicatore di potenza per conseguire gli obiettivi che non possono raggiungere in modo indipendente, e che il fatto di parlare in modo univoco non solo aumenta le probabilità di successo, ma migliora anche la legittimità e la credibilità dell’Unione europea quale importante attore internazionale nell’emergente mondo interpolare, senza ovviamente perdere la propria identità.</p>
    </intervention>
    <intervention id="3-465-875" speaker_id="96816" name="Giovanni LA VIA" is_mep="True" mode="written" nationality="Italy" birth_date="28-06-1963" p_group="Group of the European People's Party (Christian Democrats)" m_state="IT">
      <p sl="it">Signor Presidente, onorevoli colleghi, ho votato a favore di questa relazione perché il ruolo dell’UE nell’ambito del multilateralismo venga ancora più rafforzato negli anni futuri. Ciò anche in ossequio al Trattato di Lisbona che, conferendo personalità giuridica all’Unione, ne potenzia le capacità di aderire non solo alle varie organizzazioni internazionali ma anche a quelle regionali e ai Gruppi di Stati pertinenti. Tali rapporti potranno risolvere questioni di ordine economico e commerciale ma anche di tipo ambientale. Il contributo dell’Unione europea deve costituire un valore aggiunto anche in quelle organizzazioni multilaterali o nei vertici in cui non tutti i suoi membri sono rappresentati. Purtroppo recenti ma anche attuali crisi politiche e umanitarie nel mondo hanno richiesto una pronta e decisa azione da parte dell’UE. Spesso non è facile ma i paesi colpiti da tali crisi guardano ad un rapido intervento dell’UE non solo attraverso strumenti di politica estera ma anche di primo aiuto nelle emergenze.</p>
    </intervention>
    <intervention id="3-466-000" speaker_id="96823" name="Petru Constantin LUHAN" is_mep="True" mode="written" nationality="Romania" birth_date="19-03-1977" birth_place="Jud. Suceava" p_group="Group of the European People's Party (Christian Democrats)" m_state="RO">
      <p sl="ro">L’impegno dell’Unione europea nei confronti di un multilateralismo efficace è particolarmente importante. L’Unione deve tener conto della sua rappresentanza consolidata e di quella degli Stati membri presso le organizzazioni multilaterali. L’attuale, rapido moltiplicarsi di crisi politiche e umanitarie è preoccupante ed è un’indicazione della necessità di attuare tale stratega per l’UE. Al momento, l’Unione non sta adempiendo adeguatamente al proprio ruolo di attore globale. Credo che l’ampliamento e l’importanza del suo ruolo presso le organizzazioni multilaterali simboleggi un passo avanti autentico in termini di consolidamento della sua rilevanza globale.</p>
    </intervention>
    <intervention id="3-467-000" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ho votato contro il paragrafo n. 20, in quanto non credo che i tempi siano maturi per assegnare all’UE un seggio permanente in seno al Consiglio di Sicurezza delle Nazioni Unite.</p>
    </intervention>
    <intervention id="3-468-000" speaker_id="96813" name="Barbara MATERA" is_mep="True" mode="written" nationality="Italy" birth_date="09-12-1981" birth_place="Foggia" p_group="Group of the European People's Party (Christian Democrats)" m_state="IT">
      <p sl="it">Occorre rafforzare la dimensione esterna dell’UE poiché l’articolo 21 del Trattato UE promuove un sistema internazionale basato su una cooperazione multilaterale rafforzata in cui gli Stati membri assicurino che l’Unione possa affermare i suoi interessi e i suoi valori sulla scena internazionale. Con il Trattato di Lisbona sono state create nuove strutture permanenti per la rappresentanza esterna dell’UE ma tale nuova dimensione non permette ancora all’Unione di partecipare in modo unitario e a pieno titolo ai lavori in seno a numerosi organismi internazionali. In tal modo si rischia di compromettere l’impegno dell’Unione verso un multilateralismo efficace, limitando la sua capacità di decisione e indebolendo la sua credibilità.</p>
      <p sl="it">Proprio a causa dell’aumento delle crisi politiche e umanitarie nel mondo l’UE dovrebbe sfruttare al meglio i propri strumenti di politica estera, in modo da garantire un migliore uso della sua capacità di leva in seno alle organizzazioni multilaterali e la sua capacità di assumere la guida nell’affrontare le crisi internazionali attuali e future. La promozione della democrazia e dei diritti umani, in particolar modo i diritti delle donne e dei bambini, la libertà di espressione e lo Stato di diritto dovrebbero essere al centro di tutte le azioni esterne dell’UE.</p>
    </intervention>
    <intervention id="3-469-000" speaker_id="96742" name="Jean-Luc MÉLENCHON" is_mep="True" mode="written" nationality="France" birth_date="19-08-1951" birth_place="Tanger" p_group="Confederal Group of the European United Left - Nordic Green Left" m_state="FR">
      <p sl="fr">Ogni Stato membro ha il diritto di esprimere la propria opinione in seno agli organi internazionali. I governi vengono eletti, a differenza della baronessa Ashton, della Commissione europea e della Banca centrale europea, eppure questo testo cerca di imporcele come nostre uniche rappresentanti. Ho votato contro il tentativo di dire addio alla sovranità degli Stati sulla scena internazionale.</p>
    </intervention>
    <intervention id="3-469-250" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">L’UE non può dimenticare il proprio ruolo di protagonista della scena globale sotto qualsiasi punto di vista. Come tale, deve rafforzare il proprio ruolo in tutte le organizzazioni multilaterali, in particolare nelle Nazioni Unite (ONU), in cui tale ruolo deve essere sempre più attivo ora che il servizio europeo per l’azione esterna (SEAE) è operativo.</p>
    </intervention>
    <intervention id="3-469-375" speaker_id="96670" name="Louis MICHEL" is_mep="True" mode="written" nationality="Belgium" birth_date="02-09-1947" birth_place="Tirlemont" p_group="Group of the Alliance of Liberals and Democrats for Europe" m_state="BE">
      <p sl="fr">Di fronte alla grandi sfide della nostra epoca, le nazioni sono impossibilitate ad agire da sole. L’azione multilaterale è l’unico modo per permettere agli Stati di controllare le sfide attualmente presenti nel mondo. Le crisi economiche, finanziarie e alimentari, i cambiamenti climatici e i conflitti ci hanno insegnato che dobbiamo creare con urgenza una forma di governance globale, o quello che Jacques Attali definisce uno “Stato mondiale”. Naturalmente, all’Europa spetta un ruolo importante in questa nuova arena politica globale, in quanto potenza mondiale “morbida” che si basa su regole e norme e che guida tramite l’esempio. Ai sensi del trattato di Lisbona, l’Europa ha le basi che le servono per affermarsi sia politicamente sia economicamente.</p>
    </intervention>
    <intervention id="3-469-500" speaker_id="96783" name="Wojciech Michał OLEJNICZAK" is_mep="True" mode="written" nationality="Poland" birth_date="10-04-1974" birth_place="Łowicz" p_group="Group of the Progressive Alliance of Socialists and Democrats in the European Parliament" m_state="PL">
      <p sl="pl">Il Parlamento europeo ha adottato una risoluzione sul ruolo che dovrebbe ricoprire l’Unione europea presso le organizzazioni multilaterali. In linea di principio, è stato approvato il rafforzamento del ruolo dell’UE nelle sedi multilaterali. Grazie all’accordo raggiunto e alle misure congiunte intraprese, l’Unione europea sta diventando un modello per il funzionamento di un assetto mondiale basato sul diritto internazionale.</p>
      <p sl="pl">Per questo è stato posto l’accento sulla necessità che l’UE cooperi con le regioni più in vista, e che partecipi attivamente alla creazione di una comunità internazionale. Tra gli altri requisiti figurano la cooperazione tra gli Stati membri e il raggiungimento di una posizione comune, inter alia , sulla questione del risparmio e dei tagli di bilancio. L’UE e gli Stati membri devono intraprendere iniziative per accrescere il ruolo dell’UE e rafforzarne la posizione in seno all’ONU (occorre in particolare apportare cambiamenti in termini di sostegno all’ONU in materia di politiche umanitarie e aiuti e sulla questione della risoluzione dei conflitti).</p>
      <p sl="pl">Nel quadro della cooperazione con le istituzioni finanziarie internazionali, l’’UE deve individuare una soluzione al problema della rappresentanza economica e finanziaria esterna, che limita l’influenza dell’UE. Per quanto riguarda il ruolo dell’UE nelle organizzazioni multilaterali di sicurezza, si è detto che andrebbero snellite le norme che permettono all’Unione europea di beneficiare dei finanziamenti della NATO. Bisognerebbe riflettere se conferire all’UE una maggiore responsabilità e affidarle un ruolo più efficace nel conseguimento di obiettivi congiunti (partecipare al dialogo congiunto, decidere e coordinare misure congiunte, ecc.) ai sensi dell’accordo tra UE e OSCE.</p>
    </intervention>
    <intervention id="3-469-750" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Questa relazione intitolata “L’UE quale attore globale: il suo ruolo nell’ambito delle organizzazioni multilaterali” presenta una panoramica del ruolo dell’UE. Mi sono espressa a favore del documento, in quanto concordo con la sua visione e ambizione di un’UE con una forte presenza sulla scena internazionale. A parte il valore di ogni Stato membro preso singolarmente, l’UE, come organizzazione, può offrire la sua esperienza organizzativa alla comunità internazionale. In verità, i meccanismi dell’Unione europea per la costruzione del consenso e l’adozione di misure concertate fanno dell’UE un modello esemplare per un ordine internazionale basato sulle regole. Alla luce di ciò, vi è la necessità che l’UE cooperi con i principali poteri regionali e partecipi attivamente alla costruzione e al miglioramento di un contesto internazionale che consenta all’UE di promuovere i propri valori e interessi, come richiesto dal trattato. Per quanto riguarda l’aspirazione dell’Unione europea di essere un attore globale, è pertanto essenziale rafforzare il coordinamento interno per parlare con una sola voce. è l’unico modo per conseguire la cooperazione multilaterale affrontare problemi internazionali, in particolare quelli derivanti dalla responsabilità di proteggere e dalla necessità di incrementare la sicurezza dell’uomo, quali strumenti per conseguire la sicurezza globale.</p>
    </intervention>
    <intervention id="3-469-875" speaker_id="96903" name="Paulo RANGEL" is_mep="True" mode="written" nationality="Portugal" birth_date="18-02-1968" m_state="PT">
      <p sl="pt">Nel contesto attuale, è molto importante che l’UE riesca ad affermarsi quale attore globale, capace di reagire efficacemente alle sfide impegnative presenti a livello globale. Come tale, dovrà impegnarsi a favore di un coordinamento interno maggiore, per poter parlare a una voce, moltiplicando così non soltanto le probabilità di successo delle sue azioni, ma anche la sua legittimità e credibilità a livello internazionale.</p>
    </intervention>
    <intervention id="3-470-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Tra gli altri aspetti, la relazione riporta l’osservazione del Parlamento secondo cui i meccanismi dell’Unione europea per la costruzione del consenso e l’adozione di misure concertate fanno dell’UE un modello esemplare per un ordine internazionale basato sulle regole. Sottolinea pertanto la necessità che l’UE cooperi con i principali poteri regionali e partecipi attivamente alla costruzione e al miglioramento di un contesto internazionale che consenta all’UE di promuovere i propri valori e interessi, come richiesto dal trattato. In particolare negli ambiti in cui dispone di competenze esclusive o condivise, ritiene essenziali, per quanto riguarda l’aspirazione e l’esigenza dell’Unione europea di essere un efficace attore globale e di salvaguardare la propria posizione, il rafforzamento del coordinamento interno necessario per parlare con una sola voce, la capacità di plasmare la cooperazione multilaterale e guidare l’azione collettiva quando si affrontino problemi internazionali, in particolare quelli derivanti dalla responsabilità di proteggere e dalla necessità di incrementare la sicurezza dell’uomo, quali strumenti per conseguire la sicurezza globale.</p>
    </intervention>
    <intervention id="3-471-000" speaker_id="96819" name="Licia RONZULLI" is_mep="True" mode="written" nationality="Italy" birth_date="14-09-1975" birth_place="Milano" p_group="Group of the European People's Party (Christian Democrats)" m_state="IT">
      <p sl="it">Il testo finale di questa relazione rafforza il ruolo strategico dell’Ue nell’ambito delle organizzazioni internazionali. Per fare questo bisogna innanzi tutto promuovere una partecipazione che sia attiva e concreta, e che permetta un rafforzamento sia della cooperazione interna che di quella esterna. Questa deve essere la via maestra per rafforzare la legittimazione delle decisioni prese, garantendo altresì una piena condivisione delle responsabilità. Gli Stati Membri devono infine coordinarsi in seno al Consiglio dei diritti dell’uomo, in modo da stabilire criteri d’accesso chiari e rigorosi, specialmente per i Paesi in cui le violazioni dei diritti umani sono all’ordine del giorno.</p>
    </intervention>
    <intervention id="3-471-500" speaker_id="4545" name="Catherine STIHLER" is_mep="True" mode="written" nationality="United Kingdom" birth_date="30-07-1973" birth_place="Bellshill" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Sono a favore del mantenimento del seggio del Regno Unito in seno al Consiglio di Sicurezza dell’ONU.</p>
    </intervention>
    <intervention id="3-472-000" speaker_id="96974" name="Nuno TEIXEIRA" is_mep="True" mode="written" nationality="Portugal" birth_date="13-01-1973" birth_place="Funchal" p_group="Group of the European People's Party (Christian Democrats)" m_state="PT">
      <p sl="pt">Oggi l’Unione europea è una vera protagonista sul palcoscenico mondiale. Il suo ruolo in seno alle organizzazioni multilaterali internazionali è visibilmente in aumento e si è dimostrato sempre più rilevante. L’Unione europea dovrebbe assumere un attivo ruolo di guida nella riforma della governance globale. Mi riferisco in particolare alla necessità di riformare il sistema delle Nazioni Unite (ONU) al fine di assegnare un seggio all’Unione e, in particolare, alla sua rappresentanza in seno al Consiglio di Sicurezza dell’ONU.</p>
      <p sl="pt">Ciò implica un livello impegnativo di coordinamento delle posizioni degli Stati membri, ma il risultato sarebbe una maggiore coerenza, visibilità e credibilità delle azioni comunitarie a livello internazionale. L’UE dovrebbe trarre ispirazione dal modello seguito nel caso dell’Organizzazione mondiale del commercio (OMC). Ai fini di una cooperazione più coerente e meglio integrata, dovrebbe ottenere lo status di osservatore in seno all’Organizzazione del Trattato del Nord Atlantico (NATO), essere più strettamente coordinata al Consiglio d’Europa e partecipare pienamente alle attività del G7/G8 e del G20.</p>
    </intervention>
    <intervention id="3-473-000" speaker_id="96660" name="Niki TZAVELA" is_mep="True" mode="written" nationality="Greece" birth_date="30-06-1947" birth_place="Lamia" p_group="Europe of freedom and democracy Group - Vice" m_state="GR">
      <p sl="el">Questa risoluzione specifica rafforza il ruolo ricoperto dall’UE nel sistema multilaterale. Nello specifico, chiarisce il ruolo svolto dall’UE negli istituti di credito internazionali, nel sistema dell’ONU, nelle organizzazioni multilaterali di sicurezza e in altre organizzazioni multilaterali in generale, quali l’Organizzazione mondiale del commercio (OMC), il Consiglio d’Europa e l’Organizzazione per lo sviluppo e la cooperazione economica. Viene infine chiarito il ruolo dell’UE nella diplomazia dei vertici. Considerando che la cooperazione europea è una necessità, e non una scelta, ho votato a favore della proposta di risoluzione del Parlamento europeo sull’UE quale attore globale.</p>
    </intervention>
    <intervention id="3-473-500" speaker_id="5737" name="Dominique VLASTO" is_mep="True" mode="written" nationality="France" birth_date="14-08-1946" birth_place="Marseille" p_group="Group of the European People's Party (Christian Democrats)" m_state="FR">
      <p sl="fr">In seguito all’adozione del trattato di Lisbona, le attività diplomatiche dell’Unione europea si sono intensificate al fine di migliorare la visibilità dell’Europa sulla scena internazionale. Accolgo con favore l’adozione della relazione, che chiede una maggiore rappresentanza delle istituzioni comunitarie in seno alle organizzazioni internazionali. L’Europa a 27 ora è più forte. I nuovi Stati membri hanno aumentato la forza economica e demografica dell’Unione. Tuttavia, con l’allargamento l’equilibrio e il coordinamento tra gli Stati membri sono venuti meno. Il messaggio europeo è cambiato: è diventato più ricco e complesso. A mio parere, se vogliamo migliorare la rappresentanza dell’Unione europea nelle organizzazioni multilaterali, dobbiamo prima raggiungere un consenso. Mi rallegra constatare il sostegno dell’Unione alla strategia delle Nazioni Unite, specialmente nel caso della politica umanitaria e della risoluzione dei conflitti. L’Europa e l’ONU hanno innumerevoli obiettivi e interessi in comune che, a mio parere, giustificano una cooperazione ancora più stretta e le sinergie delle risorse. Vorrei pertanto che all’Europa venisse concessa una posizione più rilevante in seno all’ONU, in particolare nell’Assemblea generale.</p>
    </intervention>
    <intervention id="3-474-000" speaker_id="97016" name="Angelika WERTHMANN" is_mep="True" mode="written" nationality="Austria" birth_date="07-11-1963" birth_place="Schwarzach" p_group="Non" m_state="AT">
      <p sl="de">Ho votato a favore della relazione. L’UE deve accrescere la sua indipendenza e sviluppare il proprio dialogo con i paesi terzi. Deve far sentire di più la propria voce e fare fronte comune, e deve reagire più tempestivamente per poter essere un partner affidabile e degno di fiducia.</p>
    </intervention>
    <intervention id="3-474-500" speaker_id="96803" name="Zbigniew ZIOBRO" is_mep="True" mode="written" nationality="Poland" birth_date="18-08-1970" birth_place="Kraków" p_group="European Conservatives and Reformists Group" m_state="PL">
      <p sl="pl">Ultimamente la situazione internazionale ha subito cambiamenti ancor più repentini. L’importanza economica crescente dell’Asia, i movimenti rivoluzionari in Africa, l’aumento della minaccia terroristica, l’esigenza di elaborare strategie europee congiunte e sostenibili nel campo delle materie prime e le violazioni sempre più frequenti dei diritti umani sono soltanto alcuni dei problemi a cui deve oggi far fronte la diplomazia dell’UE. L’esperienza ci ha insegnato che spesso la diplomazia è impotente. La politica estera dell’Unione europea sembra il frutto di decisioni affrettate e poco coordinate. Inoltre, in svariate occasioni il concetto di politiche europee congiunte e sostenibili è stato messo in secondo piano dagli interessi dei paesi più grandi della “vecchia” UE. Un esempio illuminante in tal senso è l’assenza di una norma che garantisca l’equilibrio geografico all’atto di assegnare le cariche in seno al servizio europeo per l’azione esterna. Questo sistema va cambiato, ed è per questa ragione che non ho sostenuto la relazione Muñiz De Urquiza. Ritengo che identifichi le condizioni chiave a cui dovrebbero conformarsi l’UE e gli Stati membri per poter adempiere meglio ai compiti sanciti dal trattato di Lisbona. Tuttavia, non dovremmo riproporci di sostituire la NATO con un nuovo esercito europeo, e dovremmo invece concentrarci su una divisione adeguata dei compiti nel corso delle crisi internazionali. Il ruolo dell’UE potrebbe consistere nella fornitura di aiuti umanitari, mentre l’Alleanza Nordatlantica coordinerebbe gli interventi militari. Tale ripartizione dei compiti potrebbe anche consentire di rafforzare la cooperazione con il partner commerciale e militare più importante dell’UE, vale a dire gli Stati Uniti.</p>
    </intervention>
  </section>
  <section id="creitem29" title="7. Correzioni e intenzioni di voto: vedasi processo verbale"/>
  <section id="creitem30" title="8. Approvazione del processo verbale della seduta precedente: vedasi processo verbale"/>
  <section id="creitem31" title="9. Dichiarazione del presidente della delegazione del Parlamento europeo al comitato di conciliazione – nuovi prodotti alimentari (discussione)">
    <intervention id="3-480-000" speaker_id="96639" is_mep="True" mode="spoken" role="Presidente" name="Isabelle DURANT" nationality="Belgium" birth_date="04-09-1954" birth_place="Bruxelles" p_group="Group of the Greens/European Free Alliance" m_state="BE">
      <p sl="unknown">L'ordine del giorno reca la discussione sulla dichiarazione del presidente della delegazione del Parlamento europeo al comitato di conciliazione – nuovi prodotti alimentari.</p>
      <p sl="unknown">Procedura di conciliazione relativa alla modifica del regolamento n. 1331/2008/CE e l'abrogazione del regolamento n. 258/97/CE e del regolamento n. 1852/2001/CE della Commissione sui nuovi prodotti alimentari.</p>
    </intervention>
    <intervention id="3-481-000" speaker_id="photo_generic" name="Gianni Pittella" is_mep="True" mode="spoken">
      <p sl="it">Presidente della delegazione del Parlamento europeo presso il Comitato di conciliazione. – Signor Presidente, signor Commissario, onorevoli colleghi, a noi dispiace che non sia stato possibile raggiungere un accordo sul regolamento Novel foods e che quindi non sia possibile garantire ai consumatori un'adeguata informazione sui cibi che mangiamo, nonché all'Europa di dotarsi di regole chiare e severe in materia di cibi provenienti da animali clonati.</p>
      <p sl="it">Queste mie affermazioni non vogliono fare polemica: la responsabilità non è del Parlamento europeo. Se non siamo riusciti a regolamentare la clonazione – uno dei principali nodi di questo negoziato – è perché i governi non hanno dato un'adeguata disponibilità. Eppure – e mi rivolgo proprio ai governi e alla Commissione – la sicurezza alimentare e le informazioni sui prodotti che arrivano sulle nostre tavole rappresentano principi basilari dell'Unione europea. Lo affermiamo tutti: ma poi dobbiamo agire di conseguenza, altrimenti diventa uno slogan poco credibile da parte dei consumatori.</p>
      <p sl="it">Quando si discute di questi temi, il Parlamento europeo non è disposto a girarsi dall'altra parte, accontentandosi di generiche rassicurazioni come quelle fornite dal Consiglio durante il negoziato. Su un problema così delicato e serio, che attiene alla sicurezza alimentare, non è accettabile una "spruzzatina di cipria" per farsi belli agli occhi dei consumatori. Il Parlamento europeo chiedeva una soluzione credibile: l'etichettatura di tutti i cibi derivati da animali clonati e dalla loro prole. Questo sì che sarebbe stato un passo nella giusta direzione.</p>
      <p sl="it">Più in generale, vorrei fare un'altra considerazione: i governi continuano a pensare che tutte le decisioni spettino a loro. Ancora non è chiaro che c'è un'Istituzione – il Parlamento europeo – che CODECIDE. Noi siamo eletti direttamente dai cittadini e siamo determinati a far valere i nostri diritti. Invito i governi a leggere attentamente il Trattato di Lisbona, perché credo non l'abbiano fatto in tutte le sue parti.</p>
      <p sl="it">Vorrei ora lanciare un appello alla Commissione europea e al Commissario Dalli, del quale ho apprezzato il comportamento durante il negoziato, anche se talvolta la Commissione non ha esplicato il suo ruolo di conciliatore delle posizioni. Signor Commissario, la invito a presentare una proposta in tempi brevi in tema di clonazione al fine di regolamentare il settore definitivamente e in maniera efficace. È quanto ci chiedono i cittadini ed è quanto chiede il Parlamento europeo.</p>
      <p sl="it">Desidero esprimere il mio riconoscimento alla Presidenza ungherese – che ha ereditato questa spinosa questione solamente nell'ultima fase della procedura – per aver profuso tutti gli sforzi possibili per recuperare il tempo perduto. Per questo ringrazio tutti i rappresentanti della Presidenza ungherese, ai quali sono consapevole di non poter attribuire alcuna colpa, che è invece imputabile all'impasse determinatosi all'interno del Consiglio tra le diverse posizioni dei governi nazionali.</p>
      <p sl="it">Desidero infine ringraziare la relatrice, che è stata splendida, piena di passione, di entusiasmo e di competenza. Ha seguito questo dossier con un amore che le fa veramente onore e credo che tutti noi le dobbiamo rivolgere un grande ringraziamento, così come a tutta la delegazione del Parlamento europeo, a tutti i colleghi, al presidente della commissione per l'ambiente, la sanità pubblica e la sicurezza alimentare e a tutti gli altri colleghi.</p>
      <p sl="it">Abbiamo lavorato tutti insieme notte e giorno per raggiungere un traguardo. Non ci siamo riusciti ma le questioni sono aperte e sono convinto che, se il Commissario Dalli sarà coerente con quanto dichiarato, potremo ritrovare la strada per dotarci di una buona regolamentazione sul cloning e di un buon regolamento sui Novel foods .</p>
    </intervention>
    <intervention id="3-482-000" speaker_id="96639" is_mep="True" mode="spoken" role="Presidente" name="Isabelle DURANT" nationality="Belgium" birth_date="04-09-1954" birth_place="Bruxelles" p_group="Group of the Greens/European Free Alliance" m_state="BE">
      <p sl="unknown">La ringrazio, onorevole Pittella, anche per l'entusiasmo che ha messo nel suo intervento.</p>
      <p sl="unknown">La parola passa ora alla onorevole Győri che risponderà a nome del Consiglio; dal momento che è afona, un rappresentante parlerà al suo posto.</p>
      <p sl="unknown">La invito a prendere la parola a nome del Consiglio.</p>
    </intervention>
    <intervention id="3-483-000" speaker_id="photo_generic" name="Enikő Győri" is_mep="True" mode="spoken">
      <p sl="hu">Presidente in carica del Consiglio. – Signora Presidente, Commissario, onorevoli deputati, colgo l'occasione offerta dalla discussione odierna per illustrare le osservazioni della Presidenza sulla conciliazione tenutasi di recente sulla proposta di regolamento per i nuovi prodotti alimentari. È altresì un'ottima opportunità per la Presidenza di conoscere la posizione del Parlamento su questa importante questione.</p>
      <p sl="hu">Le istituzioni europee hanno riportato un fallimento collettivo. Non resta altro da fare se non trarre una lezione costruttiva da questa esperienza, sulla base di criteri professionali. È questo lo spirito con cui, oggi, mi rivolgo a voi: non sono qui soltanto per parlare, ma anche per ascoltarvi.</p>
      <p sl="hu">Voglio innanzi tutto sottolineare il sincero rammarico della Presidenza per il mancato accordo tra la vostra istituzione e il Consiglio, tanto più per la profonda importanza attribuita dalla Presidenza a questa proposta. Avevamo infatti un'ottima occasione per aggiornare il regolamento europeo in un ambito che riguarda tutti da vicino: i prodotti alimentari. L'Unione europea aveva la possibilità di contribuire concretamente a migliorare la vita dei cittadini europei. La proposta di inasprire le norme del regolamento del 1997 avrebbe potuto rappresentare una risposta straordinariamente efficace alle questioni controverse che ruotano intorno ai prodotti alimentari derivati da animali clonati. Tale regolamento prevede la possibilità di immettere sul mercato questi prodotti soltanto dopo una procedura di autorizzazione, mentre dalla recente procedura di conciliazione è emerso un accordo chiaro, seppure temporaneo, teso unanimemente a vietare del tutto la commercializzazione di prodotti alimentari da animali clonati. Questo divieto sarebbe inoltre stato applicato contestualmente all'entrata in vigore del regolamento e, se la conciliazione fosse andata a buon fine, ora ci appresteremmo ad accogliere un imminente divieto alla commercializzazione di prodotti alimentari da animali clonati, che sarebbe potuto diventare operativo già alla fine del mese. Purtroppo non è così che sono andate le cose. Potremmo incolparci a vicenda per la mancata riuscita dei negoziati, ma è interesse e dovere di tutti non cedere a questa tentazione e, anzi, cercare insieme una soluzione. Seppure la procedura di conciliazione si sia conclusa, le esigenze e le aspettative dei consumatori europei non sono cambiate affatto e sono dunque lieta che abbiamo un'altra occasione per fare dei progressi: sta a noi far ripartire il processo nella maniera più tempestiva ed efficace possibile. Dobbiamo impegnarci a fondo soprattutto per evitare che vada perduto quanto concordato nei negoziati tenutisi finora.</p>
      <p sl="hu">In terza lettura, è stato raggiunto un accordo di massima sull'immediato divieto per i prodotti alimentari ottenuti da animali clonati, un principio che per nessun motivo deve andare perduto. Occorre altresì tutelare i significativi progressi compiuti sui nanomateriali ingegnerizzati e i cibi tradizionali di paesi terzi, nonché su altre importanti questioni. I cibi che arrivano sulle nostre tavole sono una questione che riguarda tutti, e ancora più importanti sono i prodotti alimentari che diamo ai nostri figli e nipoti. Colgo l'occasione per ringraziare il Commissario e le sue unità operative per l'impegno profuso in questi mesi. Sono altresì lieta che la Commissione – come ci ha informato in via ufficiosa – stia lavorando a spron battuto a una nuova proposta legislativa, nella quale intende far confluire la maggior parte dei punti dell'accordo provvisorio raggiunto durante i recenti negoziati. La Presidenza garantisce il proprio sostegno alla Commissione e al Parlamento, e auspica che sia possibile adottare questa nuova proposta quanto prima.</p>
      <p sl="hu">Signora Presidente, onorevoli deputati, è risaputo che la Commissione dispone di un minimo margine di manovra. Dopotutto, spetta ai due colegislatori – Consiglio e Parlamento – trovare una soluzione che soddisfi le esigenze e le aspettative dei cittadini europei attraverso un impegno congiunto. Aspetto dunque con grande interesse di conoscere le vostre opinioni.</p>
    </intervention>
  </section>
  <section id="creitem32" title="10. Benvenuto">
    <intervention id="3-485-000" speaker_id="96639" is_mep="True" mode="spoken" role="Presidente" name="Isabelle DURANT" nationality="Belgium" birth_date="04-09-1954" birth_place="Bruxelles" p_group="Group of the Greens/European Free Alliance" m_state="BE">
      <p sl="unknown">Prima di darle la parola, signor Commissario, mi consenta di porgere il benvenuto, a nome del Parlamento, alla delegazione dell'Assemblea consultiva della Repubblica d'Indonesia, presente in tribuna d'onore.</p>
      <p sl="unknown">Desidero porgere un sentito benvenuto alla delegazione guidata da Sua Eccellenza il dottor Lukman Hakim Saifuddin, vicepresidente dell'Assemblea consultiva.</p>
      <p sl="unknown">L'Indonesia rappresenta un partner strategico per l'UE nella regione dell'Asia sudorientale, ed è uno dei principali membri dell'Associazione delle Nazioni dell'Asia Sudorientale (ASEAN), con cui l'Unione europea ha sottoscritto un accordo di partenariato e cooperazione nel novembre del 2009, e attualmente detiene la presidenza dell'ASEAN.</p>
      <p sl="unknown">Nell'ambito dell'ottima relazione che unisce i nostri parlamenti, una delegazione europea si è recata in visita in Indonesia appena qualche mese fa. Sono lieta di accogliere oggi gli amici e colleghi del parlamento indonesiano, a cui auguro un soggiorno utile e ricco di spunti.</p>
      <a text="(Applausi)"/>
    </intervention>
  </section>
  <section id="creitem33" title="11. Dichiarazione del presidente della delegazione del Parlamento europeo al comitato di conciliazione – nuovi prodotti alimentari (seguito della discussione)">
    <intervention id="3-487-000" speaker_id="96639" is_mep="True" mode="spoken" role="Presidente" name="Isabelle DURANT" nationality="Belgium" birth_date="04-09-1954" birth_place="Bruxelles" p_group="Group of the Greens/European Free Alliance" m_state="BE">
      <p sl="unknown">Riprendiamo la discussione sulla dichiarazione del presidente della delegazione del Parlamento europeo al comitato di conciliazione – nuovi prodotti alimentari.</p>
    </intervention>
    <intervention id="3-488-000" speaker_id="photo_generic" name="John Dalli" is_mep="True" mode="spoken">
      <p sl="en">membro della Commissione. – Signora Presidente, come ho già avuto modo di fare presente alla commissione per l'ambiente, la sanità pubblica e la sicurezza alimentare e alla commissione per l'agricoltura e lo sviluppo rurale, non posso che esprimere la mia delusione per il fallimento della conciliazione, nonostante i nostri sforzi per pervenire a un accordo.</p>
      <p sl="en">È una conclusione infelice, visti i notevoli progressi compiuti negli ultimi mesi sulle questioni oggetto delle proposte sui nuovi prodotti alimentari. Consentitemi di ricordare alcuni dei punti su cui si era raggiunto un chiaro accordo e che, se approvati, apporterebbero un significativo miglioramento alla normativa vigente: la procedura centralizzata per l'approvazione dei nuovi prodotti alimentari, volta a snellire il processo di autorizzazione pur mantenendo invariata la sicurezza alimentare; definizione di "nanomateriali", obbligo di approvazione all'immissione sul mercato e di etichettatura per tutti gli ingredienti alimentari contenenti nanomateriali; una procedura semplificata applicabile ai cibi tradizionali di paesi terzi, mirata ad agevolarne l'accesso al mercato UE; la necessità che gli operatori dell'industria alimentare condividano i dati scientifici relativi ai test sugli animali, al fine di limitare tale pratica ove possibile.</p>
      <p sl="en">Queste iniziative contribuiranno a spingere l'Europa verso l'innovazione, agevolando la commercializzazione dei nuovi prodotti alimentari senza compromessi sulla sicurezza. Questo dossier richiede uno sforzo congiunto volto ad attuare tali misure senza ulteriori proroghe, dal momento che miglioreranno sensibilmente sia la tutela dei consumatori che l'innovazione del settore alimentare. Mi auguro che sapremo sfruttare l'entusiasmo dei negoziati per presentare quanto prima una proposta.</p>
      <p sl="en">Non è stato possibile condurre a buon fine questo dossier nonostante nelle ultime fasi dei negoziati siano stati compiuti numerosi passi avanti sulla questione della clonazione. La Commissione rinnova il suo impegno a dare seguito alla relazione dell'ottobre 2010 la quale, consentitemi di ricordarlo, proponeva quanto segue: una moratoria di cinque anni sull'impiego delle tecniche di clonazione nell'UE, sull'importazione e utilizzo di cloni per la produzione alimentare e dei prodotti alimentari ottenuti da cloni, unitamente all'introduzione di sistemi di tracciabilità per l'importazione di seme ed embrioni da cloni. La Commissione riconosce inoltre i progressi compiuti durante il processo di conciliazione.</p>
      <p sl="en">È inoltre evidente che, sulla questione della clonazione, in tutti i suoi aspetti, occorre pervenire a un accordo che possa essere attuato, che sia giustificato e proporzionato. La Commissione è pronta ad avanzare una proposta di ampio respiro, dopo la necessaria valutazione d'impatto.</p>
      <p sl="en">Mi rallegro per il tono conciliatorio dell'onorevole Pittella e della Presidenza. Occorre un'ulteriore generale riflessione sui passi successivi e personalmente sono pronto a discutere con voi e con il Consiglio le modalità per affrontare queste due importanti questioni e concordare un processo che garantisca un risultato positivo. Questa riflessione collettiva dovrebbe puntare a condurre a buon fine entrambi i dossier affinché i consumatori possano goderne i benefici.</p>
    </intervention>
    <intervention id="3-489-000" speaker_id="4319" name="Pilar AYUSO" is_mep="True" mode="spoken" nationality="Spain" birth_date="16-06-1942" birth_place="Badajoz" p_group="Group of the European People's Party (Christian Democrats)" m_state="ES">
      <p sl="es">a nome del gruppo PPE. – Signora Presidente, desidero innanzi tutto ringraziare l'onorevole Liotard, la Presidenza ungherese, il Commissario Dalli e il suo team per l'impegno profuso. Purtroppo, sebbene sia tanto importante e necessario, questo regolamento non è giunto a una conclusione soddisfacente, a causa di un requisito di etichettatura che andava oltre le possibilità concrete. Questa questione suscita passione e attira l'attenzione dei media, elementi che ostacolano la logica e il pragmatismo.</p>
      <p sl="es">Abbiamo perso l'occasione di fare un passo avanti, condannando il settore agroalimentare a operare con una normativa superata, e abbiamo rallentato lo sviluppo tecnologico dell'Europa che, in teoria, ci diciamo sempre pronti a sostenere.</p>
      <p sl="es">Non possiamo pretendere una misura che comporta livelli di costi e burocrazia insostenibili per il settore della produzione alimentare, né possiamo pretendere misure che non siamo in grado di imporre a terzi. Non possiamo legiferare su misure che poi non saremo in grado di attuare, perché significherebbe ingannare i consumatori.</p>
      <p sl="es">È un peccato che non sia stato raggiunto un accordo, lo ribadisco, perché questo regolamento non tratta soltanto della clonazione, di quante generazioni e quali prodotti debbano essere etichettati, ma comprende anche numerosi altri aspetti sui quali, di fatto, si era pervenuti a un consenso, come le nanotecnologie e i prodotti alimentari provenienti da paesi terzi, estremamente importanti per i consumatori e il settore agroalimentare, non soltanto dal punto di vista del mercato interno, ma anche in termini di salute e innovazione.</p>
      <p sl="es">Dal momento che la clonazione è una questione troppo complessa per finire relegata in un paio di paragrafi in un'altra proposta, invito ancora una volta la Commissione a preparare una relazione e una proposta legislativa separata per regolamentare tutti gli aspetti della clonazione, che si basi sulla sicurezza alimentare e su tutti i dati scientifici.</p>
      <p sl="es">Poiché il Commissario Dalli si è impegnato in più occasioni davanti a quest'Aula a presentare questa proposta, sono certa che la Commissione ce la farà pervenire quanto prima.</p>
    </intervention>
    <intervention id="3-490-000" speaker_id="4262" name="Jo LEINEN" is_mep="True" mode="spoken" nationality="Germany" birth_date="06-04-1948" birth_place="Bisten" p_group="Group of the Progressive Alliance of Socialists and Democrats in the European Parliament" m_state="DE">
      <p sl="de">a nome del gruppo S&amp;D. – Signora Presidente, onorevole Győri, Commissario Dalli, onorevoli deputati e deputate, ho preso parte a numerosi negoziati in questo Parlamento, ma non dimenticherò mai le dodici ore di questa procedura di conciliazione, che si è protratta dalle 19.00 alle 7.00 del mattino successivo. È stato un evento eccezionale.</p>
      <p sl="de">Purtroppo le due parti venivano da posizioni troppo distanti: il Parlamento puntava apertamente a tutelare l'interesse dei consumatori e dei cittadini europei, mentre altri consideravano prioritari il settore agricolo e quello della carne. Queste due posizioni divergenti non hanno permesso di pervenire a un accordo, ed è un peccato, perché in tal modo si è creata una lacuna nella normativa europea sul settore alimentare, che dobbiamo colmare quanto prima. Tutti si sono espressi chiaramente a questo proposito, anche l'onorevole Pittella, in qualità di Presidente, e il relatore. Tutti hanno dimostrato grande spirito di cooperazione.</p>
      <p sl="de">È il momento di compiere il passo successivo e colmare quella lacuna. Commissario Dalli, lei deve presentare due proposte: la prima sui nuovi prodotti alimentari, dal momento che siamo arrivati vicini a ottenere il consenso sui nanomateriali, sul processo di approvazione centralizzato e sulle importazioni dai paesi terzi. La seconda proposta riguarda la clonazione. Ha ascoltato tutto quanto avevamo da dire su questa questione: non vogliamo che questi prodotti siano immessi sul mercato europeo o, come minimo, vogliamo che siano debitamente etichettati, affinché i consumatori siano liberi di scegliere. Questo compito spetta a lei e il Parlamento è pronto a sostenerla. Mi auguro che sarà in grado di presentare una proposta al più presto.</p>
    </intervention>
    <intervention id="3-491-000" speaker_id="97076" name="Corinne LEPAGE" is_mep="True" mode="spoken" nationality="France" birth_date="11-05-1951" birth_place="Boulogne-Billancourt" p_group="Group of the Alliance of Liberals and Democrats for Europe" m_state="FR">
      <p sl="fr">a nome del gruppo ALDE. – Signora Presidente, il mio ringraziamento va agli onorevoli Liotard, Pittella, Leinen e a tutti coloro che hanno partecipato ai negoziati. È merito loro se siamo riusciti a mantenere una posizione fortemente coerente durante questo lungo dialogo a tre, e l'unico risvolto positivo di questo dossier è la capacità dimostrata dal Parlamento europeo di restare unito nel tutelare la salute pubblica e gli interessi dei consumatori. È essenzialmente per questo che siamo stati eletti, e non per altro.</p>
      <p sl="fr">Dobbiamo andare avanti, senza attribuire colpe, ma non si possono negare i fatti. e giunti al momento di condurre dei negoziati in cui il Parlamento aveva già fatto fin troppe concessioni, è stato veramente troppo. Pareva dovessimo addirittura domandarci se i prodotti in vendita sul mercato europeo dovessero essere etichettati o meno, quando tutto il diritto europeo ruota intorno alla libertà di scelta del consumatore!</p>
      <p sl="fr">Ci siamo trovati davanti a una situazione inaccettabile, a un tentativo di abbindolarci con pretesti e scappatoie giuridiche. Non ci stavamo avviando verso nessuna guerra commerciale e le regole dell'OMC non sono state violate: in termini giuridici, era tutto falso. L'impossibilità di soddisfare i requisiti di etichettatura è una scusa, un elemento tecnicamente errato, dal momento che è perfettamente possibile attuare l'etichettatura e la tracciabilità. Era semplicemente un passo che non eravamo disposti a compiere perché, come ha poc'anzi osservato l'onorevole Leinen, abbiamo scelto di anteporre altri interessi a quelli dei consumatori.</p>
      <p sl="fr">Ora dobbiamo andare avanti e muoverci senza indugi. Sempre più spesso, la clonazione viene strumentalizzata da chi in realtà vuole mettere in discussione le istituzioni europee. È uno strumento nelle mani di chi dubita delle nostre istituzioni e non si fida dei prodotti alimentari commercializzati sul mercato europeo. Dobbiamo prendere posizione sulla clonazione, perdio, per evitare che la carne di animali clonati e della loro discendenza venga messa sul mercato europeo: è questo che vogliono i cittadini e i consumatori europei!</p>
    </intervention>
    <intervention id="3-492-000" speaker_id="4546" name="Struan STEVENSON" is_mep="True" mode="spoken" nationality="United Kingdom" birth_date="04-04-1948" birth_place="Ballantrae " p_group="European Conservatives and Reformists Group" m_state="GB">
      <p sl="en">a nome del gruppo ECR. – Signora Presidente, dopo due anni di duro lavoro, il regolamento sui nuovi prodotti alimentari è crollato davanti al mancato accordo sulla clonazione: durante tutto il processo di conciliazione avevo avvisato che ostinarsi a rifiutare il compromesso avrebbe portato al disastro, e così è stato.</p>
      <p sl="en">Ora bisogna ricominciare da capo, dopo aver perso una fetta notevole della valida normativa sui nuovi prodotti alimentari. I processi di conciliazione costituiscono indubbiamente un meccanismo utile nell'iter legislativo, ma diventano una perdita di tempo se chi vi prende parte non è disposto a trattare e ad accettare il compromesso. Se il Parlamento non fosse stato tanto intransigente, il tanto atteso aggiornamento delle norme sarebbe ora un dato di fatto, mentre invece siamo fermi al regolamento sui nuovi prodotti alimentari del 1997, che è completamente superato.</p>
      <p sl="en">Se il Parlamento europeo vuole dimostrare di essere un organo legislativo competente e responsabile, orgoglioso di aver concluso il trattato di Lisbona, ha fallito il primo esame. Ora la Commissione deve andare avanti ed elaborare norme separate sul tema della clonazione. Mi auguro soltanto che gli eurodeputati imparino dai propri errori e comprendano che quando non riusciamo ad accordarci su queste questioni basilari, sono i cittadini europei a pagarne le conseguenze.</p>
    </intervention>
    <intervention id="3-493-000" speaker_id="4751" name="Bart STAES" is_mep="True" mode="spoken" nationality="Belgium" birth_date="07-08-1958" birth_place="Izegem" p_group="Group of the Greens/European Free Alliance" m_state="BE">
      <p sl="nl">a nome del gruppo Verts/ALE. – Signora Presidente, l'onorevole Leinen ha centrato il punto, quando ha osservato che questo dossier è in precario equilibrio tra gli interessi del settore della trasformazione della carne, di quello agricolo e dei consumatori. È questo il nodo della questione. Come Parlamento, ritengo che il nostro lavoro sulla questione sia stato significativo, come lo è stato il contributo della relatrice, con cui mi complimento per l'impegno dimostrato. Abbiamo lavorato sodo e abbiamo saputo optare per la flessibilità e, all'occorrenza, fare concessioni, ma non è bastato.</p>
      <p sl="nl">Nutro delle riserve sulla scarsa flessibilità dimostrata dalla Commissione verso tali concessioni, né posso dirmi particolarmente soddisfatto della posizione di questa istituzione – non mi riferisco direttamente alla sua posizione, Commissario Dalli – ma a un certo punto, il Commissario belga De Gucht, ha agito alle spalle del comitato di conciliazione ed è apparso davanti alla commissione parlamentare per il commercio internazionale, dove ha presentato tutta una serie di sofismi. Le premesse addotte facevano riferimento all'OMC, e sappiamo tutti – come giustamente ha affermato la onorevole Lepage – che tali motivazioni sono fuori discussione. Credo che la relatrice tornerà a breve sulla questione.</p>
      <p sl="nl">Come bisogna procedere ora? Indubbiamente, abbiamo perso tempo. Ora dobbiamo chiedere alla Commissione di avanzare in tempi brevi una nuova proposta sui novel foods – sappiamo che è possibile, dal momento che eravamo arrivati vicini a un accordo. Occorre inoltre una proposta anche sui prodotti alimentari, come trattare la carne ottenuta da animali clonati e dalla loro prole, eccetera.</p>
      <p sl="nl">Una raccomandazione, signor Commissario: voglio che sia rispettata la tempistica, che questo dossier non resti chiuso in un cassetto solo per essere riproposto al termine del nostro mandato oppure posticipato alla prossima legislatura. È stato questo Parlamento a discutere il dossier in prima e seconda lettura e in conciliazione, pertanto deve essere questo Parlamento a concluderlo.</p>
    </intervention>
    <intervention id="3-494-000" speaker_id="28182" name="Kartika Tamara LIOTARD" is_mep="True" mode="spoken" nationality="Netherlands" birth_date="26-06-1971" birth_place="Voorburg" p_group="Confederal Group of the European United Left - Nordic Green Left - Vice" m_state="NL">
      <p sl="nl">a nome del gruppo GUE/NGL. – Signora Presidente, desidero esprimere il mio più sincero ringraziamento ai colleghi di quest'Aula e della delegazione per il sostegno unanime che mi è stato accordato durante i negoziati, fino alla conclusione. Desidero inoltre testimoniare la mia ammirazione all'ambasciatrice ungherese, che si è spesa senza riserve, come pure il Commissario Dalli.</p>
      <p sl="nl">È un vero peccato che non sia stato raggiunto un accordo sui prodotti clonati, che possono così finire ancora sulle nostre tavole, senza essere stati richiesti e senza riportare alcuna etichetta, sebbene il 77 per cento dei consumatori europei sia contrario a tutto ciò. Al Consiglio voglio dire che limitare il divieto agli animali clonati è un atto puramente simbolico: il punto nodale consiste nel mettere al bando la loro discendenza. I cloni stessi sono talmente costosi che a nessuno passerebbe per la testa di farne degli hamburger. Non siamo riusciti a pervenire a un accordo sulla questione: Consiglio e Commissione hanno continuato a ripetere che porre il divieto sulla prole degli animali clonati avrebbe costituito una violazione delle norme dell'Organizzazione mondiale del commercio (OMC) e il Commissario De Gucht è arrivato addirittura a sostenere davanti a quest'Aula che tale provvedimento avrebbe scatenato una guerra commerciale. Potete quindi immaginare la mia sorpresa, quando ho riscontrato a chiare lettere in un documento riservato del Consiglio di cui sono venuta in possesso – si tratta di un documento del servizio giuridico del consiglio dei ministri – che il divieto sulla discendenza degli animali clonati è di fatto perfettamente giustificabile ai sensi delle norme OMC. Il documento sostiene chiaramente che</p>
      <p sl="en">Il divieto [sui] prodotti alimentari da animali clonati e [ …] quelli ottenuti dalla discendenza di animali clonati potrebbe essere giustificato sulla base delle considerazioni etiche dei consumatori.</p>
      <p sl="nl">Vorrei sapere dal Consiglio se tutti gli Stati membri erano al corrente di questo documento e, in tal caso, perché si è avanzata a più riprese l'argomentazione dei conflitti commerciali globali, al fine di evitare un compromesso in Parlamento? Sono veramente curiosa di sapere quali erano le vere ragioni. Se i negoziatori degli Stati membri non erano a conoscenza di questo documento, per quanto mi riguarda, è uno scandalo. Se invece ne erano al corrente, hanno fatto ricorso ad argomentazioni insincere.</p>
      <p sl="nl">Commissario Dalli, i cittadini attendono la sua prossima mossa: occorre proporre un regolamento in tempi brevissimi. Sa che può ancora contare sulla mia collaborazione e sono certa che riusciremo a trovare una soluzione. Farò avere il documento al Consiglio.</p>
    </intervention>
    <intervention id="3-497-000" speaker_id="97076" name="Corinne LEPAGE" is_mep="True" mode="spoken" nationality="France" birth_date="11-05-1951" birth_place="Boulogne-Billancourt" p_group="Group of the Alliance of Liberals and Democrats for Europe" m_state="FR">
      <p sl="fr">Signora Presidente, quanto ha affermato la onorevole Liotard poc'anzi ha dell'incredibile e insisto perché venga fornita una risposta al quesito che ha appena posto. Sono sbigottita e vorrei sapere dalla Commissione se anch'essa era in possesso di questo documento. È inaccettabile che per settimane ci sia stato ripetuto che avremmo scatenato una guerra con l'OMC, che il Commissario De Gucht ci abbia detto che, se avessimo preso quella decisione, non avremmo più potuto vendere aerei né nient'altro, mentre c'era un documento giuridico che affermava l'esatto opposto. Ritengo sia un punto cruciale sotto l'aspetto politico.</p>
    </intervention>
    <intervention id="3-498-000" speaker_id="97196" name="Oreste ROSSI" is_mep="True" mode="spoken" nationality="Italy" birth_date="24-03-1964" birth_place="Alessandria" p_group="Europe of freedom and democracy Group" m_state="IT">
      <p sl="it">a nome del gruppo EFD . – Signora Presidente, onorevoli colleghi, credo che il Consiglio abbia veramente superato se stesso. Si deve ricordare che a rappresentare i cittadini sono le persone elette democraticamente dai cittadini stessi. Quindi, se il Parlamento ha continuato a insistere in commissione e in Aula sul fatto che la carne clonata non è accettabile per la nostra gente, il Consiglio doveva prenderne atto. La responsabilità di questa scelta, pesantemente negativa per l'impresa, è tutta del Consiglio.</p>
      <p sl="it">Il testo, fatta eccezione per la parte riguardante la carne clonata e poche altri alimenti, sarebbe stato approvato a larghissima maggioranza. Il Consiglio non lo ha voluto – quello stesso Consiglio che, da una parte, si proclama fautore della liberalizzazione di tutto e, dall'altra, impone l'eliminazione del Made in dal tessile, perché non vuole dare le corrette informazioni ai consumatori e ci sta rompendo le scatole sull'etichetta, perché non vuole che l'etichetta rechi indicazioni sul luogo d'origine o di provenienza dei cibi sulla tavola della nostra gente. Questa è la posizione del Consiglio.</p>
      <p sl="it">Bene ha fatto – e lo ringrazio – il collega Pittella a tenere alto l'onore e la volontà di quasi tutti i parlamentari, rifiutando la proposta ricattatoria che il Consiglio voleva imporci. Ringrazio dunque il collega Pittella, il relatore e tutti quei colleghi che hanno avuto il coraggio di non fare nessun passo indietro su ciò che ritenevamo veramente utile per la nostra gente.</p>
    </intervention>
    <intervention id="3-499-000" speaker_id="1927" name="Peter LIESE" is_mep="True" mode="spoken" nationality="Germany" birth_date="20-05-1965" birth_place="Meschede" m_state="DE">
      <p sl="de">Signora Presidente, onorevole Győri, Commissario Dalli, onorevoli deputati e deputate, è evidente che siamo tutti delusi, ma non credo che la responsabilità sia della delegazione negoziale del Parlamento europeo, né del Commissario o del ministro qui presenti. Sono stati invece altri rappresentanti del Consiglio e della Commissione che si sono precipitati a fare il loro dovere e a identificare problemi nei paesi terzi che non sono stati discussi a fondo.</p>
      <p sl="de">Il Commissario De Gucht e i rappresentanti dei ministeri delle finanze, per esempio della Germania, che è il mio paese, hanno dipinto scenari a tinte fosche, con guerre commerciali di proporzioni addirittura superiori alla guerra delle banane e numerose altre questioni. Non credo che niente di tutto questo abbia un fondamento di verità.</p>
      <p sl="de">Ieri ho avuto il piacere di incontrare i rappresentanti dell'ambasciata americana del mio paese, che sono venuti appositamente a Strasburgo, e con me hanno persino parlato tedesco, per discutere questioni legate alla politica alimentare. Le argomentazioni dei diplomatici americani non sono state sufficientemente convincenti da impedirci di trovare una soluzione. Ho chiesto quale fosse la loro opinione sulla questione e la mia impressione è che non sarebbe stato impossibile pervenire a un accordo con gli americani, se l'avessimo voluto. Mi ha sorpreso il documento che mi hanno dato, relativo all'etichettatura della provenienza di origine negli USA. La carne macinata, per esempio, deve essere etichettata negli Stati Uniti e la provenienza di ciascun pacco di hamburger deve essere chiaramente indicata</p>
      <p sl="de">Come possiamo parlare di una guerra commerciale se, al contempo, vogliamo etichettare la carne clonata e quella ottenuta da animali discendenti da cloni? Avremmo dovuto dimostrare maggiore impegno anziché dire subito, appena gli americani hanno manifestato i loro dubbi, che non eravamo in grado di farlo. Mi rivolgo alla Commissione affinché, su questo punto, venga presentata una nuova proposta. Dobbiamo avere maggiore fiducia in noi stessi se vogliamo attuare queste misure nonostante l'opposizione dei paesi terzi.</p>
    </intervention>
    <intervention id="3-500-000" speaker_id="2327" name="Linda McAVAN" is_mep="True" mode="spoken" nationality="United Kingdom" birth_date="02-12-1962" birth_place="Bradford" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Signora Presidente, il Presidente in carica del Consiglio ha raccomandato di non lanciare accuse, ma ritengo sia giunto il momento dell'onestà intellettuale.</p>
      <p sl="en">Concordiamo tutti che non si dovrebbero mangiare cloni, ma sappiamo tutti che nessuno lo farà. Un altro punto morto di questi negoziati è stata l'incapacità del Consiglio di intervenire sull'importazione nell'UE di embrioni e seme, che consente di allevare animali discendenti da cloni. Questi prodotti sono ottenuti da cloni che hanno sofferto per venire alla luce.</p>
      <p sl="en">Signor Commissario, non è forse verso che abbiamo, o avremo a breve, norme europee che vietano la commercializzazione di prodotti di foca, pelo di cane e gatto e cosmetici testati su animali? Se già abbiamo norme simili, perché non possiamo proibire l'immissione sul mercato UE di prodotti ottenuti con la crudele pratica della clonazione?</p>
      <p sl="en">Concordo con la onorevole Liotard: questa non è una questione di pertinenza dell'Organizzazione mondiale del commercio, bensì un atto di volontà politica. Possiamo dimostrare tale volontà e soddisfare così questo Parlamento e al tempo stesso gettare le basi per l'accordo.</p>
    </intervention>
    <intervention id="3-501-000" speaker_id="96664" name="Anna ROSBACH" is_mep="True" mode="spoken" nationality="Denmark" birth_date="02-02-1947" birth_place="Gladsaxe" p_group="Europe of freedom and democracy Group" m_state="DK">
      <p sl="da">Signora Presidente, questo regolamento ha visto un notevole impegno sia da parte della onorevole Liotard che dei relatori ombra, che ringrazio sentitamente. Purtroppo, tutto si è arenato per il mancato accordo sui prodotti alimentari ottenuti da animali clonati. Nel mio paese, gli alimenti derivati da animali clonati sono vietati, ma la clonazione riesce ugualmente a insinuarsi per altre vie. La questione viene sollevata spesso nella massima segretezza al di fuori della discussione. Trovo alquanto strano che pretendiamo la massima trasparenza su tutto, dai calzini ai televisori, dai medicinali alle banche, ma quando si tratta di cibo, la situazione cambia completamente.</p>
      <p sl="da">Si impiegano coloranti, gas per prolungare la durata di conservazione, ormoni della crescita, antibiotici, OGM e quant'altro, preferibilmente senza che i consumatori ne siano informati dalle etichette riportate sulle confezioni. Perché a nessuno interessa assicurare che i prodotti alimentari siano quanto più naturali possibile? Perché non prestiamo maggiore attenzione alla nostra salute e al nostro benessere e a quello dei capi di allevamento? Non capisco per quale motivo certi ambienti europei dimostrino una così scarsa responsabilità per la salute di bambini e adulti.</p>
    </intervention>
    <intervention id="3-502-000" speaker_id="28321" name="Satu HASSI" is_mep="True" mode="spoken" nationality="Finland" birth_date="03-06-1951" birth_place="Helsinki" p_group="Group of the Greens/European Free Alliance" m_state="FI">
      <p sl="fi">Signora Presidente, onorevoli colleghi, mi rammarico che questa proposta sia stata bocciata e concordo con i colleghi secondo i quali la responsabilità è della Commissione e del Consiglio, che hanno preferito dare la priorità agli interessi dell'industria straniera della carne, tesi a fare affari attraverso la clonazione, a costo delle sofferenze degli animali. Il Parlamento ha ascoltato invece i consumatori europei, che si schierano nettamente contro la clonazione finalizzata alla produzione di carne e latte, e la cui stragrande maggioranza vuole ridurre le sofferenze per gli animali, non certo aumentarle.</p>
      <p sl="fi">Il Parlamento non è stato affatto inflessibile, anzi: ha fatto ampie concessioni ed era disposto a ritirare il bando sull'etichettatura. Il Consiglio non era d'accordo nemmeno su questo e, come hanno puntualizzato gli onorevoli Liotard e Liese, per esempio, le argomentazioni avanzate da Consiglio e Commissione erano del tutto erronee e molto probabilmente addirittura false.</p>
      <p sl="fi">È evidente che non sarà possibile trovare una soluzione duratura a questo problema a meno che non accettiamo di dover rispettare la volontà dei consumatori europei di ridurre le sofferenze per gli animali, anziché acuirle.</p>
    </intervention>
    <intervention id="3-503-000" speaker_id="2025" name="Françoise GROSSETÊTE" is_mep="True" mode="spoken" nationality="France" birth_date="17-05-1946" birth_place="Lyon" p_group="Group of the European People's Party (Christian Democrats) - Vice" m_state="FR">
      <p sl="fr">Signora Presidente, vorrei iniziare con un commento generale.</p>
      <p sl="fr">Si parla di scarsa fiducia dei consumatori nelle istituzioni, ma ritengo non sia questo il problema: sono spesso singoli individui a suscitare questa sfiducia per trarne un interesse personale.</p>
      <p sl="fr">Torniamo alla questione sul tappeto. È vero che la lunga notte di trattative, che si sono protratte dalle 19.00 alle 7.00, si è conclusa con grande delusione. È vero che un arduo compito attende ora la Commissione europea, chiamata a presentare nuove proposte e ad affrontare la revisione di queste norme, resa necessaria dai nuovi sviluppi tecnologici, tanto più urgente se pensiamo, per esempio, ai nanomateriali.</p>
      <p sl="fr">È assolutamente inaccettabile che non ci sia alcun controllo sulle tecniche di clonazione né sui prodotti alimentari da esse ottenuti, che potrebbero essere destinati al consumo umano. Esistono principi chiari sui quali, credo, tutti i deputati di questo Parlamento concordano pienamente: i consumatori devono essere informati sull'origine dei prodotti animali derivati da animali clonati e dalla loro progenie.</p>
      <p sl="fr">Dobbiamo esigere l'obbligo di tracciabilità ed etichettatura. Sono certo che il Commissario Dalli intende chiarire questo punto e trovare le soluzioni giuste alle innumerevoli questioni ancora aperte. La tracciabilità è un requisito essenziale affinché i consumatori europei possano operare una scelta informata.</p>
      <p sl="fr">Come legislatori europei, non possiamo permetterci di dire ai cittadini che l'Europa resta immobile perché non siamo riusciti a pervenire a un accordo.</p>
      <p sl="fr">Signor Commissario, sono certo che sta facendo il massimo per uscire dagli impasse istituzionali, al fine di fornire una garanzia di certezza non soltanto ai consumatori, ma anche agli operatori del settore alimentare. Non c'è tempo da perdere e dobbiamo agire in fretta per trovare il modo di andare avanti.</p>
    </intervention>
    <intervention id="3-504-000" speaker_id="97009" name="Kriton ARSENIS" is_mep="True" mode="spoken" nationality="Greece" birth_date="03-08-1977" birth_place="Thessaloniki" p_group="Group of the Progressive Alliance of Socialists and Democrats in the European Parliament" m_state="GR">
      <p sl="en">Signora Presidente, temo che non sarò altrettanto diplomatico. Al Commissario e ai rappresentanti del Consiglio voglio dire: state proponendo di nuovo di vietare i prodotti alimentari da animali clonati, ma nessuno può comprare alimenti ottenuti da cloni.</p>
      <p sl="en">Gli animali clonati sono troppo costosi per trasformarli in cibo, sarà piuttosto la loro discendenza ad essere sfruttata per questo scopo. È per questo motivo che vogliamo un divieto sui loro discendenti e un'etichettatura chiara di questi capi. Temo che il vostro contributo ai negoziati non sia stato costruttivo, dal momento che vi siete opposti all'etichettatura dei discendenti, minimo comune denominatore con il Consiglio. Avevamo l'opportunità di raggiungere un accordo. Vi esorto a imparare la lezione, ad ascoltare ciò che quest'Aula ha da dire sulla questione e a tornare con una proposta decente.</p>
    </intervention>
    <intervention id="3-505-000" speaker_id="1930" name="Horst SCHNELLHARDT" is_mep="True" mode="spoken" nationality="Germany" birth_date="12-05-1946" birth_place="Rüdigershagen" p_group="Group of the European People's Party (Christian Democrats)" m_state="DE">
      <p sl="de">Signora Presidente, Commissario Dalli, onorevoli deputati, anch'io mi rammarico per il fallimento dei negoziati, soprattutto perché ora dovremo aspettare anni per vedere regolamentate questioni come, ad esempio, le nanotecnologie negli alimenti e i prodotti di paesi terzi attualmente sconosciuti in Europa. A quanto pare, con l'inclusione degli animali clonati in queste norme, siamo caduti in una trappola, e devo dire che il modo in cui abbiamo affrontato questa questione non è stato dignitoso. Il dibattito si è protratto per tutta la notte, con ciascuna parte che andava avanti e indietro, senza che nessuno fosse disposto a cedere, finché le trattative purtroppo sono naufragate.</p>
      <p sl="de">Consentitemi un commento. Stiamo discutendo di diverse questioni e norme, la stessa strategia che avevamo adottato per l'ingegneria genetica: non la volevamo e avevamo fissato limiti e requisiti a un livello decisamente alto. Qual è stato il risultato? La tecnologia si è sviluppata a tal punto da soddisfare anche questi standard, per quanto fossero elevati. Ora affermiamo di non volere gli animali clonati perché non vengono soddisfatti i requisiti in materia di benessere degli animali, e ciò comporta dei rischi. Ho parlato con gli scienziati e prevedo che la tecnologia si svilupperà a tal punto che non sarà più possibile applicare un divieto generico sulla clonazione animale. Ritengo tuttavia che questi sviluppi scientifici siano decisamente discutibili.</p>
      <p sl="de">Dobbiamo esaminare più attentamente i principi cardine che vanno stabiliti al fine di attuare norme efficaci. Non dovremmo usare la legislazione nel tentativo di rallentare o evitare determinati sviluppi.</p>
    </intervention>
    <intervention id="3-506-000" speaker_id="33989" name="Daciana Octavia SÂRBU" is_mep="True" mode="spoken" nationality="Romania" birth_date="15-01-1977" birth_place="Arad" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Signora Presidente, devo innanzi tutto manifestare tutta la mia delusione per il fallimento della conciliazione. Nonostante vi siano stati dedicati mesi, se non addirittura anni di lavoro, il risultato è deludente, ancor più dal momento che numerosi punti di questo dossier erano condivisi. La relatrice merita comunque tutto il nostro apprezzamento per l'impegno speso.</p>
      <p sl="ro">Per quanto attiene ai prodotti alimentari ottenuti da animali clonati e dalla loro progenie, il Parlamento aveva ragione a mantenere il proprio punto di vista sulla questione di principio. Siamo consapevoli di rappresentare la volontà dei cittadini europei quando rifiutiamo l'introduzione nella catena alimentare di animali clonati e dei loro discendenti. Durante le trattative, il Consiglio ha ignorato queste preoccupazioni legittime, assumendo una posizione alquanto spiacevole. Se avessimo accettato la proposta finale del Consiglio, non avremmo potuto affermare di tutelare la volontà dei cittadini di non ritrovarsi in tavola carne clonata. Non eravamo preparati ad approvare leggi che avrebbero consentito la commercializzazione di prodotti alimentari ottenuti dalla progenie di animali clonati senza un'apposita etichettatura.</p>
      <p sl="ro">Per il futuro, vorrei rammentare alla Commissione gli impegni assunti a ottobre 2010, primo tra tutti il divieto sulle tecniche di clonazione per la produzione alimentare nell'Unione europea. Un ulteriore impegno era quello di istituire sistemi di tracciabilità per il materiale riproduttivo derivato da animali clonati al di fuori dell'UE. Questi impegni sono stati ribaditi a più riprese e devono figurare nelle nuove proposte. Sono certa che gli Stati membri presteranno maggiore attenzione alle legittime preoccupazioni dei cittadini dell'Unione europea.</p>
    </intervention>
    <intervention id="3-507-000" speaker_id="58758" name="Elisabetta GARDINI" is_mep="True" mode="spoken" nationality="Italy" birth_date="03-06-1956" birth_place="Padova" p_group="Group of the European People's Party (Christian Democrats)" m_state="IT">
      <p sl="it">Signora Presidente, concordo con quanto affermato dai colleghi che mi hanno preceduto. Anch'io ho fatto parte della delegazione presso il Comitato di conciliazione, durante la quale i sentimenti sono stati via via di speranza, di delusione, ma anche di rabbia – lasciatecelo dire – perché ci trovavamo a rappresentare più di 500 milioni di cittadini, la cui stragrande maggioranza – stando a tutte le indagini e tutte le ricerche – non fa che ripetere a gran voce di non volere sulla propria tavola cibi provenienti da animali clonati e dalla loro discendenza.</p>
      <p sl="it">Etichettatura e tracciabilità costituiscono veramente il minimo sul quale ci eravamo attestati. Se avessimo accettato il compromesso, avremmo accettato un compromesso vuoto. Ha ragione il collega Pittella: un po' di cipria, un po' di belletto, forse un po' di fumo negli occhi, ma nulla più che un contenitore vuoto. Non prendiamoci in giro: nessuno paga un toro 100.000 euro per tritarlo e venderlo come hamburger . Per tutto il resto non c'era nessuna regolamentazione, avremmo accettato la deregulation e questo non è possibile.</p>
      <p sl="it">Oggi, tuttavia, ci troviamo qui ancora a difendere delle scelte, sostenendo che si è trattato di un fallimento collettivo. Ma non è stato un fallimento collettivo perché c'era l'accordo praticamente su tutto, anche se è miseramente fallito dando l'impressione ai cittadini che le grandi industrie e le regole del commercio prevalgono sulla cittadinanza europea, che noi siamo qui a rappresentare e difendere.</p>
      <p sl="it">Allora io invito veramente tutti di ricominciare con un sentimento nuovo e un atteggiamento nuovo, perché voglio e auspico che la prossima volta le attese e la volontà dei cittadini siano rispettate.</p>
    </intervention>
    <intervention id="3-508-000" speaker_id="96695" name="Radvilė MORKŪNAITĖ-MIKULĖNIENĖ" is_mep="True" mode="spoken" nationality="Lithuania" birth_date="02-01-1984" birth_place="Kaunas" p_group="Group of the European People's Party (Christian Democrats)" m_state="LT">
      <p sl="lt">Signora Presidente, probabilmente concordiamo tutti sul fatto che l'informazione è una delle forze trainanti del mondo moderno, e lo stesso è vero anche nel caso della sicurezza alimentare. Stiamo ancora discutendo e, mi auguro, approveremo a breve nuove norme sulle informazioni generali da fornire ai consumatori relative agli alimenti, come pure svariate altre questioni, quali i succhi di frutta e i prodotti derivati.</p>
      <p sl="lt">Purtroppo non siamo riusciti a trovare un compromesso con il Consiglio sui nuovi alimenti e abbiamo invece fatto un passo indietro. La maggioranza dei consumatori non vuole cibi provenienti da animali clonati, ma essi di fatto esistono, ed è dunque fondamentale informare i cittadini. Pronosticando difficoltà per le attività commerciali e i produttori, i rappresentanti degli Stati membri tuttavia non hanno sostenuto la necessità dell'etichettatura e della tracciabilità, in altre parole, i requisiti minimi per garantire la corretta informazione ai consumatori. Essi pertanto ancora non hanno modo di sapere, per esempio, se il latte che bevono è stato prodotto da animali clonati.</p>
      <p sl="lt">Questo, ad ogni modo, è soltanto un lato della medaglia. Ora abbiamo impedito che le nuove tecnologie, la ricerca e i risultati vengano impiegati nell'industria alimentare. Senza un accordo, siamo noi stessi a posporre indefinitamente la soluzione di questi problemi e attendiamo tutti che la Commissione europea presenti proposte di emergenza che ci aiutino a uscire da questo impasse giuridico.</p>
    </intervention>
    <intervention id="3-509-000" speaker_id="28115" name="Mairead McGUINNESS" is_mep="True" mode="spoken" nationality="Ireland" birth_date="13-06-1959" birth_place="Drogheda" m_state="IE">
      <p sl="en">Signora Presidente, siamo davvero sorpresi per il mancato accordo? Dal mio punto di vista esterno, c'erano indubbiamente troppe differenze intorno al tavolo dei negoziati, e non sono sicura che iniziare alle 7 di sera una riunione destinata a naufragare alle 7 della mattina successiva sia stata una buona idea, ma ci troviamo a dover ancora risolvere questo specifico problema, e forse potrebbe essere utile dividere la legislazione in due parti.</p>
      <p sl="en">La clonazione è un tema estremamente delicato, che comporta anche considerazioni relative al benessere degli animali, com'è stato ricordato, e va affrontata anche la questione del materiale riproduttivo. Occorre chiarezza su come trattare tutti questi aspetti nel quadro delle regole OMC, dal momento che gli allevatori europei vogliono poter sfruttare le migliori tecnologie disponibili per incrementare la produttività. All'interno di questo quadro, quest'Aula è chiamata a risolvere diverse questioni e mi auguro che saprà farlo in maniera soddisfacente.</p>
      <p sl="en">Quanto agli standard europei rispetto al resto del mondo, l'UE importa carne e prodotti affini, ma la stessa chiarezza che esigiamo sulle importazioni la pretendiamo anche su ciò che viene prodotto all'interno dell'Unione? Anche questo è un interrogativo che dobbiamo porci.</p>
    </intervention>
    <intervention id="3-510-000" speaker_id="97014" name="Karin KADENBACH" is_mep="True" mode="spoken" nationality="Austria" birth_date="19-04-1958" birth_place="Wien" p_group="Group of the Progressive Alliance of Socialists and Democrats in the European Parliament" m_state="AT">
      <p sl="de">Signora Presidente, Commissario Dalli, desidero innanzi tutto ringraziare il Commissario per l'impegno dedicato alla prevenzione. Auspicavo di vedere lo stesso impegno da parte sua anche sui materiali clonati. Abbiamo avuto diverse ore di intensa discussione e mi considero una rappresentante dei cittadini europei che sostengono apertamente la posizione assunta dal Parlamento e che vogliono vedere progressi in quest'ambito. Insieme a 500 milioni di cittadini europei, chiediamo l'etichettatura chiara quale requisito minimo. Di fatto, vorremmo fossero vietati gli animali clonati e i prodotti da essi derivati, a prescindere da quale generazione essi siano ottenuti.</p>
      <p sl="de">Speravamo nel suo appoggio, Commissario Dalli e non abbiamo capito per quale motivo il Consiglio non era dalla nostra parte, dal momento che è costituito da rappresentanti eletti degli Stati membri. Ad ogni modo, era evidente che volevano tutelare gli interessi del mercato, anziché quelli dei cittadini. Ci auguriamo che in futuro le vostre decisioni si baseranno sui cittadini, e non sul mercato.</p>
    </intervention>
    <intervention id="3-511-000" speaker_id="96752" name="Martin HÄUSLING" is_mep="True" mode="spoken" nationality="Germany" birth_date="26-03-1961" birth_place="Bad Wildungen" m_state="DE">
      <p sl="de">Signora Presidente, la tutela del consumatore è un elemento cardine di tutta la politica europea. Se non siamo in grado di proteggere i consumatori in maniera coerente, inevitabilmente falliamo su tutta la linea. È importante comprendere che non è soltanto la maggioranza dei consumatori a non volere la clonazione, ma anche la gran parte degli allevatori.</p>
      <p sl="de">Sono convinto che alcuni Stati membri abbiano deliberatamente sabotato i negoziati, preferendo tutelare il settore agricolo e i suoi interessi. La tanto paventata guerra commerciale, citata più volte anche oggi, non era che un pretesto. Basterebbero le considerazioni relative alla tutela del benessere degli animali a farci intervenire contro la clonazione, Commissario Dalli, e ci auguriamo che preparerà un regolamento al più presto. Bisogna passare all'azione: vi chiediamo di non aspettare mesi, ma di affrontare la questione immediatamente. Il divieto alla clonazione è soltanto un primo passo: dobbiamo inoltre insistere sull'introduzione di un regolamento che si estenda anche alla discendenza degli animali clonati, altrimenti sarà tutto vano.</p>
    </intervention>
    <intervention id="3-512-000" speaker_id="23894" name="Anna ZÁBORSKÁ" is_mep="True" mode="spoken" nationality="Slovakia" birth_date="07-06-1948" birth_place="Zürich" p_group="Group of the European People's Party (Christian Democrats)" m_state="SK">
      <p sl="sk">Signora Presidente, non voglio lanciare accuse, ma ritengo che il fallimento della procedura di conciliazione sia una sconfitta: con l'acqua sporca, abbiamo buttato anche il bambino.</p>
      <p sl="sk">La clonazione è un tema non soltanto complesso, ma anche delicato. La pecora Dolly non è stata il primo né l'ultimo animale ad essere clonato: decine di migliaia di altri tentativi falliscono. Feti deformi con organi sproporzionati muoiono ancora nell'utero degli animali da laboratorio, altri nascono morti o muoiono pochi giorni dopo la nascita. Per gli animali, la clonazione è una crudeltà ancora peggiore di essere rinchiusi in gabbie minuscole o trasportati a bordo dei camion senza acqua.</p>
      <p sl="sk">È dunque giusto che le norme sui nuovi alimenti vietino la commercializzazione di animali clonati e della loro discendenza. Non credo che ora sia troppo complicato affrontare la questione della clonazione. Dobbiamo lanciare un chiaro segnale per far capire all'industria alimentare che sul mercato europeo non c'è posto per prodotti ottenuti a spese delle sofferenze animali.</p>
    </intervention>
    <intervention id="3-513-000" speaker_id="96996" name="Giancarlo SCOTTÀ" is_mep="True" mode="spoken" nationality="Italy" birth_date="11-04-1953" birth_place="Vittorio Veneto" p_group="Europe of Nations and Freedom Group" m_state="IT">
      <p sl="it">Signora Presidente, onorevoli colleghi, i cosiddetti nuovi alimenti sono prodotti o ingredienti alimentari che vengono sottoposti a processi di produzione e che comportano una modifica del valore nutritivo.</p>
      <p sl="it">Diversi sono i miei dubbi in merito alla nuova regolamentazione sui nuovi alimenti. Quale sarà il rapporto con la regolamentazione sugli OGM, visto che la clonazione è parte dall'ingegneria genetica e, come per gli OGM, comporta una manipolazione, per l'appunto, genetica? Come verrà regolamentata la circolazione di questi alimenti fra i vari Stati europei? Come verranno condotti i test scientifici per testare la sicurezza di questi nuovi alimenti? Quali saranno i criteri per la definizione di questo prodotto e, soprattutto, come verrà informato il consumatore sulle caratteristiche e le proprietà nutrizionali dei nuovi alimenti che acquisterà?</p>
      <p sl="it">Quello che mi sta a cuore è la protezione dei consumatori, la sicurezza alimentare nell'utilizzo di questi nuovi prodotti nonché un'informazione corretta. Per questo ritengo che la tracciabilità debba essere totale per i consumatori, soprattutto relativamente ai prodotti naturali, per i quali abbiamo già difficoltà a garantire questa tracciabilità.</p>
    </intervention>
    <intervention id="3-514-000" speaker_id="96660" name="Niki TZAVELA" is_mep="True" mode="spoken" nationality="Greece" birth_date="30-06-1947" birth_place="Lamia" p_group="Europe of freedom and democracy Group - Vice" m_state="GR">
      <p sl="el">Signora Presidente, a mio avviso, tutta questa questione è sorta dalla mancata informazione dei consumatori e dei cittadini. Ogniqualvolta manca la trasparenza sulle informazioni fornite ai cittadini europei e del resto del mondo, si creano impasse e non si perviene a nessun risultato. Mi preme sottolineare che, davanti a una forte reazione nei confronti di questi prodotti, noi, i politici e i legislatori dobbiamo obbedire alla volontà dettata dall'opinione pubblica. Dobbiamo pertanto assicurare informazione e trasparenza in tutte le nostre azioni, se vogliamo concludere ciò che abbiamo iniziato.</p>
    </intervention>
    <intervention id="3-515-000" speaker_id="photo_generic" name="John Dalli" is_mep="True" mode="spoken">
      <p sl="en">membro della Commissione. – Signora Presidente, ho ascoltato attentamente le posizioni espresse durante questa discussione. Ringrazio gli onorevoli deputati per i loro commenti e voglio assicurare ancora una volta che la Commissione intende continuare a lavorare insieme al Parlamento, agli Stati membri e ai soggetti interessati di tutti i settori verso l'obiettivo condiviso di procedere quanto più rapidamente possibile con entrambe le proposte sui nuovi alimenti e la clonazione.</p>
      <p sl="en">Devo sottolineare che la posizione assunta dalla Commissione durante la conciliazione – e abbiamo presentato diverse proposte in questo senso – esigeva, come ho già detto, che qualsiasi soluzione o compromesso cui si potesse pervenire, fosse attuabile, giustificato e proporzionato. Qualsiasi soluzione vogliamo adottare – e in qualità di commissario per i consumatori, sono totalmente a favore dell'informazione ai consumatori – deve in ogni caso basarsi sui fatti e su una valutazione d'impatto. La nostra posizione era questa.</p>
      <p sl="en">La Commissione non si è mai dichiarata contraria ad alcun tipo di etichettatura, ma sostiene che qualsiasi decisione venga presa, occorre una valutazione al fine di chiarire l'impatto che comporterà su tutti i cittadini, siano essi produttori o consumatori, e ribadisco questa posizione. Posso assicurarvi che i servizi della Commissione ed io personalmente perseguiremo quest'obiettivo con la massima determinazione e impegno e, mi rivolgo in particolare all'onorevole Staes, non intendo procrastinare decisioni necessarie.</p>
    </intervention>
    <intervention id="3-516-000" speaker_id="photo_generic" name="Enikő Győri" is_mep="True" mode="spoken">
      <p sl="hu">Presidente in carica del Consiglio. – Signora Presidente, signor Commissario, onorevoli deputati, a nome della Presidenza del Consiglio, vi ringrazio per aver preso parte alla discussione. Un ringraziamento speciale va agli interventi che hanno testimoniato l'impegno della Presidenza ungherese.</p>
      <p sl="hu">Siamo lieti che le argomentazioni avanzate durante la procedura di conciliazione siano state presentate anche in quest'Aula. Al contempo, respingiamo nettamente le dichiarazioni secondo cui il Consiglio o la Presidenza ungherese avrebbero agito in maniera disonesta o in malafede, o ancora sotto l'influenza di gruppi d'interesse.</p>
      <p sl="hu">L'aspetto migliore del trattato di Lisbona è aver aumentato la nostra responsabilità congiunta, e da parte nostra stiamo agendo all'insegna di questo spirito. Non siamo riusciti a raggiungere un accordo, pertanto sulle nostre tavole può arrivare qualsiasi prodotto, senza restrizione alcuna. Questa conclusione è peggiore di quanto non sarebbe stata l'ultima offerta del Consiglio. In che cosa consisteva di preciso? Il divieto sugli animali clonati e i prodotti da essi derivati, unitamente al monitoraggio ed etichettatura della prima generazione di discendenza, ovviamente entro i limiti della ragionevolezza. Pensiamo, per esempio, a quanti ingredienti diversi contenga il salame. Il limite sarà rappresentato dalla ragionevolezza e dai costi.</p>
      <p sl="hu">All’onorevole Liotard voglio dire chiaramente che quanto al documento interno del Consiglio che ha citato, gli Stati membri ne erano al corrente come pure, ovviamente, il Consiglio. Ne avevamo discusso e il testo ha contribuito a orientare la nostra posizione. Lei ha citato una frase estrapolata dal contesto, e ha omesso di menzionare che le conclusioni indicano chiaramente il rischio di incompatibilità con l'OMC, e considerano l'etichettatura la soluzione più accettabile come, lo ricordo, era previsto dall'ultima offerta del Consiglio.</p>
      <p sl="hu">Concordo tuttavia che dovremo agire con la massima tempestività. Ci auguriamo di disporre entro breve di maggiori informazioni su determinati aspetti della sicurezza alimentare, grazie alla ricerca e al progresso scientifico. Sono lieto che il Commissario Dalli abbia promesso che sarà presentata a breve una nuova proposta separata sulla clonazione e sulla questione dei prodotti clonati.</p>
    </intervention>
    <intervention id="3-517-000" speaker_id="photo_generic" name="Gianni Pittella" is_mep="True" mode="spoken">
      <p sl="it">Presidente della delegazione del Parlamento europeo presso il Comitato di conciliazione . − Signora Presidente, tutti gli interventi dei colleghi che mi hanno preceduto e che ringrazio, a cominciare dalla relatrice, e la documentazione esibita dalla stessa relatrice, nella quale si sottolinea come l'accettazione delle nostre proposte non avrebbe scatenato nessuna guerra commerciale, hanno dimostrato – lo ripeto senza polemiche alla Presidenza ungherese – che non v'è stato un fallimento collettivo. Un fallimento v'è stato sì ma esso riguarda una parte per la quale vi è una chiara responsabilità da parte dei governi.</p>
      <p sl="it">Non mi si dica poi che la semplice etichettatura della carne bovina di animali clonati, nemmeno della progenie, potesse essere considerata un accordo onorevole e soddisfacente per il Parlamento, perché si trattava di poco più di uno zero di accordo. Stendiamo quindi ora un velo pietoso su tutto questo e guardiamo in avanti. Spetta anzitutto al Consiglio mettere d'accordo i governi, sapendo quali sono le posizioni del Parlamento, che sono le posizioni dei cittadini europei. Etichettatura di prodotti da animali clonati e da progenie: questo rappresenta per noi il minimo. Si lavori nei governi e tra i governi per accettare questo minimo.</p>
      <p sl="it">Mi rivolgo poi al Commissario Dalli – che so essere animato da un'ottima volontà – affinché ci presenti al più presto una proposta della Commissione che recepisca le nostre posizioni, in modo da consentire a questo Parlamento di approvare la regolamentazione sul cloning . Andiamo anche avanti sui nanomateriali per i quali, espunta la parte del cloning , si può procedere celermente.</p>
      <p sl="it">Un'ultima considerazione: tutti avete preso atto dell'unità del Parlamento europeo – un'unità sostanziale, a trecentosessanta gradi. Nel corso del negoziato forse avete commesso qualche errore, pensando che non vi fosse compattezza del Parlamento europeo. Non commette più lo stesso errore perché sulle questioni delicate riguardanti la salute dei cittadini noi siamo e saremo uniti.</p>
    </intervention>
    <intervention id="3-518-000" speaker_id="4751" name="Bart STAES" is_mep="True" mode="spoken" nationality="Belgium" birth_date="07-08-1958" birth_place="Izegem" p_group="Group of the Greens/European Free Alliance" m_state="BE">
      <p sl="nl">Signora Presidente, questo è in effetti un richiamo al regolamento. A più riprese durante la discussione, è stata citata la posizione del Commissario De Gucht. L’onorevole Lepage ha chiesto al Commissario Dalli se fosse a conoscenza del parere legale del Consiglio. Il Commissario ha risposto a numerose domande, ma non l'ho sentito rispondere a quel preciso quesito, sebbene sia fondamentale. Si tratta forse di scarso consenso all'interno della Commissione, dal momento che il Commissario Dalli è il responsabile della Commissione per la salute e la politica dei consumatori, mentre il Commissario De Gucht, a quanto risulta, ha avanzato argomentazioni false, smentite da un documento del Consiglio. Vorrei sentire l'opinione del Commissario a questo proposito.</p>
    </intervention>
    <intervention id="3-519-000" speaker_id="96639" is_mep="True" mode="spoken" role="Presidente" name="Isabelle DURANT" nationality="Belgium" birth_date="04-09-1954" birth_place="Bruxelles" p_group="Group of the Greens/European Free Alliance" m_state="BE">
      <p sl="unknown">La discussione è chiusa.</p>
    </intervention>
  </section>
  <section id="creitem34" title="12. Revisione dello Small Business Act (discussione)">
    <intervention id="3-522-000" speaker_id="1405" is_mep="True" mode="spoken" role="Presidente" name="Edward MCMILLAN-SCOTT" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="unknown">L’ordine del giorno reca la discussione:</p>
      <p sl="unknown">sull’interrogazione orale (O-000089/2011 – B7-0301/2011) al Consiglio, dell’onorevole Bendtsen a nome del gruppo PPE, dell’onorevole Herczog a nome del gruppo S&amp;D, dell’onorevole Hall a nome del gruppo ALDE, dell’onorevole Bütikofer a nome del gruppo Verts/ALE, dell’onorevole Chichester a nome del gruppo ECR e dell’onorevole Tzavela a nome del gruppo EFD, sul riesame dello Small Business Act (SBA) e</p>
      <p sl="unknown">sull’interrogazione orale (O-000090/2011 – B7-0302/2011) alla Commissione, dell’onorevole Bendtsen a nome del gruppo PPE, dell’onorevole Herczog a nome del gruppo S&amp;D, dell’onorevole Hall a nome del gruppo ALDE, dell’onorevole Bütikofer a nome del gruppo Verts/ALE, dell’onorevole Chichester a nome del gruppo ECR e dell’onorevole Tzavela a nome del gruppo EFD, sul riesame dello Small Business Act (SBA).</p>
    </intervention>
    <intervention id="3-523-000" speaker_id="96705" name="Bendt BENDTSEN" is_mep="True" mode="spoken" nationality="Denmark" birth_date="25-03-1954" birth_place="Odense" p_group="Group of the European People's Party (Christian Democrats)" m_state="DK">
      <p sl="da">autore. – Signor Presidente, la crisi economica ha avuto ripercussioni sulle piccole e medie imprese europee. A ciò si aggiungono le nuove regole Basilea che dovranno essere applicate nella prossima direttiva sui requisiti di capitale. In tal modo, per le piccole e medie imprese diventerà probabilmente ancora più difficile ottenere capitali per finanziare la crescita di cui l’Europa ha bisogno. Con questa risoluzione, il Parlamento europeo dice chiaramente alla Commissione che è giunta l’ora di adottare le necessarie decisioni a beneficio delle piccole e medie imprese europee.</p>
      <p sl="da">È vero che i politici non hanno il compito di gestire le imprese; però dovrebbero essere coinvolti per creare quel terreno fertile che serve per far crescere le imprese europee. Mi fa piacere che lo Small Business Act sia sottoposto a revisione. Dobbiamo compiere azioni rilevanti, invece di limitarci a brindare alla salute delle imprese europee. È urgente facilitare l’accesso ai finanziamenti per le piccole e medie imprese, così come sono necessari un accesso rafforzato al mercato, compresa la modernizzazione del sistema di standardizzazione all’interno dell’Unione europea, e un migliore accesso da parte delle piccole e medie imprese alle opportunità offerte dagli appalti pubblici.</p>
      <p sl="da">Concludo ricordando la necessità di ridurre gli oneri amministrativi che gravano sulle nostre imprese per quanto riguarda, ad esempio, la rendicontazione. Perché i proprietari delle piccole imprese devono presentare una stessa relazione più volte? Una volta sola dovrebbe bastare. È compito delle autorità pubbliche provvedere alla successiva diffusione delle informazioni. Dobbiamo considerare che, quando adottiamo nuove norme comunitarie e le facciamo applicare negli Stati membri, spesso imponiamo alle piccole e medie imprese oneri ancora maggiori. Non basta, quindi, semplicemente ridurre il numero; dobbiamo anche sincerarci, ogni volta che approviamo regole nuove, di non aggravare ulteriormente il carico di incombenze per le piccole e medie imprese. In termini generali, dobbiamo creare condizioni più favorevoli per l’attività delle imprese in Europa, e dobbiamo farlo adesso.</p>
    </intervention>
    <intervention id="3-524-000" speaker_id="28155" name="Edit HERCZOG" is_mep="True" mode="spoken" nationality="Hungary" birth_date="05-05-1961" birth_place="Budapest" p_group="Group of the Progressive Alliance of Socialists and Democrats in the European Parliament" m_state="HU">
      <p sl="hu">autore. – Signor Presidente, signor Commissario, vi chiedo scusa. Per un attimo ho guardato la galleria del pubblico perché, per mia fortuna, un gruppo di visitatori ungheresi è qui proprio in questo momento.</p>
      <p sl="hu">Lo Small Business Act è stato integrato nel pensiero europeo in tempi recenti. Si basa sull’esperienza concreta degli ultimi due anni, ma ora è giunto il momento di rivederlo, aggiornarlo e potenziarlo. Noi autori dell’interrogazione abbiamo sintetizzato le questioni più importanti nei 34 punti che compongono la proposta di decisione. Ne citerò alcuni.</p>
      <p sl="hu">Un punto molto importante è l’attuazione. Gli Stati membri hanno svolto il loro lavoro con livelli di efficienza e impegno diversi e con conseguente successo. Auspichiamo la creazione di un’unica banca dati e di un’unica tabella dei risultati, per misurare il successo e gli eccessi.</p>
      <p sl="hu">Signor Commissario, secondo noi, lo scopo non è affatto quello di violare i diritti dei lavoratori, bensì di creare occupazione. Snellire l’amministrazione non significa violare i diritti dei dipendenti; piuttosto, occorre bisogna offrire alle micro- e piccole imprese l’opportunità di cooperare.</p>
      <p sl="hu">Per quanto riguarda l’accesso alle risorse finanziarie, è molto importante rendere più efficiente l’utilizzo dei fondi disponibili a livello comunitario. Finora abbiamo raggiunto un grado di efficienza pari al 75 per cento e circa 50 000 piccole e medie imprese hanno ottenuto fondi in questo modo. Nel contempo, all’incirca 300 000 PMI sono riuscite ad avere accesso a finanziamenti nel quadro del programma per la competitività e l’innovazione. Dobbiamo assolutamente rafforzare e mantenere questa tendenza.</p>
      <p sl="hu">È molto importante che la rete istituzionale aiuti le piccole e medie imprese; in tale ottica occorre potenziare la rete Impresa Europa.</p>
      <p sl="hu">Saremmo molto contenti se riuscissimo a trovare una soluzione che ci permetta di portare avanti il programma Erasmus per i giovani imprenditori. Vorremmo che tutti i 23 milioni di piccole e medie imprese potessero assumere almeno un altro dipendente; in tal modo si darebbe un significativo contributo al miglioramento della situazione del mercato del lavoro. Ma è molto importante che i dipendenti delle PMI siano più qualificati di quanto lo sono adesso; di particolare importanza è, poi, che possano partecipare all’attuazione del programma per l’economia verde e acquisiscano competenze in campo digitale. Per noi, la cosa più rilevante è che i giovani imprenditori che hanno piccole e medie imprese non considerino forme d’impresa diverse come perdenti bensì come vincitori.</p>
    </intervention>
    <intervention id="3-525-000" speaker_id="28477" name="Fiona HALL" is_mep="True" mode="spoken" nationality="United Kingdom" birth_date="15-07-1955" birth_place="Swinton" p_group="Group of the Alliance of Liberals and Democrats for Europe" m_state="GB">
      <p sl="en">autore. – Signor Presidente, lo Small Business Act è stato accolto favorevolmente dalle piccole e medie imprese, ma questo succedeva due anni fa. Adesso è veramente importante che dimostriamo alle piccole imprese che non si è trattato solo di un pezzo di carta.</p>
      <p sl="en">La riduzione degli oneri amministrativi non dovrebbe essere un obiettivo temporaneo, da conseguire una volta per tutte e poi abbandonare; deve essere invece uno scopo al quale lavorare con continuità. Mi preoccupa in modo particolare la situazione in cui si trovano le micro-imprese. Non ci sono – o quasi – problemi per una piccola impresa con 249 dipendenti e con personale amministrativo specializzato; ma a una micro-impresa con uno o due dipendenti, un eccesso di regolamentazione può veramente rendere impossibile lo svolgimento della sua attività. Non dobbiamo dimenticare che le micro-imprese con meno di dieci dipendenti costituiscono oltre il 90 per cento di tutte le aziende europee.</p>
      <p sl="en">Le micro-imprese devono in effetti essere trattate come unità familiari; in particolare, l’Unione europea e gli Stati membri devono collaborare e trovare un modo per aiutare in maniera significativa le piccole imprese a migliorare la propria efficienza energetica. Di importanza vitale è poi la questione più generale dei finanziamenti per le PMI.</p>
      <p sl="en">Poco prima di Pasqua alcuni membri della commissione per l’industria, la ricerca e l’energia del Parlamento europeo si sono recati in California per apprendere come funziona il sistema di investimenti nella Silicon Valley. Quello che abbiamo scoperto in quella occasione è che lì la disponibilità di capitale di rischio è molto maggiore che in Europa e che coloro che lo hanno messo a disposizione avevano un approccio molto più propenso al rischio. In California i detentori di capitali di rischio mettono in conto che nove investimenti su dieci falliscano. Quell’unico investimento su dieci che riesce copre le spese di tutti gli altri, però il motto è “fallisci rapidamente”. Abbiamo molto da imparare su come migliorare il nostro sostegno alle piccole imprese innovative qui in Europa. Forse, non da ultimo dovremmo imparare anche a non stigmatizzare i fallimenti, ma piuttosto a considerarli come un passo verso il successo.</p>
    </intervention>
    <intervention id="3-526-000" speaker_id="2097" name="Giles CHICHESTER" is_mep="True" mode="spoken" nationality="United Kingdom" birth_date="29-07-1946" birth_place="London" p_group="European Conservatives and Reformists Group" m_state="GB">
      <p sl="en">autore. – Signor Presidente, nella politica dell’Unione europea per le piccole e medie imprese c’è un paradosso di fondo. Da una parte, vi è un sostegno quasi unanime, vista la loro importanza per l’economia, l’occupazione, la creazione di ricchezza, l’innovazione e la flessibilità, ma anche semplicemente in considerazione della loro dimensione complessiva all’interno dell’economia. Se fosse possibile tradurre una retorica positiva in ordinativi per l’industria e in soldi in banca, allora le PMI dell’Unione europea sarebbero in ottima salute. Ma la grande sfida – che viene affrontata in questa risoluzione – è quella di trovare il modo per convertire belle parole in azioni utili senza limitarsi a regalare soldi alle piccole e medie imprese – soldi che, peraltro, non ci sono, a causa della situazione economica attuale. Dall’altra parte, l’Unione europea affianca a questo sentimento positivo un gran numero di norme sulla tutela dell’occupazione e sui requisiti ambientali – norme che, per quanto bene intenzionate, gravano tutte molto pesantemente sulle PMI e aumentano gli oneri amministrativi a carico delle piccole imprese, quando invece li dovremmo ridurre.</p>
      <p sl="en">La risoluzione contiene molti suggerimenti costruttivi. Mi piace specialmente la proposta di contrastare la pratica nota nel mio paese con l’espressione “placcare d’oro”, cioè il fatto che le autorità nazionali aggiungono strati e strati di normative alle disposizioni europee. Avendo lavorato in una piccola impresa per 25 anni, penso che in realtà, per quanto sarebbe bello ridurre gli oneri amministrativi, la miglior cosa da fare per le piccole imprese è migliorare il loro accesso alle informazioni e ai finanziamenti.</p>
    </intervention>
    <intervention id="3-527-000" speaker_id="96739" name="Reinhard BÜTIKOFER" is_mep="True" mode="spoken" nationality="Germany" birth_date="26-01-1953" birth_place="Mannheim" m_state="DE">
      <p sl="de">autore. – Signor Presidente, in quest’Aula non succede spesso che esponenti di sei diversi gruppi presentino un’interrogazione congiunta con successiva discussione. Oggi sta accadendo, e non è un caso che il tema in esame sia il ruolo delle piccole e medie imprese perché si tratta di una preoccupazione condivisa e diffusa.</p>
      <p sl="de">Una delle domande che ci poniamo è: cosa sta facendo la Commissione per rafforzare ulteriormente in futuro, a favore delle piccole e medie imprese, gli strumenti finanziari che hanno avuto risultati particolarmente positivi? Uno di tali strumenti è il programma quadro per la competitività e l’innovazione, in sigla CIP. Cosa ne sarà di questo programma quando sarà stato definito il quadro strategico comune per la ricerca e l’innovazione? Quali opportunità ci saranno per le PMI in quel contesto?</p>
      <p sl="de">Sicuramente non sarà possibile interpretare il concetto di innovazione in termini talmente ampi ed estesi da comprendere tutte le attività rilevanti e tutte le PMI. Ma non dobbiamo neppure commettere l’errore di limitarci a promuovere la competitività delle PMI che sono state individuate in quanto particolarmente innovative. Penso quindi che sia molto importante adottare le decisioni giuste nell’ambito del quadro strategico comune.</p>
      <p sl="de">Vorrei inoltre specificare che tale questione riguarda anche i criteri che stanno alla base della semplificazione e riduzione della burocrazia. Gli adempimenti burocratici previsti dal CIP sono già molto minori rispetto a quelli del settimo programma quadro, e quindi non sarebbe logico applicare i requisiti del settimo programma quadro alle piccole e medie imprese. Dobbiamo trovare un modo pratico per portare avanti le misure che hanno dato così buoni risultati nel caso delle PMI, specialmente nei programmi come il CIP, per evitare che queste attività siano accantonate per effetto di una riorganizzazione.</p>
    </intervention>
    <intervention id="3-528-000" speaker_id="96660" name="Niki TZAVELA" is_mep="True" mode="spoken" nationality="Greece" birth_date="30-06-1947" birth_place="Lamia" p_group="Europe of freedom and democracy Group - Vice" m_state="GR">
      <p sl="en">autore. – Signor Presidente, mi complimento con i colleghi per il loro contributo a questa risoluzione così utile. Condivido tutto ciò che è stato detto finora. Su talune questioni, però, ho presentato alcuni emendamenti che, secondo me, potrebbero contribuire in maniera utile e costruttiva al testo definitivo.</p>
      <p sl="en">In primo luogo, nel testo non si fa menzione degli effetti del commercio illegale sulle piccole imprese. Purtroppo, al giorno d’oggi il commercio illegale è una realtà e un fenomeno in crescita in tutti gli Stati membri. In parole povere, il commercio illegale è uno dei principali ostacoli all’affermazione e alla crescita delle piccole imprese europee.</p>
      <p sl="en">La mia seconda osservazione riguarda l’iniziativa della Commissione “Seconda opportunità” a favore delle piccole e medie imprese. Specialmente in questi tempi di difficoltà economiche, è importante sostenere le PMI e aiutarle a crescere.</p>
      <p sl="en">Vengo così al mio ultimo punto. Trovo deplorevole che solo poche delle nostre piccole e medie imprese più innovative crescano fino a diventare grandi imprese, e che nell’Unione europea ci siano meno imprese giovani, innovative e ad alta intensità di ricerca e sviluppo che negli Stati Uniti. Una grave carenza di competenze nel campo dell’innovazione impedisce alle PMI di applicare modelli d’impresa intelligenti e innovativi e le nuove tecnologie. Questo è un punto che dobbiamo affrontare, così come dobbiamo coltivare in Europa quello spirito propenso al rischio che esiste negli Stati Uniti ed è diffuso tra le giovani generazioni di americani.</p>
    </intervention>
    <intervention id="3-529-000" speaker_id="photo_generic" name="Enikő Győri" is_mep="True" mode="spoken">
      <p sl="hu">Presidente in carica del Consiglio. – Signor Presidente, signor Commissario, onorevoli deputati, ringrazio il Parlamento per l’interesse dimostrato per lo Small Business Act e per l’opportunità di discutere in dettaglio le azioni da adottare riguardo alle diverse iniziative concernenti la revisione dello Small Business Act.</p>
      <p sl="hu">Lo Small Business Act è uno strumento molto importante che ci aiuta a creare un ambiente più favorevole per le piccole e medie imprese. Le PMI forniscono un significativo contributo all’economia europea perché la grande maggioranza delle imprese rientrano in questa categoria e danno lavoro a oltre 90 milioni di persone in tutta l’Europa. Per tale motivo, la piena attuazione della politica per le piccole e medie imprese e soprattutto dello Small Business Act costituisce una priorità della Presidenza ungherese. Il successo della nostra strategia per la competitività dipende dall’impatto delle nostre iniziative politiche sulle PMI. Uno dei fattori chiave per la crescita futura è che le piccole e medie imprese altamente competitive e innovative operino in Europa. In quest’ottica, il Consiglio accoglie con grande favore la comunicazione della Commissione sulla revisione dello Small Business Act, pubblicata il 23 febbraio 2011. Nella comunicazione, la Commissione propone varie iniziative nuove per compiere ulteriori azioni in numerose aree prioritarie. Tali iniziative sono il risultato di ampie consultazioni con le associazioni delle PMI e con le autorità competenti; quindi, tengono nel debito conto gli interessi tanto delle imprese quanto degli altri soggetti interessati.</p>
      <p sl="hu">La comunicazione della Commissione è stata discussa nella riunione informale del Consiglio “Competitività” svoltasi a Gödöllő, in Ungheria, il 13 aprile 2011. In quella occasione i ministri si sono dichiarati pienamente d’accordo con il parere della Presidenza secondo cui le quattro questioni principali da affrontare in termini prioritari sono una regolamentazione intelligente, i finanziamenti, l’internazionalizzazione e la governance. Resta ancora del lavoro da fare per poter compiere progressi riguardo a tali questioni. Nel contempo, è ferma intenzione della Presidenza conservare lo slancio di questo processo nel corso della riunione del Consiglio “Competitività” del 31 maggio 2011, che si occuperà anche della revisione di medio termine dello Small Business Act. La Presidenza auspica che, nella riunione citata, il Consiglio adotti conclusioni che diano applicazione in particolare al principio della “corsia preferenziale per la piccola impresa”, cioè il principio su cui si fonda la comunicazione della Commissione.</p>
      <p sl="hu">Per quanto riguarda lo statuto della società privata europea, la Commissione europea aveva emanato una prima raccomandazione al riguardo nel 2008, in una proposta di regolamento del Consiglio. L’idea alla base di quella proposta era di rendere più semplice per le PMI lo svolgimento delle loro attività nel mercato unico, con l’obiettivo di una riduzione dei costi e un aumento della crescita economica. Il Consiglio manifestò talune perplessità su alcuni aspetti e parti della proposta. Nonostante il lodevole impegno della Presidenza svedese e di quella belga, gli Stati membri non sono ancora riusciti a trovare un’intesa. Vi posso assicurare, onorevoli deputati, che la Presidenza ungherese si sta impegnando per individuare i modi che consentano di compiere progressi sui punti particolarmente complessi di tale proposta, e che continuerà a fare tutto quanto in suo potere per arrivare a una conclusione positiva.</p>
    </intervention>
    <intervention id="3-530-000" speaker_id="photo_generic" name="Olli Rehn" is_mep="True" mode="spoken">
      <p sl="en">membro della Commissione. – Signor Presidente, sono molto grato agli onorevoli deputati per aver presentato questa importante interrogazione orale e per la discussione odierna. Risponderò all’interrogazione a nome del Vicepresidente Tajani.</p>
      <p sl="en">È un dato di fatto che le piccole e medie imprese rappresentano il 99 per cento di tutte le imprese europee e producono la maggior parte del valore aggiunto dell’economia reale, oltre a offrire i due terzi dei posti di lavoro nel settore privato. L’Unione europea fa affidamento sulle PMI e sta creando le condizioni nelle quali queste imprese possono svilupparsi e crescere con il fine di generare posti di lavoro in mercati competitivi. Le piccole e medie imprese hanno bisogno di meno burocrazia, più facile accesso ai finanziamenti e ai mercati ecologici, nonché di competenze in grado di soddisfare le esigenze dell’economia reale. Questi sono i principi su cui si fonda la nostra politica per le PMI che abbiamo presentato nel contesto della revisione dello Small Business Act per l’Europa. Adesso, nella risposta che vi darò a nome della Commissione, indicherò cinque direttrici di lavoro per le cinque domande che avete posto nell’interrogazione orale .</p>
      <p sl="en">Durante la revisione, la Commissione invita gli Stati membri a valutare sistematicamente l’impatto della normativa sulle piccole e medie imprese per mezzo del test PMI. Il Parlamento europeo e la Commissione stanno preparando insieme uno studio riguardante l’esecuzione del test PMI a livello sia di Stati membri che di Unione europea. La Commissione userà questo test come base di riferimento per la programmazione di misure aggiuntive volte a sostenere l’attuazione e lo scambio delle migliori pratiche. Stiamo altresì completando uno studio sui problemi legati alla concessione di licenze e autorizzazioni ufficiali, ai trasferimenti d’imprese e alle procedure fallimentari negli Stati membri. Questo studio consentirà alla Commissione e, soprattutto, agli Stati membri di pianificare provvedimenti adeguati per dare applicazione al principio della “corsia preferenziale per la piccola impresa” nei servizi amministrativi, in particolare attraverso un potenziamento dei servizi amministrativi online e dello sportello unico, in linea con le raccomandazioni formulate nella revisione.</p>
      <p sl="en">In secondo luogo, sarà introdotto un nuovo sistema di governance. La Commissione ha invitato gli Stati membri a nominare un rappresentante per le piccole e medie imprese – il “signor PMI” – con il compito di vigilare sull’applicazione dello Small Business Act a livello nazionale. I rappresentanti nazionali faranno parte di un gruppo consultivo per lo SBA che contribuirà alla valutazione e diffusione di informazioni sulle misure di sostegno per le PMI. Questi rappresentanti si riuniranno per la prima volta in occasione della conferenza sullo SBA che si terrà a Budapest il 24 e 25 maggio prossimi.</p>
      <p sl="en">In terzo luogo, è previsto che le piccole e medie imprese siano i principali beneficiari del programma europeo di riduzione degli oneri amministrativi. La Commissione ha sottoposto al Consiglio e al Parlamento europeo proposte volte a ridurre i costi amministrativi in misura considerevole – fino a oltre il 30 per cento a regime – mentre le proposte già adottate li abbatteranno del 22 per cento.</p>
      <p sl="en">La Commissione conta sul Parlamento per assicurare un’adozione quanto più rapida possibile delle nostre proposte. Di alcune di esse, come la revisione della quarta direttiva in materia di conti annuali, le piccole e medie imprese beneficeranno in modo particolare. Dopo l’approvazione del Consiglio e del Parlamento, la revisione della quarta direttiva in materia di conti annuali metterà gli Stati membri in condizione di esentare le micro-imprese da determinati adempimenti contabili.</p>
      <p sl="en">Quarto, lo Small Business Act ha anche costituito un quadro che permette alle piccole e medie imprese di affrontare la sfida dell’efficienza energetica migliorando la gestione dell’energia e cogliendo le opportunità offerte dal mercato verde. Inoltre, nel contesto dell’attuazione del piano d’azione mirato a incoraggiare l’innovazione ecologica, un’attenzione speciale sarà rivolta alle PMI attraverso incentivi per la messa in rete, l’uso di tecnologie a basso contenuto di carbonio e una gestione efficiente delle risorse. Continueremo anche a sviluppare un’azione destinata nello specifico agli esperti in campo ambientale ed energetico all’interno della rete Impresa Europa.</p>
      <p sl="en">Infine, nel quadro dell’iniziativa faro sull’agenda per le nuove competenze e l’occupazione, la Commissione valuterà le esigenze future di competenze professionali nelle micro-imprese e nelle imprese artigianali. Di recente è stato pubblicato uno studio iniziale per individuare quali competenze professionali saranno richieste in futuro nelle micro-imprese e nelle imprese artigianali fino al 2020. Lo studio indica le azioni da adottare per soddisfare le richieste future di competenza professionale, promuoverle con maggiore efficacia e includerle più sistematicamente nei programmi di formazione sia per le micro-imprese che per le imprese artigianali.</p>
    </intervention>
    <intervention id="3-531-000" speaker_id="28390" name="Pilar del CASTILLO VERA" is_mep="True" mode="spoken" nationality="Spain" birth_date="31-07-1952" birth_place="Nador " m_state="ES">
      <p sl="es">a nome del gruppo PPE. – Signor Presidente, Presidente Győri, signor Commissario, oggi discutiamo di una proposta di risoluzione congiunta sulla revisione dello Small Business Act, presentata dalla Commissione nel mese di febbraio.</p>
      <p sl="es">Il rapporto tra le piccole e medie imprese e l’economia può essere definito in molti modi, ma sostanzialmente possiamo dire che esse sono il perno sul quale ruota ogni sistema economico – in questo caso, le economie europee. Se il perno è robusto, l’economia andrà bene; se è debole, l’economia andrà male. Le PMI generano posti di lavoro, crescita e, di conseguenza, ricchezza per la società.</p>
      <p sl="es">Citerò adesso tre elementi che, a mio parere, sono essenziali per creare una forte rete di imprese.</p>
      <p sl="es">Il primo consiste nel ricorso alle tecnologie dell’informazione e della comunicazione e nello sviluppo di tecnologie quali l’amministrazione online e il cloud computing , che permettono di risparmiare denaro e ridurre le spese e il carico di lavoro, migliorando quindi la competitività delle piccole e medie imprese.</p>
      <p sl="es">Il secondo elemento è l’innovazione, anch’essa di importanza fondamentale per questo settore. Di conseguenza, è necessario incentivare con decisione le aziende in ascesa nel settore delle PMI.</p>
      <p sl="es">Terzo, le piccole e medie imprese devono essere in grado di partecipare appieno al mercato interno, sia agli appalti pubblici transfrontalieri sia a tutte le altre opportunità offerte dal mercato interno che, pur avendo potenzialmente la capacità di apportare straordinari vantaggi alle PMI sotto il profilo della competitività, attualmente restano inutilizzate.</p>
      <p sl="es">A questi elementi si aggiunge, infine, il valore dell’imprenditorialità, un valore sociale che deve essere forte perché, in caso contrario, ne risulterebbe indebolita l’intera rete. Su questo fronte, sia i governi che l’Unione europea hanno molto da fare, soprattutto attivandosi nel campo dell’istruzione.</p>
    </intervention>
    <intervention id="3-532-000" speaker_id="28349" name="Teresa RIERA MADURELL" is_mep="True" mode="spoken" nationality="Spain" birth_date="13-10-1950" birth_place="Barcelona" p_group="Group of the Progressive Alliance of Socialists and Democrats in the European Parliament" m_state="ES">
      <p sl="es">a nome del gruppo S&amp;D. – Signor Presidente, è indubbio che le piccole e medie imprese hanno dalla loro doti, quali la flessibilità, l’agilità e la vicinanza al cliente, che permettono loro di prendere le decisioni molto più rapidamente. Queste sono caratteristiche molto rilevanti in tempi di crisi, quando la capacità di reagire prontamente è d’importanza vitale.</p>
      <p sl="es">Inoltre, sappiamo bene che le PMI costituiscono oltre il 90 per cento del tessuto imprenditoriale dei nostri paesi e sono un modello prezioso che dobbiamo conservare, perché gli effetti del fallimento o della delocalizzazione delle grandi imprese sono molto più devastanti, soprattutto in termini occupazionali.</p>
      <p sl="es">Ecco perché noi e, in particolare, i governi non possiamo permetterci di mettere i bastoni fra le ruote a queste imprese. Per tale motivo abbiamo approvato lo Small Business Act e, sempre per lo stesso motivo, esercizi come questo sono essenziali affinché gli Stati membri continuino a compiere progressi nell’attuazione delle misure politiche e legislative che abbiamo concordato.</p>
      <p sl="es">Onorevoli colleghi, le PMI europee hanno urgente bisogno che la ferma volontà politica di migliorare il loro accesso agli appalti pubblici, espressa nello Small Business Act, sia ora tradotta in misure reali, tangibili e operative.</p>
      <p sl="es">Plaudiamo alle misure adottate da alcuni Stati membri, come la suddivisione degli appalti in più lotti e il miglioramento dell’accesso elettronico all’informazione attraverso siti Internet centralizzati e pagine web interattive, ma non crediamo che questi provvedimenti siano sufficienti.</p>
      <p sl="es">Come Parlamento dobbiamo insistere affinché i responsabili degli appalti pubblici nei diversi organi amministrativi inseriscano nei capitolati d’appalto anche requisiti atti a facilitare una discriminazione positiva delle piccole e medie imprese e aboliscano le disposizioni contrattuali che ostacolano la loro partecipazione.</p>
    </intervention>
    <intervention id="3-533-000" speaker_id="96873" name="Jürgen CREUTZMANN" is_mep="True" mode="spoken" nationality="Germany" birth_date="04-10-1945" birth_place="Speyer" p_group="Group of the Alliance of Liberals and Democrats for Europe" m_state="DE">
      <p sl="de">a nome del gruppo ALDE. – Signor Presidente, Commissario Rehn, l’interrogazione congiunta sul riesame dello Small Business Act dimostra che resta ancora molto da fare per garantire alle medie imprese europee la libertà di agire, soprattutto a livello nazionale. Ma mi fa molto piacere che in anni recenti siamo riusciti ad attuare nell’Unione europea quasi tutte le disposizioni previste dallo Small Business Act. Più di recente, in marzo, è entrata in vigore una nuova direttiva sulla lotta contro i ritardi di pagamento nelle transazioni commerciali, la quale fornirà un utile contributo al miglioramento delle pratiche di pagamento in Europa. Ora gli Stati membri hanno due anni di tempo per dare attuazione alla nuova direttiva. Chiedo che questo periodo venga ridotto, particolarmente negli Stati membri dove tale riduzione non sarebbe un grosso problema. Invece di rinviarla di due anni, l’applicazione della direttiva potrebbe essere completata nel giro di un solo anno.</p>
      <p sl="de">Gli Stati membri non sono ancora riusciti a mettersi d’accordo sullo statuto della società privata europea. Sono perciò molto lieto che la Presidenza ungherese si stia occupando di tale questione e l’abbia messa tra le priorità del proprio lavoro. Questo tipo di società in particolare potrebbe permettere alle piccole e medie imprese di risparmiare molti soldi, principalmente per quanto riguarda la contabilità, la costituzione dell’impresa e la consulenza legale. Voglio quindi ribadire tutta la mia soddisfazione per il fatto che la Presidenza ungherese si sta concentrando su quest’area.</p>
      <p sl="de">È importante anche la questione testé citata dall’onorevole Riera Madurell, cioè gli appalti pubblici. In proposito possiamo ancora ottenere molto per le piccole e medie imprese. Ci sono molte disposizioni burocratiche che disciplinano questo settore, e spesso per le piccole e medie imprese è particolarmente difficile partecipare alle procedure degli appalti pubblici. C’è bisogno di maggiore trasparenza. Inoltre, dobbiamo cercare di sfruttare al massimo le occasioni fornite dai media moderni e soprattutto da Internet.</p>
    </intervention>
    <intervention id="3-534-000" speaker_id="96920" name="Kay SWINBURNE" is_mep="True" mode="spoken" nationality="United Kingdom" birth_date="08-06-1967" p_group="European Conservatives and Reformists Group" m_state="GB">
      <p sl="en">a nome del gruppo ECR. – Signor Presidente, lo Small Business Act è esattamente il tema sul quale noi in quanto politici e legislatori dovremmo concentrarci, per capire come stimolare la crescita e infondere nuova linfa nelle nostre economie.</p>
      <p sl="en">Le piccole e medie imprese costituiscono oltre il 98 per cento delle aziende della mia circoscrizione, che è una zona rurale del Galles. Poiché nell’intero Regno Unito i posti di lavoro nel settore pubblico stanno diventando meno sicuri e un maggior numero di abitanti della mia circoscrizione sono in procinto – così mi auguro – di costituire o andare a lavorare in una piccola impresa, appoggio e approvo pienamente gli ambiziosi obiettivi di riduzione degli oneri amministrativi per le PMI, nonché gli altri obiettivi, quali il test PMI per tutta la legislazione. Assieme alla politica di regolamentazione ispirata al principio “fuori uno, dentro l’altro” che il mio governo nazionale sta attuando, queste misure dovrebbero cominciare a conseguire le finalità che ci siamo posti.</p>
      <p sl="en">Ma ora è il momento di osare, di essere più ambiziosi e di ottenere maggiori risultati. Nel Galles ho visto così tanta creatività. La regione si sta trasformando in un fulcro di attività per le nuove imprese nel settore altamente redditizio a livello globale dei videogiochi, nonché in un centro di eccellenza culturale per la produzione di film e programmi. Nondimeno mi chiedo come sia possibile stimolare e incoraggiare tale sviluppo. Grandi progetti quali il brevetto europeo e l’agenda digitale devono produrre risultati concreti per queste piccole imprese, creando posti di lavoro e dando un futuro alla gente del Galles ma anche in tutto il resto dell’Unione europea.</p>
    </intervention>
    <intervention id="3-535-000" speaker_id="28493" name="Derek Roland CLARK" is_mep="True" mode="spoken" nationality="United Kingdom" birth_date="10-10-1933" birth_place="Bristol" p_group="Europe of freedom and democracy Group" m_state="GB">
      <p sl="en">a nome del gruppo EFD. – Signor Presidente, tra i dieci principi di questa revisione vi è anche quello di aiutare le piccole e medie imprese a cogliere le opportunità del mercato unico. Ma se sta collassando, come può la zona euro offrire maggiori opportunità? Si vuole inoltre che le PMI profittino della crescita dei mercati. Ma quale crescita? Nel settembre 2009 chiesi al Commissario Andor quali misure specifiche intendesse adottare per aiutare le piccole e medie imprese, dopo che gli avevo già posto una domanda simile quando era intervenuto alla commissione per l’occupazione e gli affari sociali al momento di assumere il mandato. All’epoca non ebbi risposte; oggi, invece, sembra che ne avrò qualcuna.</p>
      <p sl="en">I cinque orientamenti indicati nella revisione per la riduzione della pressione sulle piccole e medie imprese comprendono la semplificazione della normativa in materia di imposta sul valore aggiunto e la riduzione delle aliquote, nonché una direttiva sui ritardi di pagamento. Ma questo significa soltanto dare qualche aggiustatina a norme e disposizioni esistenti. Il primo principio della revisione – creare l’ambiente giusto – non deve portare all’introduzione di norme nuove, come la società privata europea e gli aiuti di stato. No, deve significare invece la cancellazione di centinaia e centinaia di leggi. Dopo tutto, lo stesso Presidente della Commissione Barroso ha detto in quest’Aula l’anno scorso che la burocrazia sta strangolando le piccole e medie imprese.</p>
    </intervention>
    <intervention id="3-536-000" speaker_id="28301" name="Tadeusz ZWIEFKA" is_mep="True" mode="spoken" nationality="Poland" birth_date="28-12-1954" birth_place="Tuchola" p_group="Group of the European People's Party (Christian Democrats)" m_state="PL">
      <p sl="pl">Signor Presidente, è ovvio che norme troppo complesse o incomprensibili, troppo severe o non aggiornate non possono favorire lo sviluppo e il progresso. In qualità di coordinatore della commissione giuridica, vorrei pertanto sottolineare in particolare l’importanza di rispettare, durante il processo legislativo, il principio di includere le piccole e medie imprese nelle valutazioni d’impatto ex ante e post ante. In tal modo, sarebbe possibile individuare ed eliminare già durante la fase legislativa gli ostacoli che le nuove disposizioni possono comportare per un settore che, a ben vedere, è il volano dell’economia europea.</p>
      <p sl="pl">Analogamente, se saranno rispettati i principi della “corsia preferenziale per la piccola impresa” e di “una volta sola” e se, ovviamente, gli organi responsabili degli Stati membri recepiranno i requisiti delle direttive comunitarie nelle rispettive legislazioni nazionali in maniera non eccessivamente rigida, ci sarà una riduzione considerevole degli oneri amministrativi a carico delle PMI. Sia il gruppo di lavoro Stoiber che la revisione dello Small Business Act proposta dalla Commissione europea hanno confermato che gli ostacoli di tipo amministrativo e gli oneri eccessivi legati alle misure di controllo sono spesso causa di ritardi e, talvolta, possono persino impedire un’ulteriore crescita delle piccole imprese che hanno il potenziale di creare nuovi posti di lavoro.</p>
      <p sl="pl">Per questi motivi ritengo altresì legittimo chiedersi se siano già disponibili le analisi promesse dalla Commissione europea in riferimento a una riduzione degli oneri amministrativi fino al 25 per cento del loro livello attuale. Condivido inoltre le proposte secondo le quali sia le istituzioni comunitarie sia gli Stati membri dovrebbero ispirarsi a questi principi quando adottano norme nuove o emendano quelle vigenti. È allarmante apprendere che l’applicazione dello Small Business Act si scontra con molte difficoltà negli Stati membri, sebbene le esperienze in molti paesi dimostrino che, attenendosi a questi principi, si ottengono buoni risultati.</p>
      <p sl="pl">Desidero infine richiamare la vostra attenzione anche sull’importanza del lavoro avviato dalla commissione giuridica in merito alla legge sul contratto europeo e all’istituzione di un sistema europeo di tutela dei brevetti. Non c’è alcun dubbio sul fatto che una buona normativa in questo campo avrà l’effetto di stimolare direttamente l’innovazione, soprattutto per quanto riguarda le attività e la crescita delle piccole e medie imprese.</p>
    </intervention>
    <intervention id="3-537-000" speaker_id="36281" name="Silvia-Adriana ȚICĂU" is_mep="True" mode="spoken" nationality="Romania" birth_date="14-11-1970" birth_place="Galaţi" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Signor Presidente, alla fine di marzo 2011 l’Unione europea registrava un tasso di disoccupazione pari al 9,5 per cento, mentre nella zona euro il tasso era del 9,9 per cento. Ma ancora più preoccupante è che il tasso della disoccupazione giovanile è quasi doppio di quello generale. Migliorando l’ambiente in cui le imprese operano e le loro possibilità di finanziamento, nonché facilitando l’accesso ai Fondi strutturali da parte delle piccole e medie imprese, si stimolerà la crescita di uno spirito imprenditoriale. Le PMI hanno bisogno di stabilità in campo legislativo e fiscale. Le continue modifiche delle norme fiscali e delle condizioni di accesso ai vari tipi di finanziamento rendono loro la vita difficile. Un’altra questione rilevante, soprattutto in tempi di crisi, è il fatto che le piccole e medie imprese patiscono i ritardi di pagamento degli enti pubblici. Tutti questi fattori incidono sulle previsioni delle PMI di realizzare i loro piani aziendali nonché sulle loro capacità aziendali, ma specialmente sulla loro capacità di innovazione.</p>
      <p sl="ro">Tra il 2006 e il 2008 le PMI sono riuscite ad aggiudicarsi soltanto il 33 per cento del valore complessivo degli appalti pubblici. Considerato che i contratti assegnati mediante appalto pubblico rappresentano il 17 per cento del prodotto interno lordo dell’Unione europea, riteniamo necessario che le piccole e medie imprese aumentino la loro presenza sul mercato degli appalti pubblici. Ecco perché invitiamo la Commissione e gli Stati membri a prendere entro il 2015 le misure necessarie a garantire che almeno il 50 per cento delle transazioni regolate da appalti pubblici si svolgano in via elettronica, in conformità dell’impegno assunto dai governi degli Stati membri a Manchester nel 2005.</p>
      <p sl="ro">Voglio ricordare che il mercato unico non è ancora operativo nel settore dei servizi e che questo fatto ha conseguenze negative sulle attività delle piccole e medie imprese nell’Unione europea. Nel 2008, nel contesto del piano europeo di ripresa economica, la Commissione aveva presentato un programma che prevedeva l’offerta da parte della Banca europea per gli investimenti di prestiti destinati alle PMI per un valore complessivo di 30 miliardi di euro. La BEI intendeva integrare i prestiti per le medie imprese con un importo annuo di un miliardo di euro. Chiedo alla Commissione in quale fase di attuazione si trovi attualmente questo programma, se essa intenda integrare i finanziamenti e se questi siano distribuiti equamente fra tutti gli Stati membri.</p>
    </intervention>
    <intervention id="3-538-000" speaker_id="97198" name="Mara BIZZOTTO" is_mep="True" mode="spoken" nationality="Italy" birth_date="03-06-1972" birth_place="Bassano del Grappa " m_state="IT">
      <p sl="it">Signor Presidente, tre milioni di posti di lavoro perduti a fronte di svariati milioni di euro investiti in politiche di sostegno. Questo è il disastroso bilancio, in termini d'impatto sulle PMI, del trionfale progetto di Lisbona prima e della strategia "fotocopia" Europa 2020 poi, sulla quale si sta decidendo addirittura di concentrare risorse del prossimo quadro finanziario pluriennale 2014-2020.</p>
      <p sl="it">Non posso dunque che ribadire quello che migliaia di cittadini e contribuenti europei si domandano: a cosa serve l'Europa se non è in grado di risolvere i problemi economici del continente e non può parlare a una sola voce in tema di politica estera e sperpera denaro? Auspico che quanto detto più volte dal Commissario Tajani si realizzi. Spero che la revisione del codice delle PMI sia davvero capace di semplificare la burocrazia, assicurare accesso e recupero del credito e agevolare l'internalizzazione.</p>
      <p sl="it">Con la direttiva sul ritardo del pagamento è stato raggiunto un traguardo concreto e reale, frutto però della volontà politica e non dell'europropaganda. Se i costi dell'ennesima strategia finanzieranno ancora solo chiacchiere, invito le Istituzioni europee a fare ammenda nei confronti delle decine di piccoli imprenditori che, nella mia regione, il Veneto, si sono tolti la vita prima di veder fallire la loro piccola impresa.</p>
    </intervention>
    <intervention id="3-539-000" speaker_id="96901" name="Krišjānis KARIŅŠ" is_mep="True" mode="spoken" nationality="Latvia" birth_date="13-12-1964" birth_place="Wilmington" p_group="Group of the European People's Party (Christian Democrats)" m_state="LV">
      <p sl="lv">Signor Presidente, signor Commissario, molto spesso i genitori rivolgono la loro attenzione al figlio che piange più forte anche quando, in realtà, dovrebbero occuparsi del resto della prole. Allo stesso modo, il più delle volte i politici e la stampa prestano ascolto alle grandi imprese, che hanno un sacco di soldi e la voce forte, anche se in effetti dovrebbero dedicarsi alle altre imprese, quelle piccole. Per noi europei le grandi imprese sono come grandi alberi, i quali però non producono la totalità del legname. Citerò alcune cifre. Oltre il 90 per cento di tutte le imprese europee sono piccole o medie, non grandi. Circa tre quarti di tutti gli occupati lavorano in piccole e medie imprese, che generano tre quarti del prodotto interno lordo europeo. È giunto il momento di spostare la nostra attenzione dalle grandi imprese, che fanno sentire la loro voce – non vorrei dire come i bambini, però la fanno sentire -, a quelle più silenziose, che nella maggior parte dei casi, a ben guardare, lavorano con le piccole imprese. Signor Commissario, in tale contesto la invito a riservare maggiore attenzione all’impegno assunto dalla sua Commissione di ridurre gli oneri amministrativi che gravano sulle piccole e medie imprese. Lo può fare rivedendo la legislazione vigente, non introducendo norme che rendono tali oneri ancora più costosi. Se aiuteremo le piccole e medie imprese potremo stimolare più rapidamente la crescita economica in tutta l’Unione europea. Vi ringrazio per l’attenzione.</p>
    </intervention>
    <intervention id="3-540-000" speaker_id="96680" name="Zigmantas BALČYTIS" is_mep="True" mode="spoken" nationality="Lithuania" birth_date="16-11-1953" birth_place="Šilutė" p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">Signor Presidente, lo scopo dello Small Business Act, adottato nel 2008, era di stimolare lo sviluppo delle piccole imprese e migliorare le condizioni in cui operano le imprese europee. Molto è stato fatto per migliorare tali condizioni e semplificare i requisiti – penso alla direttiva sulla fatturazione elettronica e a quella sui ritardi di pagamento -, ma tutto ciò non basta. Oggi possiamo constatare che i risultati non sono stati quelli che le piccole imprese avevano sperato.</p>
      <p sl="lt">Le questioni prioritarie, come i finanziamenti e la semplificazione dei sistemi legislativi per migliorare le condizioni imprenditoriali, non sono affrontate in modo sistematico né coerente. Peraltro, queste condizioni variano molto da uno Stato membro all’altro. Le persistenti differenze tra le varie legislazioni in materia di tutela dei diritti dei consumatori riducono la fiducia dei consumatori nel mercato unico e incoraggiano le imprese a estendere le loro attività in altri Stati membri. In concreto, questa situazione impedisce la creazione di un mercato interno dell’Unione europea più orientato e più favorevole alle piccole imprese.</p>
      <p sl="lt">E sono state proprio le piccole imprese a soffrire di più a causa della crisi economica e finanziaria. Vediamo imprese fare fallimento o oberate da debiti insostenibili. Sì, abbiamo adottato provvedimenti per aiutarle, i quali però, purtroppo, non sempre hanno dato buoni risultati. Pensiamo allo strumento europeo Progress di microfinanza istituito dalla Commissione: era veramente un passo adeguato per offrire alle piccole imprese l’opportunità di ottenere finanziamenti durante la crisi. Ma, come molti studi hanno dimostrato, invece di dare finanziamenti alle imprese, le banche nazionali di alcuni Stati membri hanno inasprito ancora di più le condizioni per la concessione di prestiti.</p>
      <p sl="lt">La Banca europea per gli investimenti, che ha amministrato questi finanziamenti per due anni, nella maggior parte dei casi non ha avuto riscontri sull’attuazione di tali strumenti. Viene allora da chiedersi perché mai ci sia bisogno di ricorrere a un intermediario. La conclusione è, evidentemente, che in futuro la Commissione dovrà assumersi la responsabilità di controllare l’attuazione negli Stati membri di iniziative così importanti.</p>
      <p sl="lt">Speriamo che la revisione dello Small Business Act ci aiuti a comprendere e valutare dove dobbiamo intensificare i nostri sforzi per poter creare un ambiente più idoneo alle piccole imprese.</p>
      <a text="(L’oratore accetta di rispondere a un’interrogazione presentata con la procedura del cartellino blu ai sensi dell’articolo 149, paragrafo 8)"/>
    </intervention>
    <intervention id="3-541-000" speaker_id="2278" name="Paul RÜBIG" is_mep="True" mode="spoken" nationality="Austria" birth_date="06-05-1953" birth_place="Wels" p_group="Group of the European People's Party (Christian Democrats)" m_state="AT">
      <p sl="de">Signor Presidente, desidero chiedere all’onorevole Balčytis cosa pensi del programma Erasmus per giovani imprenditori, visto che ha detto che la situazione finanziaria in questo settore si è fatta molto precaria a seguito della crisi. Ho sentito che la Commissione intende limitare l’ambito di applicazione di tale programma. Non crede che sarebbe più logico, proprio alla luce della crisi finanziaria, garantire che i proprietari di piccole e medie imprese abbiano la possibilità di conoscere nuove aree di attività?</p>
    </intervention>
    <intervention id="3-542-000" speaker_id="96680" name="Zigmantas BALČYTIS" is_mep="True" mode="spoken" nationality="Lithuania" birth_date="16-11-1953" birth_place="Šilutė" p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">Signor Presidente, ringrazio il collega per la sua domanda. Come vogliamo pianificare la ristrutturazione della nostra società e chi dovrà occuparsi in futuro delle questioni principali, non solo in relazione alle piccole imprese ma anche a quelle grandi, è in effetti un aspetto prioritario del nostro futuro.</p>
      <p sl="lt">Anche il programma Erasmus da lei citato è molto importante, e credo che in futuro la Commissione, il Consiglio e il Parlamento europeo dovranno impegnarsi maggiormente per assicurare che questi programmi non vengano penalizzati e che d’ora in avanti ci siano persone, persone meglio preparate, che danno attuazione alle aspirazioni teoriche che abbiamo espresso qui oggi – dopo tutto, ci deve pur essere qualcuno che s’incarica di tradurre la teoria in pratica. Sono pienamente d’accordo con lei sul fatto che il Parlamento non debba autorizzare riduzioni di questi programmi in futuro.</p>
    </intervention>
    <intervention id="3-543-000" speaker_id="96792" name="Bogdan Kazimierz MARCINKIEWICZ" is_mep="True" mode="spoken" nationality="Poland" birth_date="21-03-1966" birth_place="Wodzisław Śląski" p_group="Group of the European People's Party (Christian Democrats)" m_state="PL">
      <p sl="pl">Signor Presidente, l’attività in corso per la revisione dello Small Business Act dovrebbe essere incentrata in particolare sulla stesura dello statuto per la società privata europea, al fine di facilitare le operazioni transfrontaliere delle entità economiche operanti sul mercato comunitario. Sebbene negli ultimi mesi i tempi necessari per costituire una società siano diminuiti, un’analisi svolta dalla Commissione europea ha rivelato che oltre la metà degli Stati membri non soddisfano il requisito secondo cui deve essere possibile fondare una società entro tre giorni. Inoltre, la maggior parte degli Stati membri continuano a non eseguire le valutazioni dell’impatto delle iniziative legislative e amministrative future sulle piccole e medie imprese, né applicano in toto il principio di “una volta sola”.</p>
      <p sl="pl">Negli ultimi due anni l’elenco dei paesi nei quali è stato possibile chiudere del tutto un’impresa entro un anno è rimasto invariato. Propongo pertanto che la Commissione europea si impegni ancora di più al fine di garantire che gli Stati membri applichino queste norme. Credo anche che ulteriori misure nel quadro dello Small Business Act dovrebbero concernere questioni quali una maggiore disponibilità di finanziamenti, l’accesso ai mercati dei capitali di rischio e la creazione negli Stati membri di sportelli unici, per facilitare le procedure amministrative.</p>
      <p sl="pl">Vale la pena sottolineare che, per conseguire il nostro obiettivo di un tasso di occupazione pari al 75 per cento, come previsto dalla strategia Europa 2020, è imperativo dare sostegno alle piccole e medie imprese. A causa della crisi economica, le PMI subiscono il peso di tutta una serie di spese aggiuntive, invece di creare posti di lavoro.</p>
    </intervention>
    <intervention id="3-544-000" speaker_id="96814" name="Elena BĂSESCU" is_mep="True" mode="spoken" nationality="Romania" birth_date="24-04-1980" birth_place="Constanţa" p_group="Group of the European People's Party (Christian Democrats)" m_state="RO">
      <p sl="ro">Signor Presidente, lo Small Business Act deve essere armonizzato con le priorità della strategia Europa 2020 per migliorare le condizioni normative in modo tale da andare incontro alle esigenze delle piccole e medie imprese. Ciò significa che le misure presentate devono essere attuate rapidamente e interamente, soprattutto per quanto riguarda il principio della “corsia preferenziale per la piccola impresa”. Penso che un’attenzione particolare vada riservata al sostegno a finanziamenti di vasta portata per le imprese innovative. Secondo la valutazione della Commissione, la Romania è un modello di buona pratica nell’applicazione del principio di “promuovere l’imprenditorialità attraverso il programma Start per le imprese”. Questo programma dispone di finanziamenti pari a 21,2 milioni di euro e ha lo scopo di sviluppare capacità manageriali tra i giovani.</p>
      <p sl="ro">Ho notato anche che sono stati compiuti progressi nell’attuazione del principio di “accesso ai finanziamenti per le piccole e medie imprese”. Il governo sostiene la costituzione e lo sviluppo di almeno 1 100 PMI per i giovani.</p>
    </intervention>
    <intervention id="3-545-000" speaker_id="96856" name="George Sabin CUTAȘ" is_mep="True" mode="spoken" nationality="Romania" birth_date="23-02-1968" birth_place="Bacău" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Signor Presidente, desidero iniziare esprimendo il mio plauso alle proposte della Commissione europea per la revisione dello Small Business Act per l’Europa. In concreto, nella sua comunicazione del 23 febbraio 2011 la Commissione europea prende atto dei significativi progressi compiuti a partire dall’adozione dello Small Business Act nel giugno 2008, però mette in guardia dalle sfide che rimangono. Infatti, le piccole e medie imprese incontrano tuttora difficoltà quando si tratta di allargare le loro attività, migliorare la capacità d’innovazione, accedere ai mercati e ottenere finanziamenti, e si scontrano con una burocrazia eccessiva. Nella maggior parte dei casi, i requisiti burocratici stabiliti dall’Unione europea vengono inaspriti al momento del recepimento delle direttive nelle legislazioni nazionali. Per garantire maggiore trasparenza, ciascuno Stato membro dovrebbe redigere tabelle per raffrontare i provvedimenti burocratici adottati a livello nazionale con quelli richiesti dalle direttive comunitarie. È altresì necessario valutare l’impatto delle nuove proposte legislative comunitarie sulle piccole e medie imprese.</p>
    </intervention>
    <intervention id="3-546-000" speaker_id="96654" name="Jaroslav PAŠKA" is_mep="True" mode="spoken" nationality="Slovakia" birth_date="20-06-1954" birth_place="Banská Štiavnica" p_group="Europe of freedom and democracy Group - Vice" m_state="SK">
      <p sl="sk">Signor Presidente, sono passati più di due anni dall’adozione dello Small Business Act ed era pertanto corretto e opportuno che in febbraio la Commissione annunciasse la revisione di quella iniziativa. Sembra che i nostri sforzi volti a promuovere un ambiente legislativo più favorevole per le piccole e medie imprese non siano finora riusciti ad avere effetti sufficientemente significativi su quel settore. Alla luce delle discussioni con i rappresentanti delle organizzazioni delle PMI, la Commissione ha predisposto altre misure per contribuire a migliorare la situazione.</p>
      <p sl="sk">A mio parere, dobbiamo soprattutto concentrarci di più sulle nuove norme nella legislazione nazionale. L’esperienza del mio paese rivela che la burocrazia nazionale frappone ostacoli impensabili e si oppone pervicacemente a qualsiasi cambiamento che potrebbe limitare la sua capacità di angariare le piccole imprese. Credo pertanto che dobbiamo portare avanti con pazienza e rigore la semplificazione delle norme riguardanti le PMI e avere fiducia che i nostri sforzi diano prima o dopo i risultati sperati.</p>
    </intervention>
    <intervention id="3-547-000" speaker_id="96981" name="Franz OBERMAYR" is_mep="True" mode="spoken" nationality="Austria" birth_date="25-05-1952" p_group="Non" m_state="AT">
      <p sl="de">Signor Presidente, una caratteristica particolarmente positiva dello Small Business Act è la norma che facilita la costituzione di nuove imprese sotto il profilo sia dei tempi che dei costi. Giudico con favore anche l’obbligo per il settore pubblico di pagare le fatture entro trenta giorni.</p>
      <p sl="de">Restano, tuttavia, alcuni ostacoli che riguardano, ad esempio, il flusso di cassa. Dobbiamo valutare in quale misura i criteri di Basilea potrebbero causare una grave stretta creditizia per le piccole e medie imprese. In merito, poi, all’area transfrontaliera, dovremmo finalmente istituire la società privata europea. Nella prospettiva del rapporto costi-benefici, questo tipo di società potrebbe essere in futuro più importante della società europea; al riguardo, penso alla possibilità di creare società affiliate e di trasferire la sede di un’impresa in un posto qualunque in Europa.</p>
      <p sl="de">Concludo dicendo che dobbiamo dare seguito alle misure, per permettere alle piccole e medie imprese di avere accesso alla Cina e ad altri mercati asiatici.</p>
    </intervention>
    <intervention id="3-548-000" speaker_id="102886" name="Ildikó GÁLL-PELCZ" is_mep="True" mode="spoken" nationality="Hungary" birth_date="02-05-1962" birth_place="Szikszó" p_group="Group of the European People's Party (Christian Democrats)" m_state="HU">
      <p sl="hu">Signor Presidente, condivido l’affermazione fatta nella revisione secondo cui c’è necessità di ulteriori misure. Credo sia importante che l’Unione europea abbia una visione più chiara di come i governi degli Stati membri applicano lo Small Business Act. La revisione di medio termine è importante anche perché i problemi delle piccole e medie imprese – la difficoltà di ottenere finanziamenti, il peso degli oneri amministrativi, una regolamentazione eccessiva e i problemi di accesso al mercato – sembrano assumere un carattere permanente.</p>
      <p sl="hu">Trovo valida anche l’idea di permettere alle piccole imprese di registrarsi come società private europee, con conseguente riduzione del carico amministrativo. Allo stesso tempo, è estremamente urgente dare attuazione a una normativa intelligente. Prioritario in tale contesto è diffondere in tutta l’Europa il principio di “una volta sola”, nonché valutare se il quadro normativo di determinate aree politiche è come dovrebbe essere e, in caso negativo, quali cambiamenti è necessario apportare.</p>
    </intervention>
    <intervention id="3-549-000" speaker_id="96668" name="Seán KELLY" is_mep="True" mode="spoken" nationality="Ireland" birth_date="26-04-1952" birth_place="Killarney" m_state="IE">
      <p sl="en">Signor Presidente, è un fatto che, se ogni piccola o media impresa creasse un nuovo posto di lavoro, in Europa non ci sarebbe più disoccupazione. Non si tratta, in realtà, di un compito impossibile, ma molte PMI stanno, al contrario, perdendo i posti di lavoro, a causa non solo della recessione ma anche di un eccesso di leggi e burocrazia – un problema che va sicuramente affrontato con urgenza.</p>
      <p sl="en">Sono lieto di poter dire che ieri il nostro nuovo governo ha annunciato misure di aiuto per le piccole e medie imprese che oggi sono state accolte con vasto consenso dagli ambienti imprenditoriali. Si tratta di misure riguardanti l’imposta sul valore aggiunto, la PRSI, la tassa sui viaggi e sugli internati. A livello europeo è fondamentale risolvere in particolare il problema delle attività illecite. L’economia sommersa sta prosperando e deve essere affrontata attraverso un approccio europeo. Dobbiamo inoltre incoraggiare le imprese ad avvalersi delle opportunità offerte dal commercio elettronico e istituire un brevetto europeo. Se lo faremo, potremo realmente porre fine alla disoccupazione e contribuire anche alla creazione di molte nuove imprese.</p>
    </intervention>
    <intervention id="3-550-000" speaker_id="96755" name="Sergio Paolo Francesco SILVESTRIS" is_mep="True" mode="spoken" nationality="Italy" birth_date="22-12-1973" birth_place="Molfetta" p_group="Group of the European People's Party (Christian Democrats)" m_state="IT">
      <p sl="it">Signor Presidente, onorevoli colleghi, la revisione dello Small business act è una grande opportunità se parte dalla comprensione di quanto prezioso sia il patrimonio rappresentato dalle piccole e medie imprese. Nel tessuto italiano, le piccole e medie imprese rappresentano una parte principale ed essenziale del mercato produttivo.</p>
      <p sl="it">Nel Mezzogiorno d'Italia, nella mia terra, lo sono ancora di più, perché tutto il tessuto produttivo è articolato in imprese medie o piccole. Intere aree industriali pullulavano, negli anni passati, di piccole aziende che garantivano migliaia di posti di lavoro. Oggi gran parte di quelle aziende sono fallite o chiuse anche a causa della concorrenza sleale, come ben sanno gli studenti di Barletta che sono qui presenti oggi.</p>
      <p sl="it">Occorre dunque che dall'Europa giunga un segnale forte ed efficace, che garantisca meno burocrazia, meno oneri, maggiore trasparenza, meno ritardi dei pagamenti e assicuri quella necessaria stabilità di cui le piccole e medie imprese hanno grande esigenza e bisogno.</p>
    </intervention>
    <intervention id="3-551-000" speaker_id="photo_generic" name="Olli Rehn" is_mep="True" mode="spoken">
      <p sl="en">membro della Commissione. – Signor Presidente, sono molto grato agli onorevoli deputati per questa discussione così seria e concreta. La Commissione è consapevole della necessità di fare di più, come hanno sottolineato molti deputati. Concordo pienamente sul fatto che il benessere delle piccole e medie imprese è decisivo ai fini della ripresa economica, della crescita e dell’occupazione in Europa.</p>
      <p sl="en">Se le nostre PMI stanno bene, sta bene anche l’economia europea. Vi posso assicurare che l’applicazione del principio della “corsia preferenziale per la piccola impresa” e le azioni proposte nello Small Business Act sono un’assoluta priorità per la Commissione. Vi ringrazio per il vostro sostegno in tal senso.</p>
      <p sl="en">La Commissione è molto lieta di poter collaborare da vicino con tutti i soggetti rilevanti, specialmente con il Parlamento europeo, per assicurare negli Stati membri un’applicazione effettiva dello Small Business Act a livello europeo e nazionale. La Settimana europea delle piccole e medie imprese, che si terrà in ottobre, sarà un’ottima occasione per lavorare insieme e sollecitare maggiore attenzione sulla politica per le PMI e sulle loro esigenze ovunque nell’Unione europea. Stiamo organizzando questo evento d’intesa con il Parlamento e la Commissione.</p>
    </intervention>
    <intervention id="3-552-000" speaker_id="photo_generic" name="Enikő Győri" is_mep="True" mode="spoken">
      <p sl="hu">Presidente in carica del Consiglio. – Signor Presidente, “azione qui e ora!”, ha invocato l’onorevole Bendtsen – una posizione che condivido pienamente. È stato detto che le piccole e medie imprese sono anche un importante datore di lavoro nell’Unione europea; quindi, è particolarmente importante che adesso, dopo la crisi economica, valutiamo e riesaminiamo in quale modo possiamo aiutarle a riprendersi. La Presidenza ungherese crede in un’economia e una società fondate sul lavoro e considera le piccole e medie imprese un partner decisivo in tale contesto. Dal 2008 le condizioni economiche sono drammaticamente mutate; quindi, una revisione è assolutamente necessaria. Anche noi accogliamo con favore l’accordo a sei citato dall’onorevole Bütikofer, e siamo grati per gli apprezzamenti manifestati da numerosi oratori riguardo agli sforzi della Presidenza ungherese e all’importanza prioritaria da essa attribuita a questa tematica.</p>
      <p sl="hu">Consentitemi di sottoporre alla vostra attenzione alcune questioni specifiche. Dopo aver ascoltato con attenzione gli onorevoli deputati, siamo lieti di poter dire che regna effettivamente un consenso unanime sui principi. Le piccole e medie imprese sono la spina dorsale della crescita economica e dell’occupazione in Europa. Ecco perché anche il Consiglio reputa prioritario migliorare la competitività delle PMI. A questo scopo e in conformità con tale obiettivo, il Consiglio “Competitività” si sta preparando ad adottare le conclusioni del Consiglio durante la prossima riunione del 30 e 31 maggio 2011, di cui si parlava prima. La Presidenza sottoporrà al Consiglio una bozza a tale riguardo i cui elementi principali mirano a dare risposta ai problemi individuati grazie alla revisione dello Small Business Act. Quali sono questi problemi? Sono un migliore accesso ai prestiti e al mercato, sia in Europa sia a livello globale, nonché il miglioramento delle condizioni per l’accesso al mercato e la riduzione degli oneri amministrativi.</p>
      <p sl="hu">Il Consiglio ritiene importante recepire quanto prima possibile la direttiva sui ritardi di pagamento, che, come sapete, è stata adottata – e lo rileviamo con piacere. Il Consiglio è impegnato in tal senso e sta incoraggiando gli Stati membri a recepire la direttiva, perché questo significherebbe togliere un peso molto gravoso dalle spalle delle PMI e accrescere in gran misura la loro liquidità. Inoltre, ho il piacere di annunciarvi che il Consiglio è prossimo a un accordo sugli obiettivi della Commissione di ridurre i costi per la costituzione di nuove imprese. Lo scopo principale è di rendere possibile la fondazione di una società entro tre giorni e a un costo massimo di 100 euro, nonché l’ottenimento delle autorizzazioni in meno di un mese.</p>
      <p sl="hu">Ci sono altre due questioni specifiche che desidero citare. Una è quella del brevetto europeo. 23 Stati membri hanno già aderito alla cooperazione rafforzata e il Consiglio sta discutendo il regolamento di base. Pensiamo che questo sia un importante passo avanti sotto il profilo della competitività dell’Unione europea e specialmente della competitività delle piccole e medie imprese. L’onorevole Creutzmann voleva sapere a che punto è la questione della società privata europea e ha chiesto che essa sia trattata in via prioritaria. In proposito abbiamo compiuto progressi significativi. Ad oggi, solo pochi Stati membri non hanno dato il loro consenso. L’adozione della società privata europea sarebbe un vero punto di svolta per le piccole e medie imprese. e pertanto ci stiamo lavorando intensamente. Siamo fiduciosi che anche gli onorevoli deputati sapranno motivare ed esercitare un po’ di pressione politica attraverso i canali a loro disposizione, al fine di coagulare la maggioranza necessaria. Ne abbiamo parlato in molte occasioni con gli eminenti rappresentanti della commissione giuridica in un clima di collaborazione.</p>
      <p sl="hu">Infine, desidero menzionare il collegamento con la strategia Europa 2020. In proposito crediamo sia importante tradurre gli obiettivi fissati dalla strategia in disposizioni di legge, azioni e provvedimenti in grado di migliorare la posizione delle piccole e medie imprese. Ovviamente, però, anche gli Stati membri devono darsi da fare. Il quadro europeo non è, di per sé, sufficiente. Riteniamo pertanto che occorra, per esempio, semplificare i sistemi fiscali e renderli più favorevoli alle piccole e medie imprese. Molti Stati membri si sono attivati in tal senso; tra essi vi è l’Ungheria, che detiene attualmente la Presidenza.</p>
    </intervention>
    <intervention id="3-553-000" speaker_id="1405" is_mep="True" mode="spoken" role="Presidente" name="Edward MCMILLAN-SCOTT" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="unknown">La discussione è chiusa .</p>
      <p sl="unknown">La votazione si svolgerà giovedì, 12 maggio 2011.</p>
      <p sl="unknown">Dichiarazioni scritte (articolo 149 del regolamento)</p>
    </intervention>
    <intervention id="3-556-500" speaker_id="38420" name="Cristian-Silviu BUŞOI" is_mep="True" mode="written" nationality="Romania" birth_date="01-03-1978" birth_place="Drobeta Turnu-Severin" m_state="RO">
      <p sl="ro">Sono favorevole alla comunicazione della Commissione sulla revisione dello Small Business Act perché essa affronta, in gran parte, i problemi delle piccole e medie imprese, ai quali le politiche europee e nazionali dovranno trovare una soluzione.</p>
      <p sl="ro">L’atto per il mercato unico attribuisce grande importanza al sostegno per le PMI. Molte delle misure proposte, quali la revisione delle direttive contabili, la riduzione della burocrazia, il miglioramento dell’accesso ai finanziamenti e ai mercati degli appalti pubblici, eccetera, figurano in questa comunicazione.</p>
      <p sl="ro">Uno dei problemi più rilevanti con cui sono confrontate le piccole e medie imprese è la mancanza di accesso ai finanziamenti, una situazione che ostacola non soltanto l’innovazione ma anche la crescita di queste imprese. Soprattutto le PMI innovative hanno bisogno di un accesso più ampio sia ai finanziamenti informali sia a quelli delle società di capitali di rischio, che sono la principale fonte di finanziamento per le imprese di nuova costituzione.</p>
      <p sl="ro">Si possono sostenere le PMI anche attraverso incentivi fiscali nazionali, specialmente nei primi mesi di attività delle imprese.</p>
      <p sl="ro">Infine, penso che la direttiva sui ritardi di pagamento debba essere attuata con equità rispetto alle piccole e medie imprese. Allo scopo di aiutare le PMI ad ampliare le loro attività transfrontaliere, sarà inoltre necessario semplificare le procedure per il recupero dei crediti transfrontalieri e adottare senza indugi lo statuto della società privata europea.</p>
    </intervention>
    <intervention id="3-556-750" speaker_id="96603" name="Nessa CHILDERS" is_mep="True" mode="written" nationality="Ireland" birth_date="09-10-1956" birth_place="Dublin" p_group="Group of the Progressive Alliance of Socialists and Democrats in the European Parliament" m_state="IE">
      <p sl="en">L’iniziativa per l’occupazione del governo irlandese si è giustamente concentrata sul settore del turismo, ad alta intensità di posti di lavoro; nei prossimi anni, lo Small Business Act dell’Unione europea può potenzialmente integrare quella iniziativa nel settore delle piccole e medie imprese. Le finalità dello SBA sono state la riduzione degli oneri amministrativi per la fondazione di un’impresa e un migliore accesso ai finanziamenti per le PMI. Stasera il Commissario Rehn ci ha riferito che, grazie allo SBA, in alcune aree si è riusciti a ridurre del 22 per cento i costi della costituzione di un’impresa, e che questa iniziativa andrà avanti. Il principale messaggio dello Small Business Act è il principio della “corsia preferenziale per la piccola impresa”, per concentrare sulle PMI la legislazione comunitaria in materia di imprese. Stasera l’Unione europea si è impegnata a continuare a focalizzarsi su questo settore. A tal fine è importante che gli imprenditori irlandesi dispongano di tutte le informazioni necessarie per sfruttare al meglio lo Small Business Act.</p>
    </intervention>
    <intervention id="3-554-000" speaker_id="101954" name="Jan KOZŁOWSKI" is_mep="True" mode="written" nationality="Poland" birth_date="01-01-1946" birth_place="Wałcz" p_group="Group of the European People's Party (Christian Democrats)" m_state="PL">
      <p sl="pl">Le micro-, piccole e medie imprese svolgono un ruolo centrale e decisivo per la crescita dell’economia europea. Sono la principale fonte di occupazione e influenzano in modo determinante lo sviluppo della competitività europea e dell’innovazione. Possiamo quindi dire a ragion veduta che non riusciremo a conseguire gli obiettivi della strategia Europa 2020 se non sosterremo le piccole e medie imprese e non renderemo loro più facile sfruttare appieno le opportunità offerte dal mercato unico. Le soluzioni previste dallo Small Business Act – compresi la riduzione degli ostacoli burocratici, un migliore accesso ai finanziamenti e un più facile accesso al mercato – sono particolarmente significative e, a mio modo di vedere, sono misure efficaci mirate a creare le condizioni più favorevoli possibile per lo sviluppo delle PMI. Ma l’attuazione di queste misure a livello di Stati membri comporta problemi tali da metterne a rischio l’efficacia. Mi auguro pertanto che gli Stati membri che non hanno ancora attuato pienamente queste misure facciano tutto il necessario per garantire che il processo sia completato al più presto.</p>
    </intervention>
    <intervention id="3-556-000" speaker_id="33982" name="Marian-Jean MARINESCU" is_mep="True" mode="written" nationality="Romania" birth_date="11-08-1952" birth_place="Râmnicu Vâlcea" m_state="RO">
      <p sl="ro">Per le piccole e medie imprese è difficile avere accesso ai finanziamenti e al mercato. Il futuro quadro finanziario pluriennale deve prevede misure atte a superare tali difficoltà. È necessario sostenere maggiormente i programmi e gli strumenti finanziari che stanno già funzionando bene ma si sono rivelati inadeguati, come il programma per la competitività e l’innovazione. Occorre migliorare l’accesso agli aiuti finanziari da parte delle imprese nuove e innovative, sotto forma di finanziamenti per la costituzione e l’avviamento di un’impresa. Le PMI trarrebbero vantaggio anche dalla creazione di un fondo europeo di capitali di rischio e da un aumento dei prodotti in regime permanente di condivisione del rischio offerti dalla Banca europea per gli investimenti attraverso il meccanismo di finanziamento con ripartizione del rischio. Per quanto riguarda l’accesso delle PMI al mercato, invito la Commissione a presentare un piano per l’introduzione e la vendita di prodotti innovativi sul mercato. C’è bisogno altresì di una serie di misure volte a sostenere le piccole e medie imprese nell’attuazione del nuovo piano di efficienza energetica.</p>
    </intervention>
    <intervention id="3-556-625" speaker_id="99416" name="Nikolaos SALAVRAKOS" is_mep="True" mode="written" nationality="Greece" birth_date="15-02-1946" birth_place="Kalamata" p_group="Europe of freedom and democracy Group" m_state="GR">
      <p sl="el">Plaudo a questa iniziativa del Parlamento perché l’ampio consenso tra i gruppi sull’avvio di una discussione riguardante le piccole e medie imprese testimonia il ruolo centrale di queste ultime in quanto volano della crescita economica nell’Unione europea. A causa della recessione, per le PMI sta diventando ancora più difficile raccogliere capitali. Il loro accesso ai mercati, ai finanziamenti e alle informazioni va urgentemente migliorato. Dobbiamo ridurre gli oneri amministrativi semplificando il quadro normativo. A livello europeo è importante contrastare l’economia sommersa e dare incentivi alle piccole e medie imprese. Di recente la Commissione ha annunciato per il 2012 dodici azioni volte a stimolare il mercato unico; esse comprendono, tra l’altro, misure per il finanziamento delle PMI e la mobilità dei lavoratori. Penso che tali misure siano un passo nella giusta direzione. Utilizzando il mercato unico in modo integrato e cogliendo i vantaggi che esso offre, possiamo aumentare la crescita e la creazione di ricchezza a livello europeo e dare nuovo slancio alle imprese. Provvedimenti quali il brevetto europeo e la carta d’identità professionale europea vanno rafforzati e applicati su vasta scala al fine di aumentare la competitività e l’occupazione.</p>
    </intervention>
    <intervention id="3-555-000" speaker_id="5737" name="Dominique VLASTO" is_mep="True" mode="written" nationality="France" birth_date="14-08-1946" birth_place="Marseille" p_group="Group of the European People's Party (Christian Democrats)" m_state="FR">
      <p sl="fr">Le piccole e medie imprese europee sono la linfa vitale della nostra attività economica. Il loro sviluppo, il loro ammodernamento e la loro competitività devono essere il fulcro della nostra strategia economica. Accolgo perciò con favore la revisione dello Small Business Act proposta dalla Commissione, che ha lo scopo di sbloccare il potenziale di crescita delle PMI. Resta ancora moltissimo da fare per semplificare il quadro legislativo e le procedure burocratiche, che penalizzano fortemente l’attività e il dinamismo delle nostre imprese.</p>
      <p sl="fr">Inoltre, sono favorevole alla creazione di uno statuto della società privata europea, che aiuterebbe le nostre piccole e medie imprese a profittare appieno del mercato unico europeo mettendole in condizione di svolgere le loro attività transfrontaliere senza dover adempiere obblighi spesso onerosi e scoraggianti. Sollecito perciò il Consiglio ad adottare rapidamente una decisione in merito.</p>
      <p sl="fr">Dobbiamo, infine, sostenere le PMI innovative garantendo loro un migliore accesso a fonti di finanziamento diversificate, compreso, in particolare, il ricorso agli stanziamenti europei, che mancano tuttora di flessibilità e il cui utilizzo va sostanzialmente semplificato. Questi stanziamenti sono già disponibili e, a mio parere, devono essere mobilizzati per sostenere più efficacemente lo sviluppo dell’economia reale, l’innovazione e l’occupazione.</p>
    </intervention>
  </section>
  <section id="creitem35" title="13. Evoluzione dell'attuale crisi del debito e risposta dell'UE (discussione)">
    <intervention id="3-558-000" speaker_id="1405" is_mep="True" mode="spoken" role="Presidente" name="Edward MCMILLAN-SCOTT" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="unknown">L’ordine del giorno reca le dichiarazioni del Consiglio e della Commissione sull’evoluzione dell’attuale crisi del debito e risposta dell’UE.</p>
    </intervention>
    <intervention id="3-559-000" speaker_id="photo_generic" name="András Kármán" is_mep="True" mode="spoken">
      <p sl="en">Presidente in carica del Consiglio. – Signor Presidente, comprendo perfettamente il profondo interesse che questo Parlamento nutre rispetto alle azioni intraprese in seno all’Unione europea e altrove con l’obiettivo di risolvere le sfide che alcuni Stati membri si trovano ad affrontare in relazione alle loro finanze pubbliche.</p>
      <p sl="en">La crisi finanziaria globale ha sortito un notevole impatto sulle entrate e sulle spese in tutti i nostri paesi, sebbene la portata e la natura di tale impatto non siano uguali in tutti i casi e la capacità dei singoli Stati membri di gestirne le conseguenze varia a sua volta di caso in caso.</p>
      <p sl="en">Innanzi tutto desidero ricordare che sono gli Stati membri stessi ad avere in prima linea la responsabilità di garantire che le proprie finanze pubbliche siano sostenibili e poggino su basi solide. Analogamente, devono assicurarsi che le relative economie siano competitive, flessibili e resistenti. Ovviamente questo non significa che le finanze pubbliche e le prestazioni economiche non siano una questione di interesse collettivo.</p>
      <p sl="en">Facciamo parte di una stessa Unione e le nostre economie sono interconnesse sotto diversi profili: tramite il mercato unico e, in numerosi casi, per la condivisione della stessa valuta che implica una più profonda integrazione economica. Più in generale, ci siamo tutti assunti un impegno in termini di solidarietà gli uni nei confronti degli altri, spinti dal desiderio di tutelare e promuovere gli interessi europei. Desideriamo infatti tutti che all’interno dell’intera UE regni un’economia stabile e forte, specialmente nella zona euro. Laddove opportuno, andranno intraprese misure volte a garantire la stabilità dei singoli Stati membri.</p>
      <p sl="en">Disponiamo di diversi strumenti a questo scopo. Tra questi, il meccanismo di coordinamento, che mira a garantire che ogni singolo Stato membro persegua le politiche economiche e di bilancio più opportune. Queste ultime stanno attraversando un processo di revisione e rafforzamento e sono lieto che i negoziati tra Consiglio e Parlamento stiano procedendo positivamente. Possiamo inoltre usufruire del meccanismo europeo di stabilizzazione finanziaria, che può offrire sostegno a livello UE a tutti gli Stati membri, sia all’interno che all’esterno della zona euro.</p>
      <p sl="en">Oltretutto sono stati definiti ulteriori strumenti, nello specifico per i paesi della zona euro, che vengono continuamente perfezionati. La Grecia ha ricevuto un pacchetto di prestiti bilaterali coordinati dagli Stati membri, nonché un prestito dal Fondo monetario internazionale. L’Irlanda ha ricevuto un pacchetto costituito da prestiti bilaterali, un prestito dal Fondo europeo di stabilità finanziaria (FESF), nonché un prestito dal FMI. È inoltre in corso di preparazione un pacchetto di sostegno per il Portogallo, che potrà contare anch’esso sul supporto europeo e del FMI.</p>
      <p sl="en">I ministri degli Stati membri della zona euro stanno definendo gli ultimi dettagli tecnici del meccanismo europeo di stabilizzazione, che dovrebbe divenire operativo nel 2013 e fungere da strumento di sostegno finanziario permanente che sostituisca il Fondo europeo di stabilità finanziaria. Al processo stanno partecipando anche Stati membri che non aderiscono alla zona euro.</p>
      <p sl="en">Desidero fare un breve riferimento alla situazione nei tre paesi della zona euro che ho menzionato precedentemente. È opportuno comunque ricordare, fin dal principio, che molte delle questioni relative a questi Stati membri vengono discusse al di fuori del formato Ecofin, tenendo conto delle specificità di questi ultimi in quanto membri della zona euro. Il Presidente dell’Eurogruppo dovrebbe essere in grado di fornirvi ulteriori dettagli su molti di questi punti meglio di come non potrei fare io stesso.</p>
      <p sl="en">Innanzi tutto l’Irlanda. In seguito all’accordo siglato lo scorso dicembre in merito ad un programma di assistenza per l’Irlanda per un valore di 85 miliardi di euro, le autorità irlandesi si sono molto impegnate per dare attuazione al programma di adeguamento, condizione vincolante per ottenere il sostegno finanziario. Suddetto programma è stato oggetto di uno scrutinio continuo da parte del nuovo governo. In occasione dell’incontro che si terrà il prossimo martedì, 17 maggio, il Consiglio Ecofin esaminerà l’ottemperanza al programma per il primo trimestre. Non posso anticipare il contenuto della discussione, ma è probabile che la valutazione generale porterà alla conclusione che le prestazioni dell’Irlanda soddisfano le aspettative.</p>
      <p sl="en">Permangono cionondimeno alcune sfide specifiche. Nel dettaglio, l’Irlanda dovrà rispettare il pesante adeguamento fiscale e garantire che il proprio settore finanziario poggi, in futuro, su basi solide.</p>
      <p sl="en">Passiamo adesso alla Grecia. Il paese ha compiuto notevoli passi avanti dalla difficile situazione in cui versava lo scorso anno e il suo impegno merita il giusto riconoscimento. Si è trovato ad affrontare una sfida immane e ha dimostrato un impegno irremovibile e chiarezza di intenti. Il programma di adeguamento è sulla giusta via e si avvicina sempre più al raggiungimento degli obiettivi prefissati, come stabilito dall’ultima relazione relativa alla sua applicazione, redatta congiuntamente dalla Commissione, dal Fondo monetario internazionale (FMI) e dalla Banca centrale europea (BCE) a marzo. Alcune delle riforme necessarie per il raggiungimento degli obiettivi a medio termine del programma sono in corso di attuazione. La relazione identifica inoltre ulteriori ambiti nei quali sarà opportuno introdurre delle riforme al fine di creare la massa critica necessaria per garantire sostenibilità fiscale e ripresa economica. La Commissione, la BCE e l’FMI continuano a vigilare con attenzione il progresso compiuto sul fronte dell’attuazione del programma di adeguamento. La prossima revisione è prevista per il mese in corso.</p>
      <p sl="en">Gli Stati membri che partecipano al prestito bilaterale hanno raggiungo un accordo a marzo volto a ridurre il tasso di interesse dell’un per cento e a prorogare la scadenza del prestito. I dettagli tecnici relativi all’attuazione di detto accordo sono ancora oggetto di discussione.</p>
      <p sl="en">Infine, il Portogallo. Il 6 aprile, in seguito ad un periodo di notevoli pressioni da parte dei mercati finanziari, il governo portoghese in carica ha annunciato la propria intenzione di richiedere assistenza finanziaria all’Unione europea. Il paese però, al contempo, stava attraversando un periodo di instabilità politica che, come ben sappiamo, ha portato, il 24 marzo, allo scioglimento del governo. Il parlamento portoghese aveva precedentemente respinto il nuovo pacchetto di conciliazione fiscale proposto dal governo. I negoziati tra la troika e le autorità portoghesi sono ora giunti a termine ed è stato raggiunto un accordo sul protocollo d’intesa circa le condizioni vincolanti per ottenere l’assistenza finanziaria.</p>
      <p sl="en">La dotazione finanziaria si aggirerà intorno ai 78 miliardi di euro, per un arco di tempo di tre anni. Come indicato nelle raccomandazioni dei ministri Ecofin in occasione del vertice informale tenutosi a Budapest in aprile, il programma prevede delle riforme in diversi ambiti, incluse le finanze pubbliche, il mercato del lavoro e dei prodotti e il settore finanziario. Riteniamo che tali misure siano fondamentali per promuovere la crescita e aumentare la stabilità finanziaria. In occasione del Consiglio Ecofin della prossima settimana, è prevista l’approvazione della versione finale del pacchetto finanziario.</p>
      <p sl="en">La presente è solo una breve panoramica delle misure in corso di adozione al fine di contrastare l’impatto della crisi finanziaria internazionale sull’UE e su tre Stati membri in particolare. Come ho affermato fin dall’inizio, la Presidenza ungherese non è direttamente coinvolta in tutti i negoziati più specifici, alcuni dei quali rientrano maggiormente nel mandato dell’Eurogruppo.</p>
      <p sl="en">La Presidenza si impegna cionondimeno a svolgere il proprio ruolo di assistenza per garantire che vengano adottate tutte le misure necessarie per risolvere i problemi che ci troviamo ad affrontare. Riteniamo che sia essenziale al fine di stimolare la competitività europea sul lungo termine. In tal modo l’Europa potrà assumere il ruolo forte di cui necessita.</p>
    </intervention>
    <intervention id="3-560-000" speaker_id="photo_generic" name="Olli Rehn" is_mep="True" mode="spoken">
      <p sl="en">membro della Commissione. – Signor Presidente, la situazione economica in cui si trova oggi l’Europa presenta due diversi fronti. Da una parte l’economia reale sta attraversando un periodo di ripresa, divenendo sempre più solida e autosufficiente. D’altro canto si tratta di uno sviluppo poco uniforme e i mercati finanziari, specialmente i mercati dei debito sovrano, attraversano ancora un periodo di turbolenze.</p>
      <p sl="en">Adesso, il principale compito della politica economica UE è pertanto quello di contenere la crisi del debito sovrano, tutelando in tal modo l’attuale ripresa dell’economia reale in Europa. Con l’adozione del programma UE-FMI per il Portogallo, attesa per il prossimo lunedì in occasione dell’incontro dell’Eurogruppo Ecofin, inauguriamo un nuovo capitolo di questa necessaria impresa.</p>
      <p sl="en">La scorsa settimana, il governo portoghese ha presentato un programma di riforma economica in seguito ai negoziati proficui che abbiamo condotto con il governo, l’opposizione, la società civile, le parti sociali e il mondo accademico. Il contenuto di detti negoziati si ritrova nel programma portoghese, che merita il sostegno dell’Unione europea e del Fondo monetario internazionale. La nostra assistenza congiunta, pari a 78 miliardi di euro, è indicativa del forte impegno volto a sostenere il Portogallo e a salvaguardare la stabilità finanziaria dell’Europa.</p>
      <p sl="en">Si tratta di un programma di adeguamento impegnativo e al contempo necessario. I cittadini portoghesi dovranno impegnarsi a fondo. Nella sua stesura, si è prestata particolare attenzione all’equità sociale e alla protezione dei più vulnerabili. L’Europa è al fianco del Portogallo per il benessere del paese e a sostegno della stabilità economica in Europa.</p>
      <p sl="en">Alla luce dei recenti sviluppi, sarebbe errato affermare che la crisi del debito non rappresenta più un onere per l’economia europea, eppure sarebbe ugualmente sbagliato sostenere che l’UE non ha reagito alla crisi. Basti pensare che, appena un anno fa, gli Stati membri della zona euro avevano raggiunto un accordo circa un pacchetto per un prestito condizionale in favore della Grecia, al fine di evitare il collasso dell’intero sistema finanziario. Nel corso di questo stesso anno, dallo scorso maggio ad oggi, abbiamo creato dei meccanismi di stabilità efficaci, che avevano inizialmente natura temporanea e che diverranno permanenti a partire dal 2013. Stiamo introducendo un programma estremamente sistematico di consolidamento fiscale in tutti gli Stati membri che, dal canto loro, si sono impegnati a introdurre riforme strutturali coraggiose per incentivare la crescita e la creazione di posti di lavoro.</p>
      <p sl="en">Tramite il nostro sostegno attivo stiamo affrontando i problemi della governance economica UE in modo da prepararci ad un profondo cambiamento del panorama delle politiche dell’Unione europea. Con la nostra assistenza cerchiamo inoltre di colmare le lacune presenti sul mercato finanziario integrato, rafforzando le norme finanziarie e introducendo una nuova architettura di vigilanza.</p>
      <p sl="en">Al momento, la stabilità finanziaria viene salvaguardata dai meccanismi di stabilità UE-FMI e specialmente tramite le azioni intraprese dagli Stati membri stessi, in particolare quelli più vulnerabili. Eppure alcuni sostengono che la strategia per la gestione della crisi, specialmente in riferimento alla Grecia, stia fallendo. Io non sono d’accordo. Il primo e principale obiettivo della nostra strategia era evitare un ulteriore arresto cardiaco, analogo a quello verificatosi in seguito al fallimento della Lehman Brothers nel settembre 2008, che aveva scatenato una crisi finanziaria ed una recessione economica a livello internazionale. Ci siamo riusciti ed in tal modo abbiamo tutelato la ripresa dell’economia reale che si sta verificando in Europa.</p>
      <p sl="en">In secondo luogo, siamo riusciti a contenere per lo più le difficoltà che hanno investito i mercati del debito sovrano ai tre paesi nel programma. Come si evince dagli spread delle obbligazioni, la Spagna si sta separando da questi paesi grazie al suo intervento determinato sui fronti fiscale, finanziario e strutturale.</p>
      <p sl="en">In terzo luogo, i programmi sia per la Grecia che per l’Irlanda stanno ancora muovendo i primi passi. Il programma greco è in vigore da un anno e il suo analogo in Irlanda da circa cinque mesi su una durata prevista di tre anni. Entrambi i paesi perseguono programmi molto ambiziosi in materia di consolidamento fiscale, riforme strutturali e risanamento finanziario. La nostra missione di revisione si trova ad Atene al momento, insieme alla BCE e al FMI per valutare l’attuazione del programma e preparare un’analisi aggiornata della sostenibilità del debito greco. I lavori si concluderanno nelle prossime settimane, il che permetterà di prendere decisioni informate.</p>
      <p sl="en">In ogni caso, se con una cifra pari a 20 miliardi di euro, ovvero il 7 per cento del PIL, lo sforzo fiscale dello scorso anno non ha precedenti, è comunque evidente che la Grecia deve seriamente migliorare l’attuazione delle riforme economiche, compiere una svolta nel programma di privatizzazione e garantirne in seguito una piena attuazione.</p>
      <p sl="en">È essenziale e urgente che le dispute nazionali vengano messe da parte, per ottenere il sostegno di tutti i partiti alla ripresa della Grecia. Pensare che vi siano delle reali alternative al programma di riforma economica significherebbe illudersi. Si tratta, pertanto, di una prova concreta della credibilità delle forze politiche greche, governo ed opposizione, e, in ultima battuta, della volontà dei cittadini greci.</p>
      <p sl="en">In questa fase, la crisi del debito sovrano si intreccia saldamente alle debolezze del settore bancario. Non sarà possibile risolvere una parte del problema senza risolvere l’altra; è necessario procedere in parallelo. Pertanto, è opportuno effettuare il risanamento del settore bancario al fine di mantenere un’erogazione di credito all’economia reale, alle imprese, alle famiglie e ai singoli cittadini. Le banche sono attualmente sottoposte ad un nuovo ciclo di test di resistenza, i cui risultati serviranno da base per la necessaria ristrutturazione e ricapitalizzazione del settore bancario. Prima della pubblicazione dei risultati, gli Stati membri dovranno rendere note le proprie strategie per una possibile ristrutturazione o ricapitalizzazione delle istituzioni vulnerabili, piani che dovrebbero essere pronti quanto prima e dovrebbero includere un calendario molto dettagliato.</p>
      <p sl="en">Infine, le principali riforme del regolamento finanziario e della governance economica nell’Unione europea stanno modificando profondamente l’architettura economica e finanziaria dell’Europa. Nel prossimo futuro, un nuovo pacchetto di norme fornirà la base per una crescita stabile e sostenibile e per la creazione di posti di lavoro.</p>
      <p sl="en">Al contempo, dobbiamo portare avanti il lavoro volto a salvaguardare la stabilità finanziaria, proteggendo in tal modo la ripresa economica in Europa, che rappresenta la chiave per la crescita sostenibile e per l’innalzamento dei livelli di occupazione. Sarà pertanto necessario prendere decisioni molto difficili a livello nazionale ed europeo. Ritengo che non manchino la saggezza e il coraggio per farlo.</p>
    </intervention>
    <intervention id="3-562-000" speaker_id="28167" name="Corien WORTMANN-KOOL" is_mep="True" mode="spoken" nationality="Netherlands" birth_date="27-06-1959" birth_place="Oud-Alblas" p_group="Group of the European People's Party (Christian Democrats) - Vice" m_state="NL">
      <p sl="nl">a nome del gruppo PPE. – Signor Presidente, alla luce di quanto accaduto nelle ultime settimane, desidero ringraziare il ministro Kármán e il Commissario Rehn per le spiegazioni che ci hanno offerto. Se la fiducia nei mercati vacilla, ogni ombra di dubbio implica delle conseguenze dirette su quei paesi che versano già in una situazione difficile e, in tal modo, sull’euro in generale. Malauguratamente, si tratta proprio di quanto è accaduto la scorsa settimana. La stampa ha in seguito smentito lo svolgimento di un incontro segreto, determinando un effetto doppiamente negativo su una fiducia già fragile. Mi auguro che le parti coinvolte possano apprendere la lezione dettata da questa esperienza in tempi rapidi.</p>
      <p sl="nl">Signor Presidente, scelte semplici e soluzioni indolore sono già state scartate molto tempo fa. Le misure di sostegno per la Grecia, l’Irlanda e il Portogallo devono essere solide, al fine di ripristinare la stabilità finanziaria ed economica. Il pacchetto deve creare le condizioni per delle finanze pubbliche sostenibili e per una crescita economica. Desidero pertanto rivolgermi al Consiglio e alla Commissione affinché guardino al di là delle esigenze di finanziamento di questi paesi nei prossimi anni, in modo da evitare di trovarsi tra un anno ad affrontare gli stessi problemi.</p>
      <p sl="nl">Signor Presidente, è essenziale che a giugno si decida in merito ad un ambizioso pacchetto di norme per il potenziamento della governance economica in Europa, al fine di riconquistare la fiducia dei mercati e garantire crescita e occupazione per tutti i nostri cittadini, nonché per aumentare la coesione in seno alle nostre economie. Desidero pertanto fare appello al Consiglio affinché garantisca il suo sostengo all’intenzione del Parlamento di garantire una maggiore responsabilità e promuovere maggiormente il dibattito pubblico all’interno di quest’Aula, di aumentare il coinvolgimento dei parlamenti nazionali e di porre fine al mercanteggiamento in seno al Consiglio, a cui si ricorre quando non si gradisce la posizione della Commissione. Suddetto pacchetto dovrà includere, oltre ad un capitolo economico solido, anche un capitolo monetario forte, inclusa la strategia Europa 2020 per garantire la tenuta dell’economia sociale di mercato per tutti i 27 Stati membri. Mi rivolgo pertanto a voi affinché dimostriate la giusta determinazione la prossima settimana in occasione del Consiglio “Affari economici e finanziari” (Ecofin).</p>
      <a text="(L'oratore accetta di rispondere a un'interrogazione presentata con la procedura del cartellino blu ai sensi dell'articolo 149, paragrafo 8)"/>
    </intervention>
    <intervention id="3-563-000" speaker_id="96904" name="Barry MADLENER" is_mep="True" mode="spoken" nationality="Netherlands" birth_date="06-01-1969" birth_place="Leiden" p_group="Non" m_state="NL">
      <p sl="nl">Signor Presidente, desidero porre una domanda all’onorevole Wortmann-Kool. Come è possibile che lei, deputato dei Paesi Bassi, non abbia fatto il bel che minimo riferimento allo scandaloso episodio del mancato invito del ministro delle finanze olandese al vertice della scorsa settimana? Come è possibile che lei, deputato dei Paesi Bassi, non abbia menzionato il fatto che il suo paese stia pagando così tanto, e come può lei tradire completamente gli interessi dei contribuenti olandesi riversando i loro risparmi, per un valore di diversi miliardi, in un pozzo senza fondo?</p>
    </intervention>
    <intervention id="3-564-000" speaker_id="28167" name="Corien WORTMANN-KOOL" is_mep="True" mode="spoken" nationality="Netherlands" birth_date="27-06-1959" birth_place="Oud-Alblas" p_group="Group of the European People's Party (Christian Democrats) - Vice" m_state="NL">
      <p sl="nl">Signor Presidente, ho affermato chiaramente che è necessario ripristinare la fiducia. Le soluzioni semplicistiche dell’onorevole Madlener, invece che migliorare, finirebbero col peggiorare la posizione non solo dei cittadini olandesi, ma anche dei cittadini degli altri Stati membri. Trovo preoccupante che l’onorevole Madlener non se ne renda ancora conto.</p>
    </intervention>
    <intervention id="3-565-000" speaker_id="39317" name="Anni PODIMATA" is_mep="True" mode="spoken" nationality="Greece" birth_date="08-10-1962" birth_place="Athina" p_group="Group of the Progressive Alliance of Socialists and Democrats in the European Parliament" m_state="GR">
      <p sl="el">a nome del gruppo S&amp;D. – Signor Presidente, signor Commissario, considerando che presto sarà trascorso un anno dall’accordo sul programma di riforma greco e che quello per il Portogallo è stato annunciato appena ieri, ritengo che sia importante valutare la situazione attuale, quanto è stato fatto correttamente, ma anche gli errori e i fallimenti. A distanza di un anno, pertanto, dopo la Grecia, altri due paesi della zona euro, ovvero Irlanda e Portogallo, sono ricorsi al meccanismo di sostegno, in quanto incapaci di garantire il necessario finanziamento sui mercati. Le peculiarità e i diversi problemi di ogni singolo paese vengono ovviamente presi in considerazione nei diversi programmi di riforma che, cionondimeno, condividono la stessa filosofia di base, ovvero l’assoluta priorità assegnata ad una rapida riforma di bilancio.</p>
      <p sl="el">Eppure, nel caso della Grecia, a dispetto di quanto è stato ottenuto e come lei, signor Commissario, ha più volte ripetuto, con una riduzione di sette punti del disavanzo primario e una riduzione del 5 per cento del disavanzo generale, il fatto che la recessione sia stata più grave di quanto previsto nel 2010 ha determinato una riduzione delle entrate per lo Stato. Si tratta pertanto di un primo elemento da valutare, a condizione che si sia tutti d’accordo nel ritenere che l’obiettivo dei programmi è superare la crisi economica e di bilancio e non creare una cultura delle punizioni che alimenti l’euroscetticismo in Europa. Il secondo aspetto da considerare è la mancata risposta da parte dei mercati, nonostante l’impegno profuso. Le decisioni prese dall’Unione europea, tuttavia, non solo non sono state in grado di convincere i mercati ma, in alcuni casi, hanno persino aggravato la situazione, come nel caso della decisione Deauville sul coinvolgimento dei privati nel meccanismo di sostegno permanente che dovrebbe essere creato nel 2013. Ne deriva che ogni successo che i programmi di riforma di bilancio potrebbero ottenere rischia di essere vanificato dalla paura che viene ancora sollevata dai mercati e dalle agenzie di rating, persino oggi. Negli ultimi giorni si discute ancora di ristrutturazione o addirittura bancarotta e/o dell’esclusione di un paese dalla zona euro: siamo giunti al punto di vagliare possibilità che fino a poco tempo fa ci sembravano inconcepibili.</p>
      <p sl="el">Signor Commissario, sapendo quanto è legato all’Europa, ritengo che lei potrà concordare con me che le soluzioni di cui discutiamo oggi su come gestire questa crisi, rappresenteranno un capitolo centrale nella storia europea. Oggi stiamo definendo le condizioni nelle quali verrà scritto l’epilogo. Credo e mi auguro che tutti sentano che stiamo vivendo un momento storico e che l’epilogo non venga scritto in colori cupi per quanto riguarda il futuro dell’Unione europea e dell’Unione monetaria europea, ma che segni piuttosto un passo coraggioso e decisivo che renderà l’Europa più coesa, unita e persino più forte.</p>
    </intervention>
    <intervention id="3-566-000" speaker_id="96683" name="Carl HAGLUND" is_mep="True" mode="spoken" nationality="Finland" birth_date="29-03-1979" birth_place="Esbo" p_group="Group of the Alliance of Liberals and Democrats for Europe" m_state="FI">
      <p sl="sv">a nome del gruppo ALDE. – Signor Presidente, il collega che mi ha preceduto ha affermato che un anno è un periodo adeguato per condurre un’analisi. Io vi porto delle notizie dalla Finlandia dove, auspicabilmente questa sera stessa, verrà reso noto che il Parlamento finlandese ha deciso di sostenere il pacchetto di salvataggio finanziario per il Portogallo. Ci auguriamo che sarà effettivamente così, ma è ancora presto per esultare. Possiamo sperare che accada e indubbiamente il mio partito appoggia questa decisione.</p>
      <p sl="sv">Desidero illustrare brevemente i motivi per cui la Finlandia è al momento ancora tentennante circa il sostegno da garantire al Portogallo. Una delle ragioni – e mi rivolgo al Consiglio, chiedendo alla Presidenza ungherese di ricoprire il ruolo di messaggero, sebbene sappia che probabilmente essa stessa non ha alcuna colpa nel caso specifico – è che le decisioni difficili vengono sempre prese sottoforma di piccole decisioni parziali poiché non è possibile risolvere il problema in un sol colpo. Probabilmente non è neppure facile farlo e capisco che non vi sia una soluzione semplice ed assoluta, ma il fatto che si ricorra costantemente a decisioni parziali di piccola portata e complesse comporta che la pazienza e la volontà politica, nel parlamento finlandese ad esempio, cominciano ad esaurirsi. Malauguratamente sembra che lo stesso valga anche per altri parlamenti nazionali, il che è preoccupante dal momento che probabilmente ci attendono numerose decisioni delicate, incluse quelle relative alla situazione in Grecia. Sussiste il rischio di sbattere, ad un certo punto, contro un muro. Pertanto, il Consiglio deve probabilmente contemplare una strategia più ambiziosa di quella parziale che sta attualmente applicando. Se non lo farà, non riusciremo a risolvere questa situazione. Dovrete ricorrere ad una nuova strategia perché quella attuale non funziona. Grazie.</p>
    </intervention>
    <intervention id="3-567-000" speaker_id="96949" name="Vicky FORD" is_mep="True" mode="spoken" nationality="United Kingdom" birth_date="21-09-1967" birth_place="Omagh" p_group="European Conservatives and Reformists Group" m_state="GB">
      <p sl="en">a nome del gruppo ECR. – Signor Presidente, la crisi del debito sovrano non avrà fine se prima non si risolverà la questione delle banche e i problemi con le banche non si potranno superare fintantoché i test di resistenza dei regolatori non si saranno decisi ad ammettere che la crisi del debito sovrano esiste. Assistiamo inoltre ad una crisi della fiducia pubblica. Alcuni paesi hanno salvato le proprie banche facendo pagare ai contribuenti un costo esorbitante, senza alcun contributo da parte dell’UE. Capisco perché gli stessi cittadini ora ci chiedano perché dovrebbero finanziare i salvataggi in altri paesi.</p>
      <p sl="en">Le proposte di riforma della scorsa settimana, relative al Portogallo, contenevano delle raccomandazioni positive per migliorare la competitività, ma la situazione in Grecia sembra critica. I leader della zona euro affermano che non vi è alcuna ristrutturazione del debito greco, ma da quando prorogare la scadenza per ripagare un debito non rientra nel concetto di ristrutturazione?</p>
      <p sl="en">Se i creditori pubblici prorogano le loro scadenze, non significa semplicemente rimescolare le sedie del Titanic , bensì condurre i creditori pubblici sottocoperta mentre la nave affonda, aiutando al contempo i debitori a salire sulle scialuppe di salvataggio.</p>
    </intervention>
    <intervention id="3-568-000" speaker_id="96730" name="Sven GIEGOLD" is_mep="True" mode="spoken" nationality="Germany" birth_date="17-11-1969" birth_place="Las Palmas" m_state="DE">
      <p sl="de">a nome del gruppo Verts/ALE. – Signor Presidente, Commissario Rehn, innanzi tutto desidero affermare che, come già dichiarato, la situazione si sta effettivamente aggravando. Nella zona euro il divario tra i paesi che mostrano segnali di ripresa e quelli che versano in condizioni più precarie si sta ampliando. Inoltre, crescono le spese necessarie per sostenere i paesi più deboli.</p>
      <p sl="de">Alla luce della presente situazione, desidero porre alcune domande a lei, nel suo ruolo di Commissario per le questioni economiche e monetarie. Nei conti Target2 del sistema della Banca centrale europea si sono accumulati i passivi delle banche centrali, per un totale superiore ai 400 miliardi di euro e questo poiché le banche non ricevono ancora finanziamenti adeguati da parte del mercato dei capitali. Qual è la sua posizione circa queste passività non preventivate all’interno del sistema euro?</p>
      <p sl="de">La principale barriera che incontriamo al momento sul fronte della ristrutturazione del debito è che, come menzionato anche dall’onorevole Ford, il sistema bancario non è stato adeguatamente riformato. La presentazione di una proposta per un sistema europeo di ristrutturazione è stata rimandata. Quando intende la Commissione presentarla? Quale è la sua posizione al riguardo, nel suo ruolo di Commissario per gli affari economici e monetari? Cosa sta facendo per accelerare la questione?</p>
      <p sl="de">Risulta altresì evidente, come previsto da tempo dal gruppo Verde/Alleanza libera europea, che le misure introdotte a sostegno della Grecia e del Portogallo non avranno alcun effetto fintantoché non verranno migliorate le condizioni economiche nella zona euro. I paesi in questione sono ancora soggetti a interessi sempre più alti e in alcuni di essi crescono l’esportazione e il deflusso del capitale. Permane una mancanza di domanda da parte di alcuni dei partner europei di questi paesi e, nello specifico, da parte di alcuni paesi forti nella zona euro. I prezzi delle risorse e dei prodotti alimentari stanno anch’essi crescendo, almeno se si trascurano le più recenti tendenze altalenanti.</p>
      <p sl="de">Vorrei sapere quali misure si stanno prendendo, oltre ai salvataggi e agli aiuti finanziari, per alleggerire l’onere fiscale, quello della domanda esterna e quello degli interessi su questi paesi dal punto di vista macroeconomico. Come si sta procedendo? La esorto pertanto a presentare un pacchetto forte che migliori le condizioni macroeconomiche in questi paesi della zona euro.</p>
      <p sl="de">Infine le misure che, a mio avviso, sono in contrasto con lo spirito del trattato sul funzionamento dell’UE, hanno interessato i paesi più deboli, inclusi Grecia, Portogallo e Spagna, mentre paesi più ricchi e solidi non hanno ancora sostenuto la loro parte di onere. Quali misure verranno introdotte per incoraggiare i paesi più ricchi a contribuire ai costi della crisi?</p>
    </intervention>
    <intervention id="3-569-000" speaker_id="4466" name="Ilda FIGUEIREDO" is_mep="True" mode="spoken" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">a nome del gruppo GUE/NGL Group. – Signor Presidente, desidero esprimere la mia più profonda indignazione e dare voce alle proteste che si stanno svolgendo in Portogallo contro le politiche che hanno condotto alla crisi che stiamo vivendo, in particolar modo, proprio il patto di sottomissione ed aggressione imposto ai cittadini portoghesi dalla cosiddetta troika: il Fondo monetario internazionale (FMI), la Banca centrale europea (BCE) e la Commissione europea. Queste istituzioni sono state incaricate di compiere un atto vergognoso di ingerenza dall’esterno che non rispetta neppure i diritti e le competenze esclusive del parlamento portoghese, né prende in considerazione il fatto che il paese si trovi alla vigilia delle elezioni parlamentari.</p>
      <p sl="pt">Si tratta di politiche antisociali e regressive che abbandonano lo sviluppo e condannano i lavoratori e i cittadini portoghesi alla disoccupazione,alla povertà, al sottosviluppo e ad un’estrema dipendenza, trasformando il Portogallo in un mero protettorato o colonia delle potenze dell’Unione europea. Inoltre tutto questo si sta verificando pur nella consapevolezza che tali misure non risolvono il problema, come dimostrato dal caso della Grecia.</p>
      <p sl="pt">Sebbene si nascondano le vere responsabilità della politica UE in riferimento alla situazione attuale – e mi riferisco ai criteri irrazionali del Patto di crescita e stabilità, della politica dell’euro forte e degli orientamenti e statuti della BCE, che non rispettano le specificità delle economie più deboli – nulla giustifica l’assegnazione al Portogallo di un pacchetto che punisce i cittadini portoghesi in cambio di un prestito che deve essere ripagato a tassi di interesse più alti di quelli normalmente applicati dalla BCE. Contrariamente a quanto sostenuto nei proclami di solidarietà che scandiscono una fase di propaganda elettorale, ci troviamo dinanzi ad una regressione sociale e una recessione economica prolungata.</p>
      <p sl="pt">L’unico obiettivo è favorire le banche internazionali e un manipolo di grandi aziende e istituzioni finanziarie in Portogallo e qualche lacchè. Per questo motivo dichiariamo oggi che la zona euro stessa è in pericolo, che il futuro dell’Unione europea potrebbe essere un‘implosione e che è necessario cambiare politica …</p>
      <a text="(Il Presidente interrompe l’oratore)"/>
    </intervention>
    <intervention id="3-570-000" speaker_id="28576" is_mep="True" mode="spoken" role="Presidente" name="Stavros LAMBRINIDIS" nationality="Greece" birth_date="06-02-1962" birth_place="Athina" p_group="Group of the Progressive Alliance of Socialists and Democrats in the European Parliament" m_state="GR">
      <p sl="unknown">Onorevole Figueiredo, mi vedo costretto a toglierle la parola. Me ne scuso ma lei ha superato abbondantemente il tempo a sua disposizione. Cionondimeno, posso concederle altri 30 secondi per rispondere ad un’interrogazione presentata dall’onorevole van Dalen con la procedura del cartellino blu.</p>
    </intervention>
    <intervention id="3-571-000" speaker_id="96809" name="Peter van DALEN" is_mep="True" mode="spoken" nationality="Netherlands" birth_date="03-09-1958" birth_place="Zwijndrecht" m_state="NL">
      <p sl="nl">Signor Presidente, se l’accordo siglato dal suo paese è negativo come lei dice e se è così terribile trovarsi sotto un vero regime che prevede addirittura la ristrutturazione del vostro intero sistema economico, allora perché non lasciate la zona euro? L’euro è una valuta forte che necessita di alcuni precondizioni. Se per voi è una problema, non vi resta che andarvene.</p>
    </intervention>
    <intervention id="3-572-000" speaker_id="4466" name="Ilda FIGUEIREDO" is_mep="True" mode="spoken" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Signor Presidente, trovo inaccettabile che si possa porgere una domanda di questo tipo quando i leader europei non sono stati in grado di ammettere, a tempo debito, che le loro politiche avevano determinato un peggioramento della situazione del Portogallo la cui economia, come è risaputo, era fragile ed era costretta a sottostare alla politica dell’euro forte, che è al servizio degli interessi della Germania, della Francia e di altri, ma non certo del Portogallo o di altri paesi con economie più deboli.</p>
      <p sl="pt">È per questo che i cittadini portoghesi, al pari dei cittadini greci e dei lavoratori in tutta l’Europa, si stanno opponendo a questa politica. Abbiamo bisogno di una nuova politica anche qui in Europa.</p>
    </intervention>
    <intervention id="3-573-000" speaker_id="28513" name="Godfrey BLOOM" is_mep="True" mode="spoken" nationality="United Kingdom" birth_date="22-11-1949" birth_place="London" p_group="Europe of freedom and democracy Group" m_state="GB">
      <p sl="en">a nome del gruppo EFD. – Signor Presidente, io sono nato negli anni del baby boom , subito dopo la fine della guerra. Da allora abbiamo forse vissuto il più lungo periodo di pace e prosperità a livello globale. Personalmente ho messo da parte qualche risparmio, in modo da poter lasciare qualcosa alla mia famiglia quando mancherò e questo principalmente perché non ho mai speso più di quanto ho guadagnato. Sono stato cauto e ho lavorato abbastanza duramente.</p>
      <p sl="en">Ho sempre l’impressione che i politici rimangano stupefatti nel constatare come i paesi si possano indebitare. Vorrei spiegarmi meglio, perché non credo che abbiate veramente capito. I politici spendono costantemente molto più denaro di quello prelevato con le tasse, più denaro di quanto ne potrebbero possibilmente ottenere dal prelievo fiscale, e per di più ne sperperano la maggior parte. Il motivo per cui ci troviamo a parlare di paesi in bancarotta, e lo sono, è che i loro politici ridicoli, incapaci e ignoranti spendono costantemente più denaro di quanto non ne raccolgano. Poi prendono in prestito cifre sempre più grandi e, aspetto ancor peggiore, stampano denaro, dal momento che i politici e loro banche centrali hanno una macchina che stampa banconote. Se un privato cittadino dovesse farlo, commetterebbe un reato penale e andrebbe in prigione, mentre i politici e le banche centrali lo fanno in continuazione.</p>
      <p sl="en">Desidero spiegarvi perché questi paesi sono in bancarotta. Lo sono a causa dei loro leader e politici inetti. È immorale – immorale! – chiedere ai contribuenti di un qualunque paese di pagare il conto per gli errori di politici e banche incompetenti. Loro sono diventati inadempienti. Loro sono falliti. Per amor del cielo, ammettiamolo.</p>
      <a text="(L'oratore accetta di rispondere a un'interrogazione presentata con la procedura del cartellino blu ai sensi dell'articolo 149, paragrafo 8)"/>
    </intervention>
    <intervention id="3-574-000" speaker_id="4429" name="Robert GOEBBELS" is_mep="True" mode="spoken" nationality="Luxembourg" birth_date="03-04-1944" birth_place="Luxembourg" p_group="Group of the Progressive Alliance of Socialists and Democrats in the European Parliament" m_state="LU">
      <p sl="fr">Signor Presidente, desidero sapere se l’onorevole Bloom è a conoscenza del fatto che la Spagna è meno indebitata del Regno Unito, che l’Irlanda era abbondantemente al di sotto del 60 per cento prima della crisi del settore bancario e che l’Irlanda, indebitandosi per salvare le sue banche, ha sostanzialmente salvato il denaro delle banche britanniche.</p>
    </intervention>
    <intervention id="3-575-000" speaker_id="28513" name="Godfrey BLOOM" is_mep="True" mode="spoken" nationality="United Kingdom" birth_date="22-11-1949" birth_place="London" p_group="Europe of freedom and democracy Group" m_state="GB">
      <p sl="en">Lei ha perfettamente ragione. Non volevo lasciar intendere che i miei politici siano meno inetti di altri. Si tratta di un fatto increscioso e non è stato neppure organizzato un dibattito in seno al nostro parlamento nazionale circa il possibile salvataggio di queste banche insolventi. Se si desidera investire in queste banche, andrebbe fatto con il proprio denaro e non con quello di anziani pensionati dello Yorkshire che vivono con 98 lire sterline alla settimana, delinquenti!</p>
    </intervention>
    <intervention id="3-576-000" speaker_id="28210" name="Marine LE PEN" is_mep="True" mode="spoken" nationality="France" birth_date="05-08-1968" birth_place="Neuilly sur Seine" p_group="Non" m_state="FR">
      <p sl="fr">Signor Presidente, il 9 maggio 2010 la troika composta da UE, BCE e FMI ha annunciato, con tono trionfale, di avere salvato la Grecia da un fallimento totale con un prestito di 110 miliardi di euro. Un anno dopo la Grecia è sprofondata nella recessione. Il debito pubblico si è impennato fino al 150 per cento del PIL e i tassi di interesse biennali hanno superato il 25 per cento all’anno.</p>
      <p sl="fr">Oggi la Grecia non ha più fiato, perché il metodo utilizzato per salvarla non è quello giusto. Mentre la Grecia avrebbe bisogno di una valuta debole per uscire dalla depressione, la troika le imporrà un nuovo e perfino più rigido pacchetto di austerità fiscale.</p>
      <p sl="fr">Questo rimedio non sarà più efficace domani di quanto non sia stato ieri. Gli attuali tassi di interesse punitivi ai quali è soggetta la Grecia stanno di fatto impedendo alla sua economia privata di intraprendere un qualunque investimento, che si tratti del processo produttivo o di capitale fondiario. La Grecia si sta trasformando in un paese del terzo mondo, vanificando qualunque speranza di rimborso.</p>
      <p sl="fr">La nuova proposta per un pacchetto di salvataggio ammontante a 60 miliardi di euro, prospettata lo scorso venerdì, dimostra che il prestito di 110 miliardi di euro, già concesso un anno fa, deve essere considerato al pari di un regalo. Per quanto tempo ancora e in che misura i contribuenti europei continueranno a versare denaro nella botte delle Danaidi? Si tratta di un cammino autolesionistico che porterà alla frammentazione dell’Europa.</p>
      <p sl="fr">Si prospettano due possibili soluzioni: la ristrutturazione del debito greco parallelamente alla ristrutturazione del debito pubblico di Stati in crisi fino al collasso, in ultima battuta, dell’intero sistema bancario oppure un’uscita concertata, razionale e pragmatica dalla zona euro che permetta alla Grecia di riprendere fiato.</p>
      <p sl="fr">L’Europa si trova ad un bivio. Salvare l’euro vale i sacrifici compiuti dai cittadini europei?</p>
    </intervention>
    <intervention id="3-577-000" speaker_id="96977" name="Diogo FEIO" is_mep="True" mode="spoken" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Signor Presidente, la crisi del debito sovrano necessita di una risposta europea che consideri ogni singola situazione, che difenda e rafforzi l’euro e che protegga gli Stati membri. Pertanto l’insieme di proposte sulla governance economica di cui si discute attualmente in Parlamento è estremamente importante.</p>
      <p sl="pt">Il Parlamento ha fatto la sua parte per garantire che venissero compiuti dei passi positivi verso una gestione intelligente del debito. Ha caldeggiato il ricorso ad un periodo di transizione ragionevole; ha sostenuto che la necessaria riduzione del debito non andrebbe condotta su base annuale ma ricorrendo ad una media di tre anni; ha difeso il bisogno di una disciplina di bilancio; ha evidenziato la necessità di crescita e di una maggiore trasparenza nelle politiche europee tramite dibattiti in seno al Parlamento europeo; infine ha sottolineato il bisogno di solidarietà, come è appena avvenuto nel caso del Portogallo.</p>
      <p sl="pt">Vorrei parlarvi da cittadino portoghese. Il Portogallo ha una storia lunga 900 anni. È un paese capace e in grado di rimettere a posto i propri conti pubblici con disciplina. Il Portogallo è capace di riformare il proprio sistema bancario, capace di riformare il suo mercato del lavoro, capace di rendere il proprio sistema fiscale più competitivo e capace di introdurre misure innovative per riformare i propri sistemi sanitario e giudiziario. Il Portogallo è in grado di potenziare l’efficienza ed il controllo del proprio sistema civile e di dotarsi di un’economia liberalizzata di successo e maggiormente competitiva.</p>
      <p sl="pt">Sostanzialmente il Portogallo è in grado di partecipare al progetto europeo, di svolgere il proprio ruolo e apportare il proprio contributo alla risoluzione di qualunque sfida si presenti in futuro. Proprio per questo motivo siamo lieti di essere parte dell’Unione e desideriamo aiutarla a divenire sempre più forte.</p>
    </intervention>
    <intervention id="3-578-000" speaker_id="4429" name="Robert GOEBBELS" is_mep="True" mode="spoken" nationality="Luxembourg" birth_date="03-04-1944" birth_place="Luxembourg" p_group="Group of the Progressive Alliance of Socialists and Democrats in the European Parliament" m_state="LU">
      <p sl="fr">Signor Presidente, alla luce di dicerie senza senso e di attacchi speculativi contro una serie di Stati membri desidero ricordarvi alcuni fatti.</p>
      <p sl="fr">L’euro è una valuta forte. In dieci anni è divenuta la seconda valuta più utilizzata al mondo. Il trenta per cento delle riserve monetarie internazionali vengono denominate in euro. Più di un terzo dei prestiti privati internazionali viene effettuato in euro. L’euro ha un potere di acquisto superiore del 40 per cento al dollaro, il che significa che gli Stati membri della zona euro pagano di meno per le materie prime, specialmente il petrolio.</p>
      <p sl="fr">L’euro è destinato a durare per tutti gli Stati membri della zona euro. Con tutto il dovuto rispetto per l’onorevole Le Pen, abbandonare l’euro semplicemente non è un’opzione. Un qualunque Stato membro che lasciasse l’euro, come l’onorevole Le Pen vorrebbe che facesse la Francia, assisterebbe ad una drammatica svalutazione della propria nuova valuta.</p>
      <p sl="fr">In seguito alla crisi in Islanda, il valore della moneta islandese si è dimezzato. La svalutazione del 50 per cento della valuta islandese ha determinato un innalzamento del tasso di inflazione nel paese dal 5 al 14 per cento. L’unico modo per riportare la calma nei mercati è far sì che la Grecia, l’Irlanda, il Portogallo e altri ristrutturino il proprio debito emettendo eurobond garantiti dall’Unione a tassi ragionevoli. Mi riferisco all’iniziativa Tremonti-Juncker.</p>
      <p sl="fr">In realtà gli eurobond esistono già. La Banca europea per gli investimenti (BEI) concede prestiti con la garanzia dei 27 Stati membri. Lo scorso anno la BEI ha raccolto 80 miliardi di euro a tassi medi che si aggiravano tra il 3 e il 3,5 per cento. Tassi di questo genere permetterebbero agli Stati membri in difficoltà di superare la crisi e ritornare sul cammino della stabilità finanziaria.</p>
      <p sl="fr">(L'oratore accetta di rispondere a un'interrogazione presentata con la procedura del cartellino blu ai sensi dell'articolo 149, paragrafo 8).</p>
    </intervention>
    <intervention id="3-579-000" speaker_id="4516" name="Roger HELMER" is_mep="True" mode="spoken" nationality="United Kingdom" birth_date="25-01-1944" birth_place="London" p_group="Europe of Freedom and Direct Democracy Group" m_state="GB">
      <p sl="en">Signor Presidente, l’oratore che mi ha preceduto ha affermato che se la Grecia abbandonasse la zona euro, la sua valuta subirebbe un crollo ma, in tal caso, diverrebbe inadempiente. Cionondimeno, sappiamo benissimo che accadrà comunque, quindi potrebbe fallire mantenendo l’euro, il che significa posticipare un problema che tornerà a trovarci in seguito oppure farlo al di fuori della zona euro e risolvere il problema. La sua soluzione quindi non funzionerà.</p>
    </intervention>
    <intervention id="3-580-000" speaker_id="4429" name="Robert GOEBBELS" is_mep="True" mode="spoken" nationality="Luxembourg" birth_date="03-04-1944" birth_place="Luxembourg" p_group="Group of the Progressive Alliance of Socialists and Democrats in the European Parliament" m_state="LU">
      <p sl="fr">Signor Presidente, non mi è stata posta una domanda. L’onorevole Helmer ha semplicemente esposto un’argomentazione circolare e si sbaglia.</p>
      <p sl="fr">Ripeto una volta in più che un qualunque Stato membro che abbandonasse l’euro assisterebbe ad una svalutazione drammatica della propria valuta. Ripropongo l’esempio dell’Islanda, che non è nella zona euro ma che ha attraversato una situazione analoga.</p>
    </intervention>
    <intervention id="3-581-000" speaker_id="4274" name="Olle SCHMIDT" is_mep="True" mode="spoken" nationality="Sweden" birth_date="22-07-1949" birth_place="Skärv" p_group="Group of the Alliance of Liberals and Democrats for Europe" m_state="SE">
      <p sl="sv">Signor Presidente, Commissario Rehn, il lavoro che sta svolgendo è semplicemente ottimo. Nel corso di quest’anno ha avanzato una serie di proposte diverse che hanno portato a un miglioramento della situazione e ritengo sia doveroso riconoscerlo.</p>
      <p sl="sv">Assisto a questo dibattito con un certo stupore. Credevo di trovarmi in un’Aula per l’Europa e non in un’Aula per 27 diversi Stati membri. Regna uno spirito nazionalista che è allarmante e che non aiuterà a trovare una soluzione per i nostri problemi. È una questione di solidarietà.</p>
      <a text="(L’oratore parla in inglese)"/>
      <p sl="en">Rida pure quanto vuole, ma si sbaglia. Si sbaglia di grosso, onorevole Helmer, perché è una questione di solidarietà. L’Europa verte sulla solidarietà e siamo tutti interconnessi: anche la lira sterlina ha effetti sull’euro. Sono basito.</p>
      <p sl="sv">In Svezia abbiamo sperimentato cosa significhi avere debiti ingenti. Eravamo un paese indebitato, i cittadini lo erano, ma siamo riusciti a venirne fuori. Perché i nostri amici in Grecia, Portogallo e Irlanda non ci riescono? I paesi nordici sono forse speciali? Ovviamente no. Cionondimeno, proprio adesso questi paesi hanno bisogno del nostro aiuto e della nostra assistenza e se non glieli forniremo sarà anche un nostro fallimento.</p>
      <a text="(L’oratore parla in inglese)"/>
      <p sl="en">L’Europa è un destino comune per tutti noi e dobbiamo comprenderlo, persino lei, onorevole Helmer. Lei è parte dell’Europa e può fare di più.</p>
      <a text="(Esclamazione dell’onorevole Helmer: “Assolutamente no!”)"/>
    </intervention>
    <intervention id="3-585-000" speaker_id="96878" name="Lajos BOKROS" is_mep="True" mode="spoken" nationality="Hungary" birth_date="26-06-1954" birth_place="Budapest" p_group="European Conservatives and Reformists Group" m_state="HU">
      <p sl="en">Signor Presidente, stiamo festeggiando il primo anniversario del salvataggio della Grecia, ma in realtà non vi è alcun motivo per festeggiare. A distanza di un anno siamo tornati al punto di partenza. Invece che prolungare il dolore e aggiungere ulteriori oneri sull’economia greca, sarebbe molto meglio accettare l’inevitabile e il giudizio dei mercati.</p>
      <p sl="en">Non vi è modo di evitare il fallimento. Un fallimento organizzato presenta almeno cinque vantaggi. Porterebbe ad una suddivisione più equa tra i contribuenti greci e i creditori esterni; arresterebbe la sostituzione del debito privato con una quota sempre crescente di debito ufficiale proveniente da altri paesi; offrirebbe alla Grecia maggiori possibilità di crescita alleviando il servizio del debito; agevolerebbe la posizione del Cancelliere Merkel che deve “vendere” il fallimento al Bundestag, poiché si sosterrebbero le banche tedesche più che la Grecia; infine isolerebbe la crisi del debito dalla crisi della competitività, salvando la zona euro dal contagio.</p>
      <p sl="en">Fatelo! Non sperperate ancora più denaro.</p>
    </intervention>
    <intervention id="3-586-000" speaker_id="96648" name="Philippe LAMBERTS" is_mep="True" mode="spoken" nationality="Belgium" birth_date="14-03-1963" birth_place="Bruxelles" m_state="BE">
      <p sl="fr">Signor Presidente, onorevole Bokros, dal momento che lei ha sollevato l’argomento, desidero continuare a trattarlo. Ritengo, Commissario Rehn, che dovremmo prestare attenzione a quanto viene detto. Credo che, affiancando le cifre, l’unica conclusione sia che è inevitabile ristrutturare il debito in Grecia e probabilmente in Irlanda. Sono certo che lo comprendano tutti. È così ovvio che ci si potrebbe addirittura chiedere come sia possibile che la Banca centrale europea, la Commissione e il Consiglio non se ne rendano conto. O forse non vogliono vederlo?</p>
      <p sl="fr">In altre parole, la prima alternativa è decidere, per motivi ideologici, di escludere l’eventualità del fallimento, il che significherebbe negare la realtà. D’altra parte, si potrebbe forse affermare che sarebbe meglio cercare di guadagnare tempo, nel qual caso vorrei rivolgermi a voi perché più tempo trascorre, più dolorosa e costosa sarà la ristrutturazione. Sarà soprattutto più costosa per i contribuenti perché più tempo passa, più il debito pubblico greco diventerà un onere per gli enti pubblici o semipubblici – penso alla Banca centrale europea oppure al Fondo europeo di stabilità finanziaria (EFSF) – e si ricorrerà sempre di più ai contribuenti affinché paghino.</p>
      <p sl="fr">Come lei sa, Commissario Rehn, si è molto parlato di prove di stress e di prove di resistenza negli ultimi giorni. Se ne parla in riferimento alle centrali nucleari e anche in riferimento alle banche. Eppure è la resistenza dei nostri cittadini ad essere messa alla prova quotidianamente, specialmente i più svantaggiati, che forse si fanno carico di una quota sproporzionata del carico della risposta alla crisi.</p>
      <p sl="fr">Chiaramente non si può dire che la crisi sia unicamente responsabilità delle banche, delle imprese o dei politici, come alcuni vorrebbero farci credere in modo semplicistico. Ritengo vi sia una responsabilità collettiva e che sarebbe dunque più sano per tutti se ognuno facesse la propria parte nel rispondere alla crisi.</p>
      <p sl="fr">Desidero concludere sottolineando che, sebbene io spesso non sia d’accordo con lei, è giusto prendere atto del lavoro che lei ha svolto recentemente. Sicuramente trascorrerà molte notti in bianco e sarà mio piacere invitarla a cena quando la sua vita avrà ripreso dei ritmi più normali.</p>
    </intervention>
    <intervention id="3-587-000" speaker_id="26851" name="Nikolaos CHOUNTIS" is_mep="True" mode="spoken" nationality="Greece" birth_date="17-09-1953" birth_place="Lagadia Arkadias" p_group="Confederal Group of the European United Left - Nordic Green Left" m_state="GR">
      <p sl="el">Signor Presidente, signor Commissario, mi sarei aspettato che lei rispondesse con onestà che il programma di austerità, il cui protocollo viene applicato in Grecia con una devozione quasi religiosa, è stato un completo fallimento. Il disavanzo è maggiore di quanto previsto, il debito è aumentato, la disoccupazione è cresciuta, l’austerità è in aumento e, in questa situazione lei, signor Commissario, identifica in questi elementi la ripresa dell’economia e crede che sia stato evitato un infarto mentre il suo rappresentante vede obiettivi e successi. Al contempo, si ambisce ad applicare questa ricetta all’Irlanda e al Portogallo. Queste ricette sono state un fallimento totale.</p>
      <p sl="el">Al contempo, dati recenti in Europa dimostrano che l’economia tedesca sta crescendo e che i dati relativi all’esportazione sono i più elevati dagli anni 50. Ritengo che questa combinazione di dati, questa ineguaglianza e le disparità che stanno emergendo e si stanno concretizzando all’interno dell’Unione europea siano il problema e una delle cause del problema. Alla luce di questa situazione cosa aspetta a modificare questa politica? Ci dica di cosa si parla durante i vostri incontri segreti, dal momento che circolano molte voci al riguardo. Cambierà alla fine il suo approccio alla risoluzione di questi problemi?</p>
    </intervention>
    <intervention id="3-588-000" speaker_id="96904" name="Barry MADLENER" is_mep="True" mode="spoken" nationality="Netherlands" birth_date="06-01-1969" birth_place="Leiden" p_group="Non" m_state="NL">
      <p sl="nl">Signor Presidente, innanzi tutto, desidero porre una domanda al Commissario Rehn. Come è possibile, Commissario Rehn, che l’Eurogruppo, presieduto dal Presidente Juncker, abbia organizzato un incontro senza la presenza del ministro delle finanze olandese? Come è potuto accadere? È assolutamente scandaloso che i Paesi Bassi, uno dei principali contribuenti di tutti i pacchetti di salvataggio, non sia neppure stato invitato all’incontro a cui ho fatto riferimento. Commissario Rehn, può garantirmi a questo punto che lei farà in modo che quanto detto non si ripeta mai più?</p>
      <p sl="nl">Devo affermare in quest’Aula che la Grecia dovrà abbandonare l’euro o ristrutturare il proprio debito. Si tratta di una realtà dalla quale non è possibile sfuggire, resta da capire “quando” e io temo che accadrà quando tutte le garanzie saranno state concesse e tutto il denaro versato alla Grecia. È il raggiro del nostro secolo! Commissario Rehn, può garantirmi che non accadrà che una volta che la Grecia avrà rifinanziato il suo debito al livello massimo con il denaro dei contribuenti olandesi, lascerà poi la zona euro per poi cancellare il suo debito? Non possiamo fidarci di questi greci, dei politici greci che, insieme alla Commissione europea, hanno perpetrato una truffa per poter introdurre l’euro presentando cifre inesatte e che ora si preoccupano essenzialmente di innalzare i propri stipendi. Di questi politici non ci potremo mai fidare, pertanto, Commissario Rehn, come potrà assicurare che i contribuenti olandesi non vengano pesantemente truffati ancora una volta?</p>
      <p sl="nl">(L'oratore accetta di rispondere a un'interrogazione presentata con la procedura del cartellino blu ai sensi dell'articolo 149, paragrafo 8).</p>
    </intervention>
    <intervention id="3-589-000" speaker_id="4429" name="Robert GOEBBELS" is_mep="True" mode="spoken" nationality="Luxembourg" birth_date="03-04-1944" birth_place="Luxembourg" p_group="Group of the Progressive Alliance of Socialists and Democrats in the European Parliament" m_state="LU">
      <p sl="fr">Signor Presidente, per l’ultima volta, l’onorevole Madlener è consapevole, quando si esprime contro la solidarietà europea e contro la Grecia, che i Paesi Bassi, dopo la Germania, sono il secondo beneficiario del mercato europeo interno e che praticamente un posto di lavoro su due è legato ad attività relative all’esportazione di beni e servizi all’Unione europea?</p>
      <p sl="fr">Lei parla quindi contro l’occupazione nei Paesi Bassi?</p>
    </intervention>
    <intervention id="3-590-000" speaker_id="96904" name="Barry MADLENER" is_mep="True" mode="spoken" nationality="Netherlands" birth_date="06-01-1969" birth_place="Leiden" p_group="Non" m_state="NL">
      <p sl="nl">Signor Presidente, onorevole Goebbels, deve sapere che i Paesi Bassi devono la propria posizione solida al duro lavoro e ad una corretta gestione delle proprie finanze. È a conoscenza del fatto che i Paesi Bassi sono da anni ormai il principale contribuente netto dell’Unione europea e che i greci sono stati i principali beneficiari del denaro offerto da questo paese? Qual è stato il risultato? Proprio la crisi in Grecia, a causa della cattiva gestione del denaro dei contribuenti olandesi! Trovo vergognoso che lei non se ne renda conto.</p>
    </intervention>
    <intervention id="3-591-000" speaker_id="96779" name="Danuta Maria HÜBNER" is_mep="True" mode="spoken" nationality="Poland" birth_date="08-04-1948" birth_place="Nisko" m_state="PL">
      <p sl="en">Signor Presidente, è nostro dovere cercare le migliori soluzioni per gestire la crisi e, a questo scopo, il processo di apprendimento è di estrema importanza. Ho la sensazione che abbiamo appreso perché sono emersi dei problemi e come siamo finiti nella difficile situazione in cui versiamo oggi, ma temo che adesso ci sia una minore disponibilità ad imparare dalla realtà che si evolve. In tale contesto desidero affrontare due temi.</p>
      <p sl="en">Innanzi tutto, si possono riscontrare evidenti analogie tra gli Stati membri in riferimento al rapporto tra debito pubblico e disavanzo mentre parallelamente, per gli stessi Stati membri, sussistono notevoli differenze rispetto ai premi al rischio pagati sul debito sovrano. A mio avviso, è una prova evidente di come entrino in ballo fattori diversi dal debito sovrano che influenzano i mercati. Tra le altre cose, i mercati si sono concentrati sul debito estero o su squilibri esterni eccessivi, il che significa che, nell’analizzare la situazione, dobbiamo andare oltre l’adeguamento fiscale.</p>
      <p sl="en">La seconda questione è legata al fatto che le economie maggiormente colpite dalla crisi devono gestire anche una combinazione di premi al rischio molto alti e misure di austerità particolarmente rigide. Questa sfida bipartita fa sì che sia praticamente impossibile raggiungere la sostenibilità del debito. Se rifiutiamo la ristrutturazione del debito, allora dobbiamo perseguire un migliore equilibrio tra le punizioni e l’assistenza da una parte e la definizione di pacchetti di risposta che permettano di non spingere ulteriormente i paesi in una trappola del debito dall’altra.</p>
    </intervention>
    <intervention id="3-592-000" speaker_id="28310" name="Edite ESTRELA" is_mep="True" mode="spoken" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Signor Presidente, l’Europa è sprofondata in una crisi senza precedenti che potrebbe minacciare la zona euro e il progetto europeo; una crisi della zona euro che annovera, tra le sue prime vittime, Grecia, Irlanda e Portogallo. Gli attacchi contro il debito sovrano di questi paesi puntano ad indebolire la moneta unica. Quanti ritengono sia un problema dei greci, degli irlandesi e dei portoghesi si illudono, perché non lo è. Se l’Unione europea non produrrà una risposta convincente che calmi i mercati, la pressione si sposterà su altri Stati membri.</p>
      <p sl="pt">Il Portogallo non ha alcun problema rispetto alla sostenibilità dei propri conti pubblici o l’insolvenza delle banche nazionali. Il Portogallo ha bisogno di portare avanti le riforme strutturali già avviate, al fine di aumentare la produttività e di promuovere la crescita economica. Come già accaduto in passato, i cittadini portoghesi vinceranno anche questa battaglia e compiranno i sacrifici necessari ma niente di più.</p>
      <p sl="pt">Non comprendiamo perché l’Unione europea debba imporre al Portogallo tassi di interesse più alti del Fondo monetario internazionale. Il Portogallo pagherà all’Unione europea circa 3 miliardi di euro all’anno in interessi. Non abbiamo bisogno che i vari onorevoli Bloom e Madlener in quest’Aula e al di fuori di essa si preoccupino. Stiamo parlando di un prestito e non di un regalo, un prestito che verrà completamente ripagato e a tassi di interesse analoghi ai tassi di mercato che il Portogallo pagava circa un mese fa.</p>
      <p sl="pt">In un mondo globalizzato nessun paese può risolvere tutti i problemi che lo affliggono da solo. La crisi finanziaria ha già dimostrato che quanto accade dall’altra parte del globo può colpirci con una forza devastante. Questo il motivo per cui abbiamo bisogno di più Europa e di un’Europa migliore, più unita e ambiziosa. Ci troviamo tutti sulla stessa barca: se la barca dovesse affondare, nessuno si salverà.</p>
      <p sl="pt">(L'oratore accetta di rispondere a un'interrogazione presentata con la procedura del cartellino blu ai sensi dell'articolo 149, paragrafo 8).</p>
    </intervention>
    <intervention id="3-593-000" speaker_id="96684" name="Liisa JAAKONSAARI" is_mep="True" mode="spoken" nationality="Finland" birth_date="02-09-1945" birth_place="Oulu" p_group="Group of the Progressive Alliance of Socialists and Democrats in the European Parliament" m_state="FI">
      <p sl="fi">Signor Presidente, porto delle buone notizie ai portoghesi. Secondo le informazioni che ho appena ricevuto, è stato raggiunto un accordo in Finlandia ed è stata accettata la proposta della Commissione circa i prestiti al Portogallo. La Finlandia quindi non è più un ostacolo.</p>
      <p sl="fi">Dal momento che ho la facoltà di porre una domanda, desidero chiedere al mio collega se ritiene che le misure di austerità introdotte in Portogallo permetteranno di raggiungere un tipo di crescita economica tale da poter ripagare i prestiti.</p>
    </intervention>
    <intervention id="3-594-000" speaker_id="28310" name="Edite ESTRELA" is_mep="True" mode="spoken" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Signor Presidente, desidero ringraziare i cittadini ed il parlamento finlandesi per aver preso questa decisione, che rispecchia lo spirito di comunità e solidarietà che ha animato la fondazione della Comunità europea.</p>
      <p sl="pt">Per quanto riguarda la domanda che mi ha posto, ho affermato che le misure di austerità verranno rispettate dai cittadini europei e che, sebbene si tratti di un pacchetto rigido e oneroso, faremo quanto in nostro potere per stimolare la crescita economica, aumentare l’occupazione e superare le difficoltà esistenti.</p>
    </intervention>
    <intervention id="3-595-000" speaker_id="840" name="Charles GOERENS" is_mep="True" mode="spoken" nationality="Luxembourg" birth_date="06-02-1952" birth_place="Ettelbruck" m_state="LU">
      <p sl="fr">Signor Presidente, il problema del debito ha una portata tale da superare la mera dimensione del bilancio. Di fatto, la crisi del debito pubblico coinvolge un intero spettro di politiche, ovvero quelle economiche, sociali e di bilancio nella dimensione europea e nazionale. In prima battuta bisogna comunque affrontare la crisi politica.</p>
      <p sl="fr">In Finlandia esiste un partito che ha fatto della dissociazione dal Portogallo una sua bandiera, il che dimostra quanto il problema del debito tocchi l’opinione pubblica. Cionondimeno è opportuno ricordare che la retorica del partito dei veri finlandesi, che si oppone al salvataggio del Portogallo, è pienamente in linea con quella usata dai principali leader politici tedeschi un anno fa, poco prima che venissero concessi gli aiuti alla Grecia.</p>
      <p sl="fr">Gli slogan populisti che, oggi in Finlandia e domani in un altro paese, contribuiscono ad un discreto successo elettorale si limitano, di fatto, a ripetere le parole pronunciate in precedenza da leader politici di tutto rispetto.</p>
      <p sl="fr">Il centro politico è là dove vengono generate le idee che distruggono l’unione monetaria ed economica.</p>
      <p sl="fr">Sono fermamente convinto che le difficoltà potranno essere superate solo se i politici di più alto grado comprenderanno che il loro compito principale consiste nel placare gli animi piuttosto che nell’accenderli.</p>
    </intervention>
    <intervention id="3-596-000" speaker_id="28584" name="Georgios TOUSSAS" is_mep="True" mode="spoken" nationality="Greece" birth_date="08-09-1954" birth_place="Kilada" p_group="Confederal Group of the European United Left - Nordic Green Left" m_state="GR">
      <p sl="el">Signor Presidente, che la crisi economica sia causata dal debito è una sporca menzogna. Si tratta di una crisi causata dall’eccessiva accumulazione di capitale, una crisi del sistema capitalista che dimostra come il sistema stesso sia datato e sia stato travolto dagli eventi. La crisi del capitalismo in Grecia, Irlanda e Portogallo peggiora e continuerà a farlo. Il debito e il disavanzo in questi paesi non sono caratteristiche nazionali, e quindi l’effetto e non tanto la causa. Derivano da un’ampia dipendenza dalle grandi imprese: sussidi e agevolazioni fiscali per i monopoli, spese per la NATO, distruzione della produzione industriale, dell’industria mineraria, manifatturiera, tessile, cantieristica e della riparazione, indebolimento della produzione agricola e miliardi di euro per i grandi gruppi aziendali.</p>
      <p sl="el">Il motivo principale per questo attacco da parte dell’Unione europea, dei governi borghesi e del capitale sui redditi e sui diritti delle classi lavoratrici, che si fa forte dell’arma dell’accordo sull’euro e del meccanismo sulla stabilità europea – leggasi bancarotta controllata – va ben al di là della gestione capitalistica della crisi e del debito. L’obiettivo strategico dell’Unione europea, dei governi borghesi e del capitale non è solo spostare l’onere della crisi sui lavoratori, ma ridurre la forza lavoro al minimo al fine di salvaguardare i margini di profitto dei gruppi monopolistici.</p>
      <p sl="el">L’imponente sciopero generale in Grecia manderà un messaggio forte di lotta …</p>
      <a text="(Il Presidente interrompe l’oratore)"/>
      <p sl="el">(L'oratore accetta di rispondere a un'interrogazione presentata con la procedura del cartellino blu ai sensi dell'articolo 149, paragrafo 8).</p>
    </intervention>
    <intervention id="3-597-000" speaker_id="96809" name="Peter van DALEN" is_mep="True" mode="spoken" nationality="Netherlands" birth_date="03-09-1958" birth_place="Zwijndrecht" m_state="NL">
      <p sl="nl">Signor Presidente, le esprimo i miei più sentiti ringraziamenti per la sua disponibilità e la sua tolleranza. Desidero porre una domanda all’onorevole Toussas, che ha la capacità di spiegare molto bene cosa è sbagliato, cosa non funziona nel sistema e cosa non va rispetto a ciò che sta accadendo in Europa e negli Stati membri. Mi chiedo, qual è l’alternativa? Invoca un ritorno all’utopia comunista, come nella Corea del Nord, a Cuba o in altre dittature? È questa la soluzione a cui orientarci? È questo che auspica?</p>
    </intervention>
    <intervention id="3-598-000" speaker_id="28584" name="Georgios TOUSSAS" is_mep="True" mode="spoken" nationality="Greece" birth_date="08-09-1954" birth_place="Kilada" p_group="Confederal Group of the European United Left - Nordic Green Left" m_state="GR">
      <p sl="el">Capisco come lei non sia in grado di presentare delle proposte per risolvere i gravi problemi che i lavoratori si trovano ad affrontare nel suo paese e negli altri Stati membri dell’Unione europea. Desidero ricordarle che, prima che la Grecia aderisse all’Unione europea, il Partito comunista greco aveva espresso il proprio dissenso e aveva informato i cittadini greci delle conseguenze. Trenta anni dopo l’adesione della Grecia all’Unione europea o, se preferite, dal 1957, quando è stata fondata e trasformata da Comunità europea per il carbone e l’acciaio a CEE, abbiamo visto solo profitti per il capitale e sacrifici per i lavoratori. I cittadini lotteranno per sciogliere questa contraddizione.</p>
    </intervention>
    <intervention id="3-599-000" speaker_id="96749" name="Andrew Henry William BRONS" is_mep="True" mode="spoken" nationality="United Kingdom" birth_date="16-06-1947" birth_place="London" p_group="Non" m_state="GB">
      <p sl="en">Signor Presidente, la zona euro impone a 17 diverse economie un unico valore per la valuta e tassi di interesse standardizzati. Se i paesi in crisi fossero rimasti al di fuori della zona euro, le loro valute avrebbero perso valore, comportando un’espansione guidata dalle esportazioni e agevolata da bassi tassi di interesse fissati dalle rispettive banche centrali. Il valore eccessivo della valuta e tassi di interesse adesso in crescita hanno peggiorato la stagnazione, il che ha determinato un calo delle entrate fiscali, tagli nei servizi e un incremento dei debiti di Stato. Lasciare la zona euro sarebbe nel loro interesse, sebbene il calo del valore delle loro monete porterebbe ad un aumento del debito.</p>
      <p sl="en">Il Regno Unito, trovandosi al di fuori della zona euro, non dovrebbe essere influenzato da questi debiti, ma il precedente governo ha sottoscritto debiti per un valore di 10 miliardi di lire sterline, ai sensi della clausola degli eventi eccezionali del trattato di Lisbona, e il governo in carica continuerà a concedere prestiti direttamente o indirettamente. La Grecia e l’Irlanda finiranno col fallire a causa dei loro debiti e avremo tutti dimostrato di aver sperperato del denaro.</p>
    </intervention>
    <intervention id="3-600-000" speaker_id="96903" name="Paulo RANGEL" is_mep="True" mode="spoken" nationality="Portugal" birth_date="18-02-1968" m_state="PT">
      <p sl="pt">Signor Presidente, desidero innanzi tutto affermare che, ovviamente, ritengo che l’accordo per il Portogallo sia equilibrato. Si tratta di un accordo molto duro per i cittadini che si concentra essenzialmente sulle riforme strutturali necessarie per stimolare la crescita e la competitività. Ritengo sia estremamente positivo.</p>
      <p sl="pt">Non condivido la posizione di altri colleghi che sono convinti che paesi come la Grecia, l‘Irlanda e il Portogallo abbiano agito sempre correttamente, che non abbiamo commesso errori e non abbiano esagerato, che abbiano fatto tutto per il meglio e l’unica causa dei problemi sia stata la crisi internazionale. No, i nostri governi hanno compiuto degli errori e hanno introdotto politiche sbagliate, il che non significa che ora, nel contesto dell’Unione europea, non esista la possibilità di ritornare sulla retta via ritrovando la giusta direzione.</p>
      <p sl="pt">È pertanto importante ricordare che, di fatto, è necessario rivolgersi ai rappresentanti dell’opinione pubblica che si oppongono agli aiuti a questi paesi in difficoltà e dire loro che non stanno concedendo denaro a questi paesi, ma lo stanno dando in prestito. Oltretutto lo stanno prestando a tassi d’interesse particolarmente alti, per cui stanno sostanzialmente concludendo un ottimo affare, positivo per i loro bilanci e i loro cittadini. Cionondimeno, desidero aggiungere che è forse giunta l’ora di produrre una risposta europea generale accettando gli eurobond e accettando la possibilità di venderli sul mercato primario, in modo da rispondere ai mercati internazionali.</p>
      <p sl="pt">Forse è giunto il momento che la Commissione stessa, il Fondo europeo di stabilità finanziaria e il Fondo monetario internazionale riducano i tassi d’interesse in modo da creare le condizioni per una crescita sostenuta all’interno di quei paesi che si trovano ad affrontare delle difficoltà al momento.</p>
      <p sl="pt">(L'oratore accetta di rispondere a un'interrogazione presentata con la procedura del cartellino blu ai sensi dell'articolo 149, paragrafo 8).</p>
    </intervention>
    <intervention id="3-601-000" speaker_id="96730" name="Sven GIEGOLD" is_mep="True" mode="spoken" nationality="Germany" birth_date="17-11-1969" birth_place="Las Palmas" m_state="DE">
      <p sl="en">Signor Presidente, innanzi tutto desidero affermare che sono imbarazzato dai livelli di nazionalismo e miopia espressi in questa discussione. Desidero porre una domanda all’onorevole Rangel. Ritiene che il tasso d’interesse che verrà applicato secondo il programma futuro andrebbe abbassato? In questo modo si aiuterebbe il suo paese?</p>
    </intervention>
    <intervention id="3-602-000" speaker_id="96903" name="Paulo RANGEL" is_mep="True" mode="spoken" nationality="Portugal" birth_date="18-02-1968" m_state="PT">
      <p sl="pt">Signor Presidente, ritengo che il tasso andrebbe abbassato non solo per il Portogallo, ma anche per l’Irlanda e la Grecia. Ritengo sarebbe estremamente difficile raggiungere gli obiettivi fissati senza tassi d’interesse più bassi, come d’altra parte risulta evidente dal caso della Grecia. Cionondimeno, credo che, in ogni caso, vi sia un centro margine e una porta aperta in questo caso.</p>
      <p sl="pt">Se il Portogallo sarà in grado di rispettare con rigore nei primi mesi l’esito del’accordo, allora sarà nella posizione di rivolgersi al Fondo europeo per la stabilità finanziaria e al Fondo monetario internazionale richiedendo una revisione dei tassi entro i sei fino a nove mesi. Ritengo che sarebbe un’ottima notizia per i cittadini europei e anche per l’Unione europea.</p>
    </intervention>
    <intervention id="3-603-000" speaker_id="28115" name="Mairead McGUINNESS" is_mep="True" mode="spoken" nationality="Ireland" birth_date="13-06-1959" birth_place="Drogheda" m_state="IE">
      <p sl="en">Signor Presidente, vorrei aggiungere una voce irlandese a questo dibattito: anche io condivido lo sconcerto nel constatare il nazionalismo diffuso in quest’Aula e sono delusa che la metà dei deputati abbia deciso di non partecipare alla discussione più importante di questa sessione.</p>
      <p sl="en">Per quanto riguarda i tassi di interesse dobbiamo affermare con chiarezza che non è corretto imporre tassi di interesse punitivi ai paesi, poiché non li aiutano a riprendersi né tantomeno giovano alla sostenibilità del debito. Negli ultimi 30 secondi a mia disposizione, desidero chiedere alla Commissione di affrontare la questione della sostenibilità del debito per l’Irlanda e per i colleghi che si trovano in difficoltà.</p>
      <p sl="en">Desidero inoltre rivolgere una domanda relativa alla capacità politica dell’Unione europea. Lunedì, nel parlamento nazionale a Dublino, ho parlato di un indebolimento della solidarietà in seno all’Unione europea. Non me ne compiaccio e ne ho già parlato privatamente con il Commissario. Si tratta di un problema reale e grave. Spero non arrivi mai il giorno in cui saremo governati dall’estrema destra o dall’estrema sinistra. Per amor del cielo, lasciamo che il centro ci unisca.</p>
    </intervention>
    <intervention id="3-604-000" speaker_id="96684" name="Liisa JAAKONSAARI" is_mep="True" mode="spoken" nationality="Finland" birth_date="02-09-1945" birth_place="Oulu" p_group="Group of the Progressive Alliance of Socialists and Democrats in the European Parliament" m_state="FI">
      <p sl="fi">Signor Presidente, la presente discussione è stata proficua. I paesi in crisi si trovano in una situazione estremamente complessa, ma lo stesso dicasi per la Germania, l’Austria e la Finlandia, dal momento che i contribuenti di questi paesi hanno dovuto affrontare tagli al bilancio e hanno attraversato crisi serie.</p>
      <p sl="fi">Le domande sono state giustificate e per questo è estremamente importante che la questione portoghese venga trasformata in un esempio di come una crisi possa essere tenuta sotto controllo, gestita e contenuta. Ritengo che il Portogallo debba innanzi tutto garantire che ripagherà i prestiti vendendo i suoi beni, come è stato detto. Deve inoltre negoziare con i suoi creditori individuali al fine di definire proposte e idee concrete su come sconfiggere la crisi.</p>
      <p sl="fi">Gli elettori in Germania, Austria e Finlandia non accetteranno, ad esempio, nuovi salvataggi per la Grecia o il fallimento di questo tentativo.</p>
    </intervention>
    <intervention id="3-605-000" speaker_id="23868" name="Monika BEŇOVÁ" is_mep="True" mode="spoken" nationality="Slovakia" birth_date="15-08-1968" birth_place="Bratislava" m_state="SK">
      <p sl="sk">Signor Presidente, il Portogallo ha anch’esso bisogno di assistenza finanziaria da parte dell’eurobond, ma cerchiamo di essere onesti e di riconoscere che chiamare questa una crisi del “debito” o dell’”euro” confonde notevolmente le acque.</p>
      <p sl="sk">Dà l’impressione che l’euro sia in crisi poiché alcuni Stati membri non sono capaci di gestire le proprie questioni in modo ragionato e si sono indebitati troppo. L’Irlanda ed il Portogallo, tuttavia, godono di una gestione disciplinata dei propri affari e sono stati travolti da una crisi che non hanno causato loro. È stata la gestione delle banche a essere irresponsabile e i costi per la protezione delle stesse hanno causato problemi finanziari ad alcuni Stati della zona euro. Si tratta pertanto piuttosto di una crisi del settore bancario europeo.</p>
      <p sl="sk">Se siamo onesti, l’eurobond, ovvero la nuova forma che assumerà a partire dal 2013, sicuramente non basterà. Il costo per la protezione dell’euro deve essere ridotto in modo tale da forzare le banche commerciali a riconoscere le proprie perdite. Il passo successivo dovrebbe quindi essere una regolamentazione efficace del settore finanziario.</p>
    </intervention>
    <intervention id="3-606-000" speaker_id="96809" name="Peter van DALEN" is_mep="True" mode="spoken" nationality="Netherlands" birth_date="03-09-1958" birth_place="Zwijndrecht" m_state="NL">
      <p sl="nl">Signor Presidente, l’approccio corrente alla crisi del debito aggrava la situazione. È vero, a Grecia, Portogallo e Irlanda è stata offerta una soluzione al problema del debito, eppure i rispettivi debiti vengono innalzati e non ridotti. Questo approccio è disastroso, mira alla risoluzione del problema del debito aumentando l’indebitamento. Signor Presidente, l’Europa deve superare il tabù della cancellazione del debito. Possiamo progredire ristrutturando il debito pubblico in modo da includere una parziale cancellazione dei debiti, applicando al contempo i requisiti di un Patto di stabilità e di crescita più rigido, che preveda anche sanzioni automatiche. Ovviamente, si tratta di un approccio duro che mira a conseguire un ridimensionamento tra banche, alcuni istituti previdenziali e obbligazionisti, ma dobbiamo comunque farcela. Senza soffrire non otterremo nulla. La cancellazione dei debiti pubblici in combinazione con l’attuazione di requisiti più rigorosi preparerà il cammino verso un nuovo futuro. Se non lo faremo, si prospetta un unico scenario, ovvero l’abbandono della zona euro da parte dei paesi deboli.</p>
    </intervention>
    <intervention id="3-607-000" speaker_id="28406" name="Miguel PORTAS" is_mep="True" mode="spoken" nationality="Portugal" birth_date="01-05-1958" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="pt">Signor Presidente, Commissario Rehn, lo scorso mese, il Presidente della Repubblica portoghese ha pregato la Commissione di essere “fantasiosa” e lei ha risposto al Presidente del mio paese, con l’arroganza di un governatore coloniale: “siamo stati fantasiosi con il Portogallo”. Per questo motivo desidero che adesso lei mi risponda. La Commissione europea è stata fantasiosa nell’imporre un programma governativo triennale e un governo preferenziale ad un paese tre settimane prima di un’elezione. La Commissione europea è stata fantasiosa nel pretendere un tasso d’interesse pari al 6 per cento da questo stesso paese e nel farlo sprofondare in una recessione che durerà per i prossimi due anni.</p>
      <p sl="pt">L’unico caso in cui la Commissione europea non è stata fantasiosa è dove avrebbe dovuto esserlo, perché abbiamo tutti bisogno che il debito venga ristrutturato e rinegoziato e che i creditori vengano coinvolti nella soluzione. Signor Commissario, la pregherei di fare un esame di coscienza e di rassegnare le sue dimissioni. L’Europa gliene sarà grata.</p>
    </intervention>
    <intervention id="3-608-000" speaker_id="96981" name="Franz OBERMAYR" is_mep="True" mode="spoken" nationality="Austria" birth_date="25-05-1952" p_group="Non" m_state="AT">
      <p sl="de">Signor Presidente, a differenza dei colleghi deputati che hanno superato il tempo di parola a loro disposizione, in modo analogo a come sono stati superati i limiti del bilancio, io tenterò di essere breve.</p>
      <p sl="de">Tra le diverse analisi e risposte brillanti, non è ancora stata posta una domanda, ovvero non ci si è chiesti che cosa direbbero i cittadini dei contribuenti netti. Aliquote fiscali del 50 per cento con un alto tenore della vita e ottimi livelli di servizi sociali non sono una coincidenza, ma significano piuttosto che i cittadini lavorano duramente e guadagnano molto.</p>
      <p sl="de">La solidarietà, a cui si è fatto riferimento più volte oggi, implica anche un atteggiamento solidale nei confronti dei cittadini nei nostri paesi d’origine. Si è citato l’esempio della Svezia, nel cui caso l’UE non è intervenuta con alcuna forma di assistenza finanziaria. Al contrario ha avuto luogo una ristrutturazione, sono stati apportati dei tagli ai servizi sociali e quelli pubblici sono stati ridotti. In altre parole, è stata introdotta una rigida politica fiscale. Dobbiamo spiegarlo a quei paesi che sono l’oggetto della discussione odierna. Senza una rigida politica fiscale e un impegno consistente da parte loro, non avremo successo.</p>
    </intervention>
    <intervention id="3-609-000" speaker_id="photo_generic" name="Olli Rehn" is_mep="True" mode="spoken">
      <p sl="en">membro della Commissione. – Signor Presidente, mi concentrerò solamente su un punto perché ho bisogno di cinque minuti per trattarlo.</p>
      <p sl="en">Nelle scorse settimane e oggi in quest’Aula, molti si sono espressi in favore di una ristrutturazione del debito in Grecia. Sembra una soluzione semplice e pulita. Cionondimeno devo constatare che sembra che quanti propongono una ristrutturazione del debito sovrano ignorino le implicazioni potenzialmente devastanti per la stabilità finanziaria all’interno del paese stesso e nella zona euro in generale, nonché le conseguenze e gli effetti sulla crescita economica e l’occupazione.</p>
      <p sl="en">Riflettiamo su quali potrebbero essere le conseguenze della ristrutturazione del debito. Ovviamente stiamo parlando di una situazione che si oppone alla realtà, al pari di quanti la propongono, ma conosciamo le dinamiche di impatto sulla stabilità finanziaria e sull’attività economica abbastanza bene da prevedere quale sarà lo scenario più probabile. La situazione si evolverà molto probabilmente come segue.</p>
      <p sl="en">Gli obbligazionisti, ovvero le famiglie con i loro strumenti di risparmio come nel caso della pensione, ma anche gli investitori istituzionali come i fondi pensione e le compagnie assicurative, subirebbero un notevole contraccolpo. Le banche stesse dovrebbero farsi carico dei costi. Dai test di resistenza dello scorso anno, abbiamo appreso che le banche greche possiedono titoli di Stato greci per un valore di 48 miliardi di euro. Cosa accadrebbe? Una ristrutturazione dei titoli di Stato comprometterebbe seriamente la base di capitale. Ad esempio, persino un haircut pari al 30 per cento porterebbe ad una sottocapitalizzazione di buona parte del sistema bancario, mentre arrivando al 50 per cento, come auspicato da molti, si determinerebbe l’insolvenza di gran parte del sistema bancario greco.</p>
      <p sl="en">Pertanto, una ristrutturazione del debito in Grecia comporterebbe gravi conseguenze sulla solidità del sistema bancario in Grecia e su ogni banca esposta ai titoli di Stato greci.</p>
      <p sl="en">Ebbene, io non amo particolarmente le banche, né tanto meno è mio compito salvarle, ma di fatto una crisi bancaria di queste proporzioni determinerebbe una notevole contrazione del credito. Non parliamo di una realtà virtuale, ma di un risultato molto probabile. Una notevole contrazione del credito. Oltretutto, tramite azioni di rating, il bacino accessorio a disposizione delle banche greche verrebbe verosimilmente esaurito, si prosciugherebbe. Una grave contrazione del credito, possibili assedi alle banche, congelamento dei depositi e/o controlli dei capitali potrebbero essere alcune delle conseguenze. Quello che è certo è che la contrazione dell’economia non avrebbe precedenti in Grecia.</p>
      <p sl="en">Vorrei ricordare che il PIL dell’Argentina si è praticamente dimezzato nel corso di cinque anni. Un risultato analogo aiuterebbe forse la Grecia o l’Europa? Ne dubito. Anche un haircut del 50 per cento non ridurrebbe l’indice di indebitamento al di sotto del 100 per cento del PIL, ipotizzando che i creditori internazionali, come gli Stati membri della zona euro o il FMI vengano esclusi da questo taglio.</p>
      <p sl="en">La Grecia ha ancora un ampio disavanzo fiscale da finanziare. Chi sarebbe disposto a concedere un prestito alla Grecia il giorno dopo che ha cancellato il 70, 50 o 30 per cento del patrimonio finanziario dei precedenti investitori? Chi sarebbe un domani pronto a prestare denaro alla Grecia?</p>
      <p sl="en">La ristrutturazione del debito bloccherebbe l’accesso della Grecia ai mercati finanziari per molto tempo, mentre l’obiettivo del programma UE/FMI è un ritorno relativamente rapido ai mercati al fine di finanziare il debito sovrano della Grecia. In tal modo i contribuenti europei non dovranno garantire prestiti a questo scopo. È questo l’obiettivo che ci siamo prefissati.</p>
      <p sl="en">Vorrei ricordarvi che, in ultima analisi, la solvibilità fiscale richiede prima una stabilizzazione e in seguito una riduzione del rapporto debito pubblico/PIL, ovvero il raggiungimento di un’eccedenza strutturale primaria e di un livello di stabilizzazione del debito.</p>
      <p sl="en">La Grecia vive ancora al di sopra delle proprie possibilità e, pertanto deve cominciare a guadagnare più di quanto consuma ed essere in grado di pagare i tassi di interesse sul proprio debito.</p>
      <p sl="en">Questo è il primo surplus strutturale di cui ha bisogno la Grecia e la ristrutturazione del debito non risolverebbe questo elemento centrale. Pertanto, alla fin fine, i principali fattori determinanti per la solvibilità della Grecia sono di natura politica e sociale, ovvero un coerente rigore che permetta di mantenere l’avanzo primario stabile ad un livello alto, pari a circa il 5 per cento del PIL per un lungo periodo di tempo.</p>
      <p sl="en">Esistono già molti esempi. Il Belgio ci è riuscito negli anni 90 per circa un decennio. Oltretutto, sei Stati membri sono stati in grado di mantenere un avanzo primario superiore al 4 per cento per almeno 4 anni, quindi non è impossibile. Di certo è molto impegnativo, ma è già stato fatto e sarà possibile anche per la Grecia se vi sarà la giusta volontà e unità politica nel paese. Questo è l’unico modo per la Grecia di evitare alternative molto peggiori.</p>
      <p sl="en">Ci troviamo ad un difficile crocevia per quanto riguarda il futuro dell’Europa. Questa discussione riguarda la crisi del debito sovrano e lo sapete bene. Devo ammettere di essere seriamente preoccupato circa la divergenza tra i dibattiti politici nazionali di cui abbiamo sentito parlare recentemente, il che si rispecchia anche in seno a quest’Aula. Si avverte una certa stanchezza politica nell’Europa centrale e settentrionale rispetto al sostegno dei paesi in difficoltà mentre nell’Europa meridionale si riscontra una certa stanchezza dovuta all’applicazione delle necessarie riforme. Dobbiamo trovare insieme l’energia per sconfiggere questa fatica e costruire ponti per superare le divergenze, in modo da salvare l’Europa. È inoltre necessario prendere le decisioni necessarie per evitare un’ulteriore crisi, anche peggiore, e per permettere all’intera Europa di riprendersi dalla crisi finanziaria estremamente grave che abbiamo vissuto negli ultimi anni.</p>
    </intervention>
    <intervention id="3-610-000" speaker_id="photo_generic" name="András Kármán" is_mep="True" mode="spoken">
      <p sl="hu">Presidente in carica del Consiglio. – Signor Presidente, onorevoli deputati, desidero soffermarmi brevemente su due filoni di pensiero. Sebbene la crisi del sistema bancario abbia indubbiamente contribuito in maniera decisiva alla nascita dei problemi economici che ci troviamo ad affrontare oggi, sarebbe sbagliato non riconoscere che la maggior parte delle difficoltà si erano manifestate prima della crisi a causa della mancanza di disciplina fiscale in molti paesi, di una politica economica incapace di potenziare la competitività e dal mancato coordinamento delle politiche economiche europee.</p>
      <p sl="hu">È pertanto evidente come sia necessaria una risposta europea esaustiva, di cui due elementi fondanti, che sono anche priorità assolute della Presidenza ungherese, sono il semestre europeo e l’attuazione della riforma della governance economica.</p>
      <p sl="hu">La realizzazione di entrambe queste priorità è diventato un elemento importante e decisivo. Per quanto riguarda il semestre europeo, ci impegniamo a raggiungere una conclusione di questo progetto nel rispetto dei tempi e con esito positivo. È previsto che i programmi di stabilità e di convergenza degli Stati membri e i programmi nazionali di riforma vengano discussi in giugno in occasione dell’incontro Ecofin e mi auguro che, finalmente, questi programmi potranno comportare una svolta reale nelle politiche fiscali ed economiche di ogni Stato membro.</p>
      <p sl="hu">In seno al trilogo proseguono con grande solerzia i lavori su un pacchetto di sei proposte. Al riguardo la Presidenza ungherese renderà noti i punti più importanti delle proposte del Parlamento in occasione dell’incontro dei ministri delle finanze previsto per la prossima settimana e, nel corso di questa discussione, chiederemo un mandato da parte del Consiglio per raggiungere quanto prima, già in giugno, un buon esito per la stipula dell’accordo circa le sei proposte legislative.</p>
      <p sl="hu">È necessario un atteggiamento responsabile e flessibile sia da parte del Consiglio che del Parlamento e sono fermamente convinto che, alla luce della situazione odierna, l’accordo lancerebbe un messaggio marcatamente positivo anche ai mercati. Oltretutto darebbe dimostrazione della capacità delle istituzioni europee di cooperare in modo responsabile e senza ritardi, quando l’Europa ne ha bisogno.</p>
      <p sl="hu">Per quanto riguarda il programma portoghese e i tre programmi di adeguamento più in generale, innanzi tutto desidero esprimere il mio apprezzamento circa l’accordo parlamentare sulla politica finanziaria. Sappiamo tutti che questo aspetto è estremamente importante per il funzionamento del Fondo europeo per la stabilità finanziaria. Al contempo, desidero sottolineare come emerga chiaramente, anche nel programma di politica economica per il Portogallo stilato dalla troika, che i programmi pensati per la Grecia, l’Irlanda e il Portogallo tengono conto delle caratteristiche di ogni paese e non sono in alcun modo fissi.</p>
      <p sl="hu">Per la Grecia, l’enfasi è posta sulla riorganizzazione del bilancio. Per l’Irlanda, l’elemento principale può essere considerato il consolidamento del sistema bancario. Adesso, per il Portogallo, le parti essenziali sono probabilmente le riforme strutturali e le riforme del mercato del lavoro e del mercato dei prodotti primari. Come sappiamo tutti, nel caso del Portogallo, è estremamente importante collocare l’economia in un percorso di crescita maggiore nel medio termine e stimolare la competitività.</p>
      <p sl="hu">Ritengo che, sebbene sia necessario un notevole impegno da parte degli Stati membri per attuare i programmi di politica economica relativi ai contratti di credito, al contempo, questa rappresenta anche un’opportunità di fronteggiare problemi strutturali di vecchia data e di trovarvi soluzioni e risposte in tempi brevi in modo da ottenere, nel medio termine, una crescita maggiore e sostenibile all’interno di questi paesi.</p>
    </intervention>
    <intervention id="3-611-000" speaker_id="28576" is_mep="True" mode="spoken" role="Presidente" name="Stavros LAMBRINIDIS" nationality="Greece" birth_date="06-02-1962" birth_place="Athina" p_group="Group of the Progressive Alliance of Socialists and Democrats in the European Parliament" m_state="GR">
      <p sl="unknown">La discussione è chiusa.</p>
      <p sl="unknown">Dichiarazioni scritte (articolo 149 del regolamento)</p>
    </intervention>
    <intervention id="3-614-000" speaker_id="96856" name="George Sabin CUTAȘ" is_mep="True" mode="written" nationality="Romania" birth_date="23-02-1968" birth_place="Bacău" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">L’euro sta attraversando una fase di deprezzamento in un momento in cui si parla dell’esigenza della Grecia di ricevere un secondo prestito da parte dell’Unione europea. Ci chiediamo se la situazione in Grecia e in altri Stati europei in difficoltà non sia forse il risultato delle azioni intraprese dagli speculatori finanziari, sulla base della tattica divide et impera . Di recente il Portogallo è diventato il terzo Stato ad aver bisogno di richiedere un prestito all’Unione europea. Gli speculatori finanziari si sono dimenticati del problema delle banche, che è stato difficile salvare, e si stanno concentrando sugli Stati europei in difficoltà. Il rating basso sul dubito pubblico ha reso pertanto impossibile ottenere dei prestiti e ripagare il debito. Ritengo che sia necessaria un’agenzia europea di rating del credito, che si allontani dalla speculazione finanziaria. D’altro canto, è essenziale emettere degli eurobond al fine di dimostrare la volontà di salvare l’euro.</p>
    </intervention>
    <intervention id="3-613-000" speaker_id="96706" name="João FERREIRA" is_mep="True" mode="written" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">La questione del debito, in considerazione della sua portata e dei vincoli ad essa associati, non è un problema che si limita a paesi quali il Portogallo, ma rappresenta un elemento centrale della violenta offensiva sociale, economica, politica e ideologica in corso, le cui vere cause sono oscure. L’espressione più recente di detta offensiva è l’intervento illecito in Portogallo della troika composta dal Fondo monetario internazionale, dalla Commissione europea e dalla Banca centrale europea. Si tratta di un’estorsione insopportabile delle risorse nazionali dei lavoratori e cittadini portoghesi che finiscono nelle tasche del capitale finanziario. L’UE, rivelando in tal modo la propria natura ed i propri obiettivi, riveste il ruolo di mediatore in questo processo di estorsione, creando al contempo le condizioni istituzionali affinché venga realizzato e approfondito. Il processo di intervento esterno in corso lo rivela manifestamente. Include gli elementi fondamentali delle misure antisociali attuate in altri paesi, come la Grecia e l’Irlanda, oltre a quelli compresi nel Patto euro plus imposto dalle autorità europee. Una volta in vigore, aggraverà la situazione nazionale, peggiorando la recessione economica, la disoccupazione, la povertà, l’iniquità sociale e la dipendenza nazionale. Una volta attuato, questo programma di reale sottomissione, come dimostrato dalla situazione in altri paesi, peggiorerà le condizioni che si suppone abbiano dato origine a questo intervento; in altre parole, le difficoltà nel gestire i costi crescenti e insostenibili del debito pubblico.</p>
    </intervention>
    <intervention id="3-612-000" speaker_id="1164" name="Bruno GOLLNISCH" is_mep="True" mode="written" nationality="France" birth_date="28-01-1950" birth_place="Neuilly-sur-Seine" p_group="Non" m_state="FR">
      <p sl="fr">La causa della crisi del debito sovrano è la speculazione sull’indebitamento degli Stati membri che sono accorsi al salvataggio del settore bancario, che è direttamente responsabile della profonda crisi che stiamo attraversando. Il settore bancario si è scrollato di dosso tutte le proprie responsabilità, specialmente quelle finanziarie, e sta registrando profitti record, mentre viene chiesto ai contribuenti e i lavoratori europei di stringere i denti. Per quanto riguarda i mercati sacrosanti, adesso sono loro a dettare il ritmo. La Commissione e i governi hanno un’unica ossessione: rassicurarli. L’intero finesettimana scorso è stato caratterizzato da informazioni scorrette circa la ristrutturazione del debito e l’abbandono dell’euro da parte della Grecia: indiscrezioni diffuse da quanti hanno scommesso miliardi su un fallimento che stanno essi stessi cercando di determinare. La ristrutturazione del debito pare sarebbe una catastrofe, per gli investitori privati. Al contempo, è stato annunciato che la Banque Nationale de Paris (BNP), ad esempio, perderebbe molto meno di 6 miliardi di euro dei profitti previsti per questo anno e che, senza gli esorbitanti tassi di interesse, il disavanzo della Grecia ammonterebbe all’1,5 per cento del PIL e non all’8 per cento. Gli speculatori si stanno rimpinzando con i soldi dei contribuenti e sono chiaramente intenzionati a dissanguarli. È giunto il momento di porre fine a questo meccanismo nocivo.</p>
    </intervention>
    <intervention id="3-614-500" speaker_id="97016" name="Angelika WERTHMANN" is_mep="True" mode="written" nationality="Austria" birth_date="07-11-1963" birth_place="Schwarzach" p_group="Non" m_state="AT">
      <p sl="de">Una cosa ci è chiara. Gli effetti della crisi economica e finanziaria sono ancora avvertiti ovunque e implicano una serie di problemi. È evidente che l’UE debba rispondere alla crisi. Ho una serie di considerazioni sui test di resistenza condotti sulle banche. Sono state esaminate 91 grandi banche europee e 7 prove sono risultate negative. Desidero muovere sostanzialmente una critica in questo ambito, ovvero che non sono state valutate le conseguenze della bancarotta di un paese, che rimane una possibilità per Stati quali la Grecia, l’Irlanda e il Portogallo. Gli stress test più recenti si sono concentrati sul mero coefficiente di capitale, ma sarebbe stato opportuno includere anche il criterio della liquidità. È evidente che questi risultati dovranno essere pubblicati in modo da raggiungere il livello di trasparenza richiesto.</p>
    </intervention>
  </section>
  <section id="creitem36" title="14. Efficienza delle agenzie europee in relazione all'occupazione, alle condizioni lavorative e alla formazione (discussione)">
    <intervention id="3-616-000" speaker_id="28576" is_mep="True" mode="spoken" role="Presidente" name="Stavros LAMBRINIDIS" nationality="Greece" birth_date="06-02-1962" birth_place="Athina" p_group="Group of the Progressive Alliance of Socialists and Democrats in the European Parliament" m_state="GR">
      <p sl="unknown">L’ordine del giorno reca la dichiarazione della Commissione sull’efficienza delle agenzie europee in relazione all’occupazione, alle condizioni lavorative e alla formazione.</p>
    </intervention>
    <intervention id="3-617-000" speaker_id="photo_generic" name="László Andor" is_mep="True" mode="spoken">
      <p sl="en">membro della Commissione. – Signor Presidente, desidero ringraziare l’Aula per aver iscritto all’ordine del giorno la questione delle agenzie europee.</p>
      <p sl="en">La Commissione attribuisce grande importanza al buon funzionamento delle agenzie dell’Unione europea, che in parte dipende dagli accordi in materia di governance che si applicano a tutte le agenzie. Come è noto, al momento il funzionamento e la governance delle agenzie sono oggetto di discussione del gruppo di lavoro interistituzionale che coinvolge Commissione, Parlamento e Consiglio; il dibattito verte, tra le altre cose, sulla valutazione delle diverse agenzie condotta dalla Commissione nel 2009. È certamente giunto il momento di concepire un nuovo approccio globale nei confronti delle agenzie dell’UE al fine di migliorarne la coerenza, l’efficacia, la responsabilità e la trasparenza generali.</p>
      <p sl="en">Il fine ultimo del gruppo di lavoro interistituzionale è di arrivare, grazie a un approccio graduale, a un accordo generale tra le tre istituzioni dell’Unione europea in merito alle diverse tematiche in questione. Auspichiamo si possa raggiungere tale obiettivo entro la fine di quest’anno o agli inizi del prossimo. Sino ad oggi la cooperazione con il Parlamento si è dimostrata estremamente positiva e confidiamo nel suo sostegno per le prossime fasi.</p>
      <p sl="en">È noto che le agenzie dell’UE sono organismi giuridicamente autonomi, le cui regole di governance sono stabilite dai regolamenti in materia di finanziamenti. In linea di massima, le agenzie sono dirette da un consiglio di amministrazione i cui membri possono variare in base alla natura stessa dell’agenzia. Ad esempio, tre delle agenzie che operano nel campo dell’occupazione e dell’istruzione (Eurofound, OSHA e Cedefop) presentano organi direttivi a carattere tripartito con rappresentanti dell’industria, degli Stati membri e della Commissione.</p>
      <p sl="en">Tengo ad assicurarvi che il Parlamento ha accesso a un gran numero di informazioni, sia di dati accessibili al pubblico, sia perché il Parlamento (in quanto parte dell’autorità di bilancio) organizza audizioni con i direttori delle varie agenzie sui programmi di lavoro annuali e sulla procedura di discarico per l’esecuzione del bilancio in seno alla commissione per l’occupazione e gli affari sociali.</p>
      <p sl="en">Ciascuna agenzia (Eurofound, OSHA, Cedefop e la Fondazione europea per la formazione professionale) ha un ruolo specifico da svolgere. Ad esempio, la Fondazione europea per la formazione professionale e il Cedefop, benché si occupino entrambi di istruzione e formazione professionale, operano in ambiti differenti da un punto di vista geografico. Oltre ad avere obiettivi diversi, la prima svolge la propria attività fuori dall'Unione europea, mentre il secondo entro i confini dell'UE. La Fondazione europea per la formazione professionale assiste essenzialmente i paesi vicini all’Unione grazie a riforme riguardanti i sistemi di istruzione e formazione, mentre il Cedefop promuove la raccolta di informazioni e la ricerca in materia di politiche di formazione professionale degli Stati membri. La Commissione intende garantire sinergie tra le due agenzie, in particolare grazie a scambi di informazioni, programmi di lavoro comuni, organizzazione congiunta di conferenze, seminari e progetti bilaterali.</p>
    </intervention>
    <intervention id="3-618-000" speaker_id="28220" name="Ingeborg GRÄSSLE" is_mep="True" mode="spoken" nationality="Germany" birth_date="02-03-1961" birth_place="Heidenheim" p_group="Group of the European People's Party (Christian Democrats)" m_state="DE">
      <p sl="de">a nome del gruppo PPE. – Signor Presidente, Commissario Andor, onorevoli colleghi, innanzi tutto desidero esprimere un caloroso benvenuto ai membri della Christlich Demokratische Union Deutschlands (CDU, l’unione cristiano-democratica tedesca) dall’assemblea della circoscrizione di Wesel che sono qui con noi oggi. Accogliamo con piacere il ringraziamento del Commissario Andor in merito alla nostra collaborazione sul tema delle agenzie. È tuttavia triste e deplorevole che il rappresentante del Consiglio abbia nuovamente abbandonato l’Aula; gli scarsi progressi in seno al gruppo di lavoro interistituzionale sulla questione delle agenzie sono infatti principalmente imputabili al Consiglio, il quale non mostra il dovuto impegno al fine di progredire in questo campo. Desidero perciò ribadire che i nostri obiettivi sono in linea con quelli della Commissione.</p>
      <p sl="de">Dobbiamo intervenire sulle agenzie con maggiore forza. Le considerazioni relative alle quattro agenzie in esame riflettono i problemi fondamentali riguardanti tutte le altre agenzie, ovvero la sovrapposizione di competenze che esiste, ad esempio, tra l’Agenzia europea per la sicurezza e la salute sul lavoro (OSHA) e la Fondazione europea per il miglioramento delle condizioni di vita e di lavoro (Eurofound) o ancora tra l’Agenzia per la sicurezza marittima (EMSA), l’Agenzia ferroviaria europea (ERA) e l’Agenzia europea per la sicurezza aerea (AESA). Sussiste inoltre una significativa sovrapposizione di competenze tra la Fondazione europea per la formazione professionale (ETF) e il Centro europeo per lo sviluppo della formazione professionale (Cedefop). Dati i problemi finanziari dell’Unione europea, per quale motivo non siamo in grado di adottare misure decisive sulla questione, raggruppando quelle agenzie le cui responsabilità sono estremamente simili, quali le due agenzie competenti per la formazione professionale rispettivamente entro i confini europei e fuori dall’Europa?</p>
      <p sl="de">A sostegno di tale posizione vi è un gran numero di ottime ragioni, quali i problemi legati alla dimensione delle agenzie, e quindi alla loro efficienza, o la presenza di consigli di amministrazione più numerosi del personale dell’agenzia stessa. Tutto ciò nuoce alla reputazione dell’Unione europea in quanto chi analizza la questione non riesce a credere che una simile situazione esista davvero. È inoltre di estrema importanza osservare che alcune agenzie non hanno raggiunto la massa critica necessaria a operare in maniera efficiente. Il Parlamento ha inoltre permesso finanziamenti troppo generosi e un numero eccessivo di personale. In alcune agenzie, ad esempio l’OSHA, si è registrato un aumento del bilancio del 105 per cento e un incremento del personale del 69 per cento nell’arco di dieci anni. Per quanto riguarda Eurofound, si osserva un aumento del 39 per cento e del 46 per cento, rispettivamente a livello di bilancio e di personale. Alla luce di questi dati, invito caldamente gli onorevoli colleghi a considerare alcuni cambiamenti in occasione della prossima discussione in materia di bilancio.</p>
      <a text="(L'oratore accetta di rispondere a un'interrogazione presentata con la procedura del cartellino blu ai sensi dell'articolo 149, paragrafo 8)"/>
    </intervention>
    <intervention id="3-619-000" speaker_id="96925" name="Sylvana RAPTI" is_mep="True" mode="spoken" nationality="Greece" birth_date="10-11-1958" birth_place="Kerkyra" p_group="Group of the Progressive Alliance of Socialists and Democrats in the European Parliament" m_state="GR">
      <p sl="el">Signor Presidente, nell’intervento precedente è stata menzionata la sovrapposizione di compiti e settori di competenza tra la Fondazione europea per il miglioramento delle condizioni di vita e di lavoro, a Dublino, e il Centro europeo per lo sviluppo della formazione professionale con sede a Salonicco, in Grecia. Se non erro, entrambe le organizzazioni sono state fondate nel 1975. La mia domanda è quindi la seguente: è possibile che due organizzazioni siano state istituite nel medesimo anno e con lo stesso obiettivo?</p>
    </intervention>
    <intervention id="3-620-000" speaker_id="28220" name="Ingeborg GRÄSSLE" is_mep="True" mode="spoken" nationality="Germany" birth_date="02-03-1961" birth_place="Heidenheim" p_group="Group of the European People's Party (Christian Democrats)" m_state="DE">
      <p sl="de">Signor Presidente, onorevole Rapti, è certamente possibile, in quanto nel tempo gli effettivi ambiti di lavoro di tali agenzie si sono sovrapposti. In ogni caso, tengo a precisare che non sono la prima a far notare questa situazione, dato che la questione è stata evidenziata anche da uno studio della Commissione ed anche i sondaggi condotti sui fruitori dei servizi delle agenzie contengono numerosi riferimenti a simili interferenze. Ho tratto le mie informazioni da queste fonti e sarò felice di mettere a disposizione il materiale a chi sarà interessato.</p>
    </intervention>
    <intervention id="3-621-000" speaker_id="4337" name="Alejandro CERCAS" is_mep="True" mode="spoken" nationality="Spain" birth_date="25-05-1949" birth_place="Ibahernando " p_group="Group of the Progressive Alliance of Socialists and Democrats in the European Parliament" m_state="ES">
      <p sl="es">a nome del gruppo S&amp;D. – Signor Presidente, signor Commissario, negli ultimi anni ho seguito da vicino l’attività delle agenzie, in particolare quella di Bilbao e Dublino, e considero il loro operato degno di nota ed estremamente efficiente in termini di costi e benefici, nonché trasparente e, senza alcun dubbio, caratterizzato da una stretta collaborazione con il Parlamento.</p>
      <p sl="es">Per questo sono sorpreso dai dubbi sollevati in merito alla loro effettiva utilità e al loro operato e trovo scandaloso che, come al solito, alcuni deputati abbiano una visione troppo legata alla logica dei conti anziché politica. Riconosco l’importanza delle valutazioni economiche (è certamente essenziale essere a conoscenza dei costi), ma si devono valutare anche i benefici. Ad esempio, è importante conoscere i costi destinati alla prevenzione degli incidenti sul lavoro, ma anche quelli connessi a una mancata predisposizione delle misure necessarie a evitare gli infortuni; occorre considerare i costi per la formazione, ma anche le spese dovute all’assenza di formazione o alla mancata previsione degli aggiornamenti necessari a lavoratori e industrie.</p>
      <p sl="es">Signor Commissario, credo che questa non sia una questione di agenzie, quanto piuttosto di forti perplessità che alcuni vostri membri nutrono nei confronti dell’Europa. Come Ulisse nel suo viaggio di ritorno verso Itaca, non bisogna ascoltare il canto delle sirene che vogliono attirare la nave dell’Europa verso gli scogli per farla affondare.</p>
    </intervention>
    <intervention id="3-622-000" speaker_id="4516" name="Roger HELMER" is_mep="True" mode="spoken" nationality="United Kingdom" birth_date="25-01-1944" birth_place="London" p_group="Europe of Freedom and Direct Democracy Group" m_state="GB">
      <p sl="en">a nome del gruppo ECR. – Signor Presidente, il gruppo ECR chiede un controllo più efficace del bilancio dell’UE. A nome dei contribuenti, chiediamo un valore aggiunto reale in cambio del denaro speso a livello di Unione europea. Soprattutto in tempi di ristrettezze economiche, ci attendiamo un approccio più rigoroso nei confronti della spesa generale, il che non significa spendere di più, ma spendere meglio.</p>
      <p sl="en">Applicando tale logica alla commissione per l’occupazione e gli affari sociali, mi domando quale sia il livello di efficienza delle quattro agenzie in questione: Eurofound, ETF, OSHA e Cedefop. Di recente, ho visitato di persona l’ETF con sede a Torino e in quell’occasione ho partecipato anche a una presentazione relativa al Cedefop. Vi è senza dubbio, come già sottolineato negli interventi precedenti, una considerevole sovrapposizione tra i rispettivi programmi e credo che sarebbe utile unificarle almeno a livello direttivo e amministrativo.</p>
      <p sl="en">Desidero pertanto porre i seguenti interrogativi. In primo luogo, l’attività delle agenzie è valutata in base a criteri di efficienza e prestazione stabiliti dalla Commissione? In caso affermativo, è possibile prenderne visione? In secondo luogo, può la Commissione presentare al Parlamento un’analisi delle prestazioni delle agenzie? In considerazione dell’enorme sovrapposizione delle loro funzioni, la Commissione ha considerato un eventuale accorpamento? Abbiamo inoltre menzionato le sinergie: desideriamo toccarle con mano. Infine, chi definisce gli obiettivi e le strategie di tali agenzie? È possibile esaminarli? In linea di massima, sembra esistere una notevole sovrapposizione tra le relazioni in materia di occupazione elaborate dalle agenzie e quelle stilate dalla Commissione e dal Dipartimento delle politiche generali del Parlamento europeo. Questi doppioni valgono davvero la pena di esistere?</p>
    </intervention>
    <intervention id="3-623-000" speaker_id="96981" name="Franz OBERMAYR" is_mep="True" mode="spoken" nationality="Austria" birth_date="25-05-1952" p_group="Non" m_state="AT">
      <p sl="de">Signor Presidente, l’Unione europea possiede ben quattro agenzie nel campo dell'occupazione, delle condizioni di lavoro e della formazione professionale, ovvero la Fondazione europea per il miglioramento delle condizioni di vita e di lavoro (Eurofound), la Fondazione europea per la formazione professionale (ETF), l’Agenzia europea per la sicurezza e la salute sul lavoro (OSHA) e il Centro europeo per lo sviluppo della formazione professionale (Cedefop), con un bilancio annuale che si aggira tra i 15 e i 20 milioni di euro. Guardando i siti web di queste agenzie, ho notato che viene assegnata particolare attenzione ad attività quali un concorso di fotografia sul tema della prevenzione dei rischi, una gara alla ricerca di soluzioni pratiche (sempre che ve ne siano) e l’organizzazione congiunta della Giornata europea della solidarietà intergenerazionale. Si tratta di attività importanti, nessuna delle quali, tuttavia, sembra portare a risultati concreti.</p>
      <p sl="de">Per quanto riguarda i settori interessati da una sovrapposizione di competenze, simili interferenze non sussistono solo tra le agenzie, ma anche tra queste ultime e le direzioni generali della Commissione, i dipartimenti del Parlamento e gli organismi nazionali. Occorre assolutamente porre fine a questa situazione. Si devono evitare tutti gli sforzi doppi unendo le agenzie. Le agenzie inefficienti devono cessare la loro attività perché i contribuenti non capiranno di certo il motivo per il quale si sperperano milioni di euro in concorsi di fotografia in questo proliferare di agenzie.</p>
    </intervention>
    <intervention id="3-624-000" speaker_id="4412" name="Véronique MATHIEU HOUILLON" is_mep="True" mode="spoken" nationality="France" birth_date="28-10-1955" birth_place="Nancy" p_group="Group of the European People's Party (Christian Democrats)" m_state="FR">
      <p sl="fr">Signor Presidente, le sinergie tra queste agenzie ci portano a considerare le loro finalità in maniera più approfondita. Se da un lato gli obiettivi sono stati chiaramente stabiliti, il discarico di bilancio ci lascia perplessi per quanto riguarda la loro efficacia.</p>
      <p sl="fr">Il revisore esterno ha puntato il dito contro una programmazione di bilancio debole, la mancanza di un legame chiaro tra obiettivi e risorse di bilancio così come contro riporti e annullamenti di stanziamenti considerevoli. Prendendo come esempio Eurofound, la Corte dei conti riferisce nella relazione del 2009 che nel bilancio della Fondazione non figura una linea specifica per i vari programmi finanziati da entrate con destinazione mirata.</p>
      <p sl="fr">A mio avviso, il problema nasce dal fatto che non abbiamo più la certezza di come vengono effettivamente impiegati i contributi dell'UE prima dell’esame del bilancio delle agenzie due anni più tardi. Le debolezze nella programmazione di bilancio non offrono quindi la garanzia di un preciso valore di queste quattro agenzie.</p>
      <p sl="fr">In risposta a questa situazione, possiamo pensare a un più efficace coordinamento delle loro attività, ad esempio valutando il raggruppamento delle quattro agenzie sotto un unico consiglio di amministrazione. Il gruppo di lavoro interistituzionale si è occupato di questioni questi temi per diversi anni: che risposta ci può fornire al riguardo?</p>
    </intervention>
    <intervention id="3-625-000" speaker_id="96925" name="Sylvana RAPTI" is_mep="True" mode="spoken" nationality="Greece" birth_date="10-11-1958" birth_place="Kerkyra" p_group="Group of the Progressive Alliance of Socialists and Democrats in the European Parliament" m_state="GR">
      <p sl="el">Signor Presidente, sono lieto di poter rispondere a questa domanda poiché apprezzo le valutazioni e il controllo, così come gli studi che forniscono dati in grado di aiutarci a svolgere il nostro lavoro in seno alle istituzioni europee in maniera più efficace a beneficio dei cittadini europei. Per quale motivo, se per ogni minima sciocchezza viene chiesta una valutazione di impatto, si ha un problema con queste due agenzie che conducono studi e ricerche nel campo dell’occupazione, dell'istruzione e della formazione dal 1975? Bella domanda; peccato che il suo obiettivo non sia economico o finanziario, bensì politico. È una domanda ricorrente, che ritorna sotto diverse forme e per varie ragioni, e il fatto che sia riemersa proprio ora, in un momento di crisi per l'Europa e di estrema difficoltà per i lavoratori e l'istruzione, dimostra il suo vero fine. Abbiamo scoperto come colpire e ora schiaffeggiamo tutti coloro che sono a portata di mano. La Grecia si trova in difficoltà? Allora attacchiamo il Centro europeo per lo sviluppo della formazione professionale semplicemente perché ha sede a Salonicco, benché sia stato fondato più di trent'anni fa. Quello che sto cercando di dire è che non dobbiamo confonderci tra sovrapposizioni di competenze e cooperazione, in particolare quella necessaria a sistemare la difficile situazione europea.</p>
    </intervention>
    <intervention id="3-626-000" speaker_id="4440" name="Anne E. JENSEN" is_mep="True" mode="spoken" nationality="Denmark" birth_date="17-08-1951" birth_place="Kalundborg" p_group="Group of the Alliance of Liberals and Democrats for Europe" m_state="DK">
      <p sl="da">Signor Presidente, conosco a fondo queste agenzie e per diversi anni ho seguito la loro attività da vicino. Credo che la questione meriti di essere trattata con una maggiore apertura mentale. Non si tratta semplicemente di una sovrapposizione di competenze e, se tali agenzie fossero messe in condizione di collaborare più strettamente, nascerebbero certamente sinergie così come l’opportunità di produrre un lavoro di maggiore qualità. La nostra collega greca, l’onorevole Rapti, ha fatto riferimento ad allusioni politiche che potrebbero essere alla base della volontà di raggruppare le agenzie, aggiungendo che non si dovrebbe interferire con le agenzie in Grecia. Il fatto che tali organismi siano geograficamente sparsi per l’Europa non deve rappresentare una barriera alla realizzazione di un sistema efficiente. La cosa più importante è che producano risultati e raggiungano gli obiettivi stabiliti nel modo più economico ed efficiente possibile. È questo l’obiettivo da raggiungere, Commissario Andor. La invito perciò a considerare la questione da altri punti di vista.</p>
    </intervention>
    <intervention id="3-627-000" speaker_id="96801" name="Tomasz Piotr PORĘBA" is_mep="True" mode="spoken" nationality="Poland" m_state="PL">
      <p sl="pl">Signor Presidente, considerata la crisi economica che sta colpendo l'Europa, le agenzie che si occupano di questioni legate al lavoro svolgono un ruolo chiave. Vale quindi la pena di esaminare più nel dettaglio l’efficienza delle misure adottate dalle agenzie. Non vi è alcun dubbio sul ruolo di sostegno che tali organismi dovrebbero svolgere per aiutare i cittadini europei ad acquisire le competenze necessarie per affrontare un mercato del lavoro in rapido cambiamento e sempre più competitivo. Occorre intraprendere misure che mirino innanzi tutto a una maggiore flessibilità del mercato del lavoro europeo, ad esempio grazie al riconoscimento reciproco dei titoli di studio dei lavoratori in tutti gli Stati membri. In secondo luogo, le agenzie dovrebbero svolgere un ruolo attivo nella creazione di programmi che tengano conto delle sfide economiche e sociali che l'Unione europea deve affrontare, ivi inclusi la sfida demografica e il sovraccarico del sistema pensionistico. In terzo luogo, è necessario svolgere attività di ricerca al fine di identificare i veri problemi relativi al mercato del lavoro europeo. In conclusione, è auspicabile che le misure adottate dalle agenzie che si occupano delle questioni legate all’occupazione mirino principalmente ad aiutare i cittadini dell’Unione europea dinanzi a una crisi non solo economica, ma anche demografica.</p>
    </intervention>
    <intervention id="3-628-000" speaker_id="96831" name="Jutta STEINRUCK" is_mep="True" mode="spoken" nationality="Germany" birth_date="01-09-1962" birth_place="Ludwigshafen" p_group="Group of the Progressive Alliance of Socialists and Democrats in the European Parliament" m_state="DE">
      <p sl="de">Signor Presidente, l’autore dell’interrogazione ha abbandonato l'aula durante la discussione e questa decisione mi pare eloquente. Le ragioni e i dubbi espressi in alcuni dei precedenti interventi rivelano ancora una volta una mentalità spiccatamente populista. Ci troviamo nel bel mezzo di una crisi e, come al solito, i risparmi colpiscono i settori che riguardano più da vicino i lavoratori. Ritengo che questo tipo di approccio sia estremamente iniquo.</p>
      <p sl="de">Vorrei parlare brevemente della Fondazione europea per la formazione professionale (ETF), che svolge un ruolo importante grazie alla collaborazione avviata con l’Organizzazione internazionale del lavoro (OIL) nei paesi partner dell'Unione europea. Tale collaborazione permette di esportare il modello sociale europeo nei paesi in fase di adesione e fornisce un sostegno essenziale sviluppando l’istruzione, la formazione professionale e ulteriori programmi educativi, nonché creando posti di lavoro sicuri. Due settimane fa, ho partecipato ad alcuni incontri a Belgrado con insegnanti e formatori dove è stata nuovamente sottolineata l'importanza dell'Agenzia e lo stesso è avvenuto nel corso degli incontri in Turchia. L'ETF svolge un ruolo fondamentale nell’aiutare i paesi in fase di adesione a entrare nel mercato del lavoro dell’Unione europea.</p>
      <p sl="de">Con uno sguardo ancor più lungimirante, anche la Primavera araba è molto importante. Non vogliamo che un numero eccessivo di rifugiati si riversi in Europa e per questo dobbiamo offrire loro il sostegno necessario nei rispettivi paesi d’origine. Occorre garantire l’accesso all’istruzione e aiutare questi paesi a sviluppare programmi di formazione e strutture adeguate per attuarli.</p>
    </intervention>
    <intervention id="3-629-000" speaker_id="101954" name="Jan KOZŁOWSKI" is_mep="True" mode="spoken" nationality="Poland" birth_date="01-01-1946" birth_place="Wałcz" p_group="Group of the European People's Party (Christian Democrats)" m_state="PL">
      <p sl="pl">Signor Presidente, in qualità di relatore ombra della relazione in materia di cooperazione nel settore dell’istruzione e della formazione professionale, ho seguito con particolare interesse le attività del Centro europeo per lo sviluppo della formazione professionale. Adattare la formazione professionale alle esigenze dei cittadini e del mercato del lavoro rappresenta uno dei fattori chiave per aumentare l’occupazione e la competitività dell’Unione europea. Non si deve quindi commettere l’errore di sottostimare il ruolo svolto dal Cedefop.</p>
      <p sl="pl">La relazione 2010 ha confermato le mie convinzioni in merito alla sua efficacia e la conferma arriva anche dall’aumento costante di persone che usufruisce delle sue pubblicazioni o che visita il portale Europass. è essenziale accrescere il coinvolgimento del Cedefop nelle misure strutturali indirizzate alla formazione professionale, introducendo anche un sistema di valutazione dell'efficacia della formazione stessa. Credo inoltre che l’Agenzia disponga di un ottimo potenziale per elaborare un’interessante proposta su questo tema.</p>
    </intervention>
    <intervention id="3-630-000" speaker_id="4466" name="Ilda FIGUEIREDO" is_mep="True" mode="spoken" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Signor Presidente, non sto cercando di mettere in dubbio il lavoro e gli sforzi del personale, degli esperti e degli specialisti delle quattro agenzie che operano nel settore dell’occupazione, delle condizioni di lavoro e della formazione. Sono però certamente necessarie e possibili una maggiore coordinazione e sinergia tra le rispettive attività al fine di renderne più chiari i vantaggi.</p>
      <p sl="pt">Queste agenzie conducono importanti studi che ci permettono una conoscenza più approfondita dei problemi legati alle condizioni lavorative, alla formazione, all’effettiva qualità degli impieghi e persino alla mancanza di democrazia nei luoghi di lavoro. È tuttavia necessario che la Commissione europea adotti azioni mirate per rispondere in modo efficace a simili problemi.</p>
      <p sl="pt">Questa, signor Commissario, è la sfida che vorremmo lanciare alla Commissione europea.</p>
    </intervention>
    <intervention id="3-631-000" speaker_id="96925" name="Sylvana RAPTI" is_mep="True" mode="spoken" nationality="Greece" birth_date="10-11-1958" birth_place="Kerkyra" p_group="Group of the Progressive Alliance of Socialists and Democrats in the European Parliament" m_state="GR">
      <p sl="el">Signor Presidente, non ruberò tempo a nessun altro intervento, ma mi permetto di chiedere la parola per sollevare tre questioni che credo possano essere d’aiuto alla discussione. In primo luogo, vorrei domandare se è stato condotto uno studio in merito al risparmio che avremo qualora queste agenzie cessassero di esistere. Naturalmente la domanda non è indirizzata alla Commissione, ma all'onorevole che, dopo aver presentato l’interrogazione, ha lasciato l'Aula senza aspettare una risposta. In secondo luogo, vorrei sottolineare che l’Organizzazione internazionale del lavoro (OIL) fa ampio uso dei dati forniti dalle quattro agenzie. Infine desidero ricordare all'Aula che il discarico del bilancio relativo alle agenzie è stato approvato ieri, mentre nessun discarico è stato approvato per l'Accademia di polizia con sede nel Regno Unito.</p>
    </intervention>
    <intervention id="3-632-000" speaker_id="28576" is_mep="True" mode="spoken" role="Presidente" name="Stavros LAMBRINIDIS" nationality="Greece" birth_date="06-02-1962" birth_place="Athina" p_group="Group of the Progressive Alliance of Socialists and Democrats in the European Parliament" m_state="GR">
      <p sl="unknown">L’intervento eccezionale che le ho concesso, onorevole Rapti, ha spinto altri deputati a chiedere di intervenire. Abbiamo accumulato già un certo ritardo e, se davvero lo desidera, onorevole Gräßle, mi vedo costretto a darle la parola, ma la prego di non approfittarne per polemizzare con quanto detto negli interventi precedenti. Onorevole Gräßle, desidera la parola per un minuto? Se vuole intervenire per esprimere un'idea rilevante, la invito a procedere.</p>
    </intervention>
    <intervention id="3-633-000" speaker_id="28220" name="Ingeborg GRÄSSLE" is_mep="True" mode="spoken" nationality="Germany" birth_date="02-03-1961" birth_place="Heidenheim" p_group="Group of the European People's Party (Christian Democrats)" m_state="DE">
      <p sl="de">Signor Presidente, se avesse chiarito le conseguenze nel momento stesso in cui l'onorevole Rapti ha preso la parola, avremmo ottenuto maggiori risultati.</p>
      <p sl="de">Onorevole Rapti, questo approccio ci ha condotti esattamente alla situazione attuale e al problema dell’inefficienza delle agenzie che deve essere risolto al più presto. Se si vogliono mantenere le agenzie, allora occorre un cambiamento. Non possiamo lasciare le cose come stanno, vista l'inefficienza delle agenzie e considerando che ogni giorno perdono denaro anziché guadagnarlo.</p>
      <p sl="de">Desidero evidenziare ancora una volta che il finanziamento per le agenzie in questione ammonta a 90 milioni di euro. Si tratta di una cifra considerevole e non sono sicuro che i loro servizi valgano davvero 90 milioni di euro. Vorrei attirare la vostra attenzione su questo punto, lo dobbiamo ai nostri cittadini e ai contribuenti. Ogni giorno sono costretto a giustificarmi nei confronti dei contribuenti tedeschi, cercando di spiegare che in cambio di denaro ottengono benefici. Sono certo che esistono ampi spazi di miglioramento.</p>
    </intervention>
    <intervention id="3-634-000" speaker_id="2307" name="Hubert PIRKER" is_mep="True" mode="spoken" nationality="Austria" birth_date="03-10-1948" birth_place="Gries" p_group="Group of the European People's Party (Christian Democrats)" m_state="AT">
      <p sl="de">Signor Presidente, se consideriamo il proliferare delle agenzie, sembra quasi che l'Europa sia stata colpita da una "sindrome da agenzia". In nessun altro settore esistono ben quattro agenzie che operano in parallelo, ma le attività sono gestite da una sola agenzia. Esaminando la situazione nel suo insieme, sembra che ogni paese voglia ottenere la propria agenzia. Perdonerete le mie parole, ma questa situazione è inaccettabile.</p>
      <p sl="de">Non ci si deve limitare a valutare un eventuale accorpamento delle agenzie, ma occorre anche prendere in considerazione anche i compiti che potrebbero diventare di competenza della Commissione, nonché la reale necessità di alcune agenzie. In altre parole, bisogna iniziare a pensare a quali agenzie potrebbero venire chiuse. Vorrei domandare all’onorevole collega intervenuto due volte nel corso della discussione: dove sono le specifiche misurazioni dell’efficienza? Quanti posti di lavoro sono stati effettivamente creati dalle agenzie? Dove si trova il volume d'affari che giustifica finanziamenti per 90 milioni di euro ogni anno?</p>
      <p sl="de">Quando otterrò le risposte a queste domande, potrò sostenere l’esistenza di questi organismi, ma fino ad allora sarò a favore della loro chiusura.</p>
    </intervention>
    <intervention id="3-635-000" speaker_id="96799" name="Piotr BORYS" is_mep="True" mode="spoken" nationality="Poland" birth_date="11-01-1976" birth_place="Bolesławiec" p_group="Group of the European People's Party (Christian Democrats)" m_state="PL">
      <p sl="pl">Signor Presidente, la possibilità di avvalersi di agenzie che attuano misure efficaci legate al mercato del lavoro e all'occupazione è fondamentale e certamente tali organismi devono essere responsabili dei propri risultati.</p>
      <p sl="pl">Non dimentichiamo che, nell’Unione europea, un cittadino su tre non possiede alcuna qualifica professionale. Le questioni relative al controllo del settore dell’occupazione, del potenziale del mercato del lavoro e della formazione professionale generano un’enorme quantità di dati che non è più possibile analizzare a livello dei singoli Stati membri. Per questo, le agenzie devono continuare ad essere responsabili dell’efficacia del proprio operato, senza dimenticare che i risultati delle loro attività potrebbero ora avere un impatto considerevole sul mercato del lavoro, legando la formazione professionale ai posti di lavoro e alle professioni che tenderanno a scomparire nel futuro dell'Unione europea. Ad oggi, è necessario impiegare un gran numero di lavoratori stranieri per ricoprire ruoli che richiedono competenze professionali specifiche, quali medici e infermieri. Questi sono i problemi che l’Unione europea deve affrontare e di conseguenza le misure adottate dalle agenzie dovrebbero essere apprezzate per la loro efficacia.</p>
    </intervention>
    <intervention id="3-636-000" speaker_id="photo_generic" name="László Andor" is_mep="True" mode="spoken">
      <p sl="en">membro della Commissione. – Signor Presidente, credo sia necessario discutere questioni come questa senza alcun tabù e, nel caso vengano individuati punti deboli o sprechi, è d'obbligo affrontarli.</p>
      <p sl="en">Evitare di distorcere la realtà e di ingigantire le debolezze costituisce tuttavia un punto di forza estremamente importante.</p>
      <p sl="en">È un peccato che alcuni deputati abbiano abbandonato l'aula dopo essere intervenuti, ma desidero comunque rivolgermi a loro in modo particolare. Mi trovo ad esempio in totale disaccordo con l’affermazione secondo la quale queste agenzie svolgerebbero solo attività di pubbliche relazioni e di scarsa rilevanza. Il loro lavoro si concentra su reali attività di analisi ed elaborazione di strategie, incluso lo scambio di esperienze, e costituisce un fondamentale contributo per l’attuazione delle politiche europee riguardanti, nella fattispecie, il settore dell’occupazione e delle questioni sociali.</p>
      <p sl="en">Queste agenzie contribuiscono fattivamente alla realizzazione della strategia Europa 2020 e dei suoi principali obiettivi. Condivido pienamente l’idea (più volte sottolineata nel corso della discussione) che lo sviluppo delle competenze e della formazione professionale rappresenti una delle sfide chiave che l’Europa sta affrontando. La mancanza di competenze è una delle principali cause strutturali di disoccupazione nell’Unione europea e il sostegno delle agenzie è perciò di fondamentale importanza.</p>
      <p sl="en">Non si può tuttavia prescindere da un’analisi concreta dei costi delle agenzie per comprendere se sono giustificati o meno.</p>
      <p sl="en">In linea generale, i programmi di lavoro annuali delle singole agenzie stabiliscono i criteri in materia di efficienza e prestazione e contengono anche un’indicazione di massima di come valutare tali criteri. Il programma di lavoro annuale di un’agenzia necessita dell’approvazione del proprio consiglio di amministrazione prima di essere presentato alla commissione competente del Parlamento europeo. I rappresentanti della Commissione che partecipano ai consigli di amministrazione delle agenzie si impegnano a fondo per garantire criteri di prestazione quantitativa e qualitativa nonché una loro corretta applicazione.</p>
      <p sl="en">Per quanto riguarda le prestazioni, spetta ai rispettivi consigli di amministrazione valutare le agenzie in base ai suddetti criteri. Di norma le agenzie sono sottoposte a periodiche valutazioni esterne che tengono conto dei medesimi indicatori di prestazione.</p>
      <p sl="en">Solitamente le agenzie presentano i risultati delle valutazioni esterne nella relazione annuale dell’attività del consiglio. Essendo parte dell’autorità di bilancio, anche il Parlamento può richiedere alle agenzie di rendere conto del proprio rendimento. Le agenzie sono infine sottoposte alla valutazione della Corte dei conti nel quadro del discarico del bilancio annuale, i cui risultati sono discussi in seno alla commissione per il controllo dei bilanci.</p>
      <p sl="en">I rappresentanti della Commissione nei consigli di amministrazione delle agenzie fanno il possibile per assicurare che le raccomandazioni derivanti dalle valutazioni esterne, così come quelle della Corte dei conti e del Servizio di audit interno alla Commissione, diano seguito ad azioni adeguate.</p>
      <p sl="en">Nel mio intervento introduttivo, ho affrontato la questione della sovrapposizione funzionale tra due agenzie, l’ETF e il Cedefop; desidero sottolineare nuovamente l’importanza essenziale del loro contributo, soprattutto nella realizzazione di un crescente livello di occupazione in linea con gli obiettivi della strategia Europa 2020. Soprattutto alla luce dei recenti cambiamenti nell’area mediterranea, l’ETF può svolgere un ruolo fondamentale per aumentare la prosperità delle regioni vicine all’Unione europea.</p>
      <p sl="en">Vorrei infine soffermarmi sulla capacità del Parlamento di seguire lo sviluppo delle strategie. Gli obiettivi delle agenzie sono stabiliti nel Regolamento finanziario che, come è noto, è pubblicato nella Gazzetta ufficiale. Le loro strategie sono di norma fissate dal direttore di concerto con il consiglio di amministrazione e presentate annualmente al Parlamento; naturalmente tali politiche si riflettono anche sul programma di lavoro annuale.</p>
      <p sl="en">Le quattro agenzie in questione hanno presentato i rispettivi programmi di lavoro annuali alla commissione per l'occupazione e gli affari sociali del Parlamento europeo alla fine di gennaio 2011.</p>
      <p sl="en">Per concludere, credo sarebbe utile coinvolgere la Presidenza del Consiglio in queste discussioni. Vi posso assicurare che darò seguito alla discussione odierna, cercando una linea comune con la Presidenza sulla questione.</p>
    </intervention>
    <intervention id="3-637-000" speaker_id="28576" is_mep="True" mode="spoken" role="Presidente" name="Stavros LAMBRINIDIS" nationality="Greece" birth_date="06-02-1962" birth_place="Athina" p_group="Group of the Progressive Alliance of Socialists and Democrats in the European Parliament" m_state="GR">
      <p sl="unknown">La discussione è chiusa.</p>
      <a text="(La seduta, sospesa alle 19.25, riprende alle 21.00)"/>
    </intervention>
  </section>
  <section id="creitem37" title="15. Unione dell’innovazione: trasformare l’Europa per un mondo post-crisi (discussione)">
    <intervention id="3-640-000" speaker_id="4308" is_mep="True" mode="spoken" role="Presidente" name="Alejo VIDAL-QUADRAS" nationality="Spain" birth_date="20-05-1945" birth_place="Barcelona" p_group="Group of the European People's Party (Christian Democrats)" m_state="ES">
      <p sl="unknown">L’ordine del giorno reca la relazione (A7-0162/2011), presentata dall’onorevole Merkies a nome della commissione per l’industria, la ricerca e l’energia sull’Unione dell’innovazione: trasformare l’Europa per un mondo post-crisi [2010/2245(INI) ].</p>
    </intervention>
    <intervention id="3-641-000" speaker_id="96910" name="Judith A. MERKIES" is_mep="True" mode="spoken" role="relatore" nationality="Netherlands" birth_date="28-09-1966" birth_place="London " p_group="Group of the Progressive Alliance of Socialists and Democrats in the European Parliament" m_state="NL">
      <p sl="nl">Signor Presidente, signora Commissario, siamo tutti innovatori o possiamo diventarlo. In che modo? In veste di ricercatori, scienziati, decisori politici, operai, consumatori e cittadini. Questi ultimi hanno un ruolo cruciale nell’innovazione, ne determinano il successo o il fallimento. Eppure, che cosa possiamo fare, in qualità di decisori politici, per accelerare l’innovazione? L’innovazione è l’unica via per uscire dalla crisi economica e finanziaria perché fornirà soluzioni a problemi che riguardano tutti noi, come l’invecchiamento della popolazione, il cambiamento climatico e la scarsità di materie prime, e ci consentirà di arrestare immediatamente il declino economico e finanziario. Il nostro auspicio è di poter associare questi diversi aspetti attraverso l’innovazione, con un vigoroso rilancio dell’economia e, al tempo stesso, il progresso verso una società sostenibile. Ovviamente, tutto ciò non accadrà come per magia: è necessario un cambiamento di mentalità: un cambiamento del concetto di società e delle strategie di azione necessarie nella sfera politica, economica e industriale.</p>
      <p sl="nl">Quali misure specifiche possiamo dunque adottare? Abbiamo bisogno di più attenzione e meno frammentazione. Dobbiamo liberarci dei nostri limiti mentali in materia di innovazione e politica. Quali sono i nostri obiettivi? L’innovazione non può limitarsi a un edificio, un ministero, un programma: l’innovazione deve attraversare ogni ambito della politica. Questa deve essere la nostra mentalità politica. È opportuno adottare un approccio olistico. Perché disponiamo di così tanti programmi? Uniamoli laddove possibile e avviamo una semplificazione concreta. È questa la missione di noi politici. Riduciamo la burocrazia. A fronte di un nuovo obiettivo, abbiamo la costante tendenza ad aggiungere livelli, regolamenti, programmi e strumenti di finanziamento. In questo caso forse la soluzione non è “aggiungere”, ma “ridurre” o “fornire alternative”.</p>
      <p sl="nl">Dobbiamo quindi allentare la nostra smania di controllo sulle domande di finanziamento e – aspetto molto importante – offrire servizi a quanti chiedono finanziamenti e promozione, fornire uno sportello unico a richiedenti, nuovi imprenditori, operatori delle piccole e medie imprese (PMI) e, ove necessario, ad autorità regionali e istituti di ricerca. Ciò significa non limitarsi a esaminare le richieste di finanziamento ma, se richiesto, cercare partner adeguati e reti per la collaborazione.</p>
      <p sl="nl">Occorre molto più capitale di rischio e, a tal proposito, sarebbe necessario incrementare i fondi per il prossimo periodo di finanziamento da 1 a 5 miliardi di euro: in questo modo le banche riceverebbero il piccolo sostegno necessario per poter concedere prestiti alle PMI. Abbiamo bisogno di un brevetto economico e semplice e di norme attuabili a tutela della proprietà intellettuale. Serve un effettivo mercato interno europeo che offra maggiori possibilità di successo alle innovazioni, rendendole disponibili a 500 milioni di cittadini. Attualmente il nostro mercato è troppo frammentato. Finora l’innovazione è stata principalmente considerata un prodotto ad alta tecnologia, ma non deve necessariamente essere così, può relazionarsi anche all’innovazione sociale.</p>
      <p sl="nl">Da anni l’Europa contrasta la fuga di cervelli nel settore dell’innovazione: i creativi preferiscono trasferirsi negli Stati Uniti perché ritengono che lì le cose siano più semplici. In tutta onestà, dobbiamo ammettere che in alcuni casi è vero. Norme inflessibili sulla responsabilità personale, carenza di aiuto finanziario e soglie elevate all’ingresso nel mercato europeo sono barriere che finora hanno impedito all’innovazione di conseguire grandi successi in Europa. L’Unione europea deve osare premiare, e non punire, il coraggio, lo spirito imprenditoriale, la curiosità e la creatività. Abbiamo bisogno di Steve Jobs europei. Mettiamo assieme i nostri punti di forza, uniamo lo spirito della ricerca, di Einstein e di Steve Jobs.</p>
    </intervention>
    <intervention id="3-642-000" speaker_id="photo_generic" name="Máire Geoghegan-Quinn" is_mep="True" mode="spoken">
      <p sl="en">membro della Commissione. – Signor Presidente, mi congratulo con l’onorevole Merkies per questa eccellente relazione. Desidero ringraziare i relatori ombra della commissione per l’industria, la ricerca e l’energia (ITRE) nonché i membri delle sette commissioni che hanno presentato pareri alla ITRE. Il loro sostegno ai vari aspetti dell’Unione dell’innovazione sarà essenziale per garantirne il successo.</p>
      <p sl="en">L’innovazione è stata posta al centro della strategia Europa 2020 per una crescita intelligente, sostenibile e inclusiva. Desidero cogliere l’occasione per illustrare che cosa significherà in concreto l’Unione dell’innovazione per le persone.</p>
      <p sl="en">Incoraggeremo e promuoveremo una maggiore collaborazione tra le imprese e il mondo accademico, creando alleanze per la conoscenza finalizzate a sviluppare nuovi programmi di studio che colmino i divari di competenze nell’ambito dell’innovazione. Per i ricercatori europei, adotteremo misure finalizzate a stimolare la cooperazione transfrontaliera e a rimuovere gli ostacoli alla ricerca e alla mobilità completando entro il 2014 lo Spazio europeo della ricerca. Il nostro obiettivo ultimo, come ha affermato l’onorevole Merkies, è fondere lo spirito di Albert Einstein a quello di Steve Jobs e trattenerlo in Europa: dobbiamo comunicare un’immagine attraente e dinamica, libera da burocrazia inutile.</p>
      <p sl="en">Per le nostre piccole e medie imprese (PMI) e gli imprenditori, l’Unione dell’innovazione sta lavorando alla creazione di un contesto di diritti di proprietà intellettuale (DPI), all’elaborazione di standard e all’accesso ai finanziamenti che favoriranno maggiormente l’innovazione. Il 13 aprile 2011, abbiamo presentato due proposte di legge sui DPI, nel quadro della cooperazione rafforzata, che ridurranno i costi dei brevetti fino all’80 per cento. Nei 25 Stati membri sarà valido un brevetto unico europeo; inoltre, a chi desidera avviare un’impresa o necessita finanziamenti, la Commissione garantisce che entro il 2012 funzioneranno i fondi di capitale di rischio con sede in uno Stato membro e sarà possibile investire liberamente in tutta l’Unione europea.</p>
      <p sl="en">L’Unione dell’innovazione si farà promotrice dei migliori esempi di innovazione nel settore pubblico; inoltre, tra i settori privato e pubblico si può instaurare uno scambio di migliori pratiche.</p>
      <p sl="en">Gli appalti pubblici rappresentano il 17 per cento del PIL dell’Unione europea, un enorme potenziale mercato per l’innovazione. Incoraggiamo pertanto Stati membri e regioni a indirizzare il bilancio per gli appalti pubblici verso prodotti e servizi innovativi.</p>
      <p sl="en">Infine, che dire del contribuente medio? L’Unione dell’innovazione farà il miglior uso possibile del denaro pubblico: ciò significa dare priorità a un consolidamento fiscale intelligente, nonostante i rigidi vincoli di bilancio. Gli investimenti in istruzione, ricerca e innovazione hanno il potenziale di creare ricchezza e posti di lavoro superiori ai costi; saranno gli investimenti nell’innovazione ad aiutarci ad affrontare le grandi sfide della società.</p>
      <p sl="en">Ciò mi porta a parlare dei partenariati, che costituiranno un quadro per l’allineamento degli strumenti e delle risorse, unendo tutti gli attori. Sono finalizzati a coprire l’intera catena di innovazione, dal sostegno alle attività di ricerca e sviluppo di eccellenza alla garanzia delle condizioni per trasferirne con successo i risultati nel mercato. Siamo lieti che l’11 novembre 2010 il Parlamento abbia sostenuto con forza l’idea dei partenariati per l’innovazione. Il Presidente del Parlamento è stato invitato a nominare quattro membri per il comitato direttivo, una nomina che attendiamo con ansia.</p>
      <p sl="en">Da ultimo, ma non per importanza, l’onorevole Merkies ha citato l’innovazione sociale, che è stata argomento di discussione in seno alla commissione ITRE. La Commissione è impegnata ad avviare un progetto pilota in materia di innovazione sociale che fornirà esperienze e sarà un fulcro virtuale in rete per gli imprenditori del settore sociale, il pubblico ed altri settori.</p>
      <p sl="en">Mi fermo perché ritengo importante ascoltare le opinioni dei parlamentari, in modo da poter rispondere ai loro commenti.</p>
    </intervention>
    <intervention id="3-643-000" speaker_id="28617" name="Inese VAIDERE" is_mep="True" mode="spoken" nationality="Latvia" birth_date="03-09-1952" birth_place="Jelgavā" m_state="LV">
      <p sl="lv">relatore per parere della commissione per il commercio internazionale. – Signor Presidente, onorevoli colleghi, la crisi finanziaria ha messo particolarmente in luce il bisogno di innovazione nell’economia dell’Unione europea e dunque accogliamo con particolare favore le proposte della Commissione per l’Unione dell’innovazione. Una politica di innovazione di successo deve poggiare su tre pilastri: sostegno politico, finanziamenti e legislazione regolare. Come sottolineiamo nel parere della commissione per il commercio internazionale, l’obiettivo trasversale della “Unione dell’innovazione” deve essere lo sviluppo e la competitività a lungo termine basati sulla tecnologia, la conoscenza e lo sviluppo dell’istruzione. Incrementando gli investimenti in ricerca e sviluppo al 3 per cento del prodotto interno lordo, dobbiamo attuare riforme strutturali che ne garantiscano l’efficace applicazione e l’accessibilità per le piccole e medie imprese. È importante che gli imprenditori comprendano che cosa intendiamo per innovazioni: queste non si limitano solo ad alta tecnologia e nuove scoperte, ma abbracciano anche il sociale, il mondo delle imprese, la gestione e il marketing e altri settori, che richiedono un’applicazione sempre più efficace delle conoscenze e una collaborazione più attiva con università e istituti di ricerca. È importante individuare i punti di forza della ricerca, evitando di stabilire priorità categoriche che portano a concentrare tutti gli sforzi su un unico obiettivo. Attualmente i brevetti europei hanno un costo di 15 volte superiore rispetto a quelli statunitensi; da qui la necessità di accelerare lo sviluppo del brevetto europeo e ridurne i costi. In molti dei nuovi Stati membri si realizzano invenzioni interessanti ma la carenza di finanziamenti costringe i ricercatori a venderle ad altri paesi e aziende per poche migliaia di euro, quando il valore reale potrebbe ammontare a milioni. Per quanto concerne i brevetti ottenuti con fondi pubblici, è importante che università e privati possano condividere la proprietà intellettuale creata in questo modo. L’Unione europea deve rafforzare la protezione della proprietà intellettuale per salvaguardare tecnologie e competenze tecniche da pirateria e frodi, in particolare concludendo accordi con paesi terzi. I governi sono invece chiamati a elaborare programmi per lo sviluppo dell’innovazione. Probabilmente non riusciremo a superare la Cina e l’India sul piano quantitativo nell’ambito della ricerca, ma possiamo sicuramente offrire qualità e condizioni migliori per la concretizzazione delle idee. Grazie.</p>
    </intervention>
    <intervention id="3-644-000" speaker_id="96682" name="Sari ESSAYAH" is_mep="True" mode="spoken" nationality="Finland" birth_date="21-02-1967" birth_place="Haukivuori" p_group="Group of the European People's Party (Christian Democrats)" m_state="FI">
      <p sl="fi">relatore per parere della commissione per l’occupazione e gli affari sociali. – Signor Presidente, noi membri della commissione per l’occupazione e gli affari sociali riteniamo che le innovazioni assumano un’importanza cruciale per lo sviluppo economico e il miglioramento delle condizioni dell’occupazione, in un momento in cui l’Europa sta cercando di uscire dalla crisi economica.</p>
      <p sl="fi">Nelle fasi di crisi, gli investimenti in ricerca e sviluppo tendono a diminuire, nonostante sia stato dimostrato che le imprese e gli Stati membri che investono di più durante tali periodi sono quelli che traggono il massimo vantaggio comparativo di mercato ed evidenziano una ripresa più rapida dalla recessione. È dunque estremamente importante per gli Stati membri raggiungere l’obiettivo della strategia Europa 2020 investendo almeno il 3 per cento del PIL in ricerca e sviluppo.</p>
      <p sl="fi">La commissione per l’occupazione sottolinea l’importanza di intendere la politica in materia di innovazione in senso ampio, quindi non solo come innovazione tecnica ma, più che in passato, come innovazione sociale e dei servizi che contribuisca ad affrontare le sfide della società, come l’invecchiamento della popolazione, la sanità, i cambiamenti dell’ambiente e del clima e l’efficienza energetica. Ne è un buon esempio il progetto pilota noto come partenariato europeo per l’innovazione sull’invecchiamento attivo e in buona salute.</p>
      <p sl="fi">Le tecnologie dell’informazione e della comunicazione (TIC) sono importanti in tutte le attività innovative. Le competenze TIC dipendono dal miglioramento della qualità della formazione, dal sostegno alle attività di apprendimento permanente e da iniziative dedicate ai lavoratori per l’aggiornamento continuo delle conoscenze e competenze.</p>
      <p sl="fi">La maggior parte delle iniziative di innovazione proviene dal settore imprenditoriale: è dunque essenziale una più stretta collaborazione con le università e i centri di ricerca. D’altra parte, lo sfruttamento commerciale dei risultati della ricerca nell’Unione europea è troppo lento o insufficiente: per questo abbiamo bisogno di vivai di imprese che facciano da ponte tra imprese e università, con la funzione di promuovere lo sfruttamento commerciale dei risultati della ricerca.</p>
      <p sl="fi">La commissione per l’occupazione considera essenziale la creazione di uno spazio europeo della ricerca, con l’eliminazione degli ostacoli alla mobilità dei ricercatori e la creazione di infrastrutture avanzate di ricerca europee. Dobbiamo impedire la fuga di cervelli dall’Europa e renderla piuttosto un’area che attrae ricercatori dall’estero.</p>
    </intervention>
    <intervention id="3-645-000" speaker_id="96706" name="João FERREIRA" is_mep="True" mode="spoken" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">relatore per parere della commissione per l’ambiente, la sanità pubblica e la sicurezza alimentare. – Signor Presidente, signora Commissario, la possibilità di fornire il forte stimolo allo sviluppo economico e sociale così necessario in questa fase è, di fatto, una componente intrinseca dell’innovazione. Possiamo addirittura spingerci ad affermare che l’innovazione è uno strumento necessario per reagire ai numerosi problemi e alle tante sfide che ci troviamo ad affrontare oggi.</p>
      <p sl="pt">In qualità di relatore per parere della commissione per l’ambiente, la salute pubblica e la sicurezza alimentare, ho cercato di sostenere questa idea mettendo in luce alcune delle maggiori sfide che affrontiamo nei seguenti settori, per citare solo alcuni esempi: la scarsità e l’uso efficiente delle risorse, il recupero e il riciclaggio dei rifiuti, la qualità e la sicurezza degli alimenti, i mutamenti demografici, le nuove epidemie, la salvaguardia delle natura e della biodiversità.</p>
      <p sl="pt">Ho cercato di sostenere l’idea che l’innovazione debba essere guidata soprattutto dai criteri della tutela dell’interesse pubblico, del miglioramento della qualità della vita, della promozione del benessere sociale nonché della salvaguardia dell’ambiente e dell’equilibrio della natura. L’innovazione deve essere una componente fondamentale delle politiche pubbliche in settori quali l’ambiente, l’acqua, l’energia, i trasporti, le telecomunicazioni, la salute e l’istruzione.</p>
      <p sl="pt">Ho messo in luce che, come riconosciuto dal panel europeo sull’innovazione del 2009, la crisi economica e finanziaria sta avendo in vari paesi e regioni conseguenze sproporzionate che stanno pregiudicando l’obiettivo della convergenza. Gli attuali vincoli di bilancio imposti agli Stati membri possono portare a maggiori restrizioni negli investimenti in scienza, tecnologia e innovazione, soprattutto nei paesi più vulnerabili. Invece della preannunciata “Unione dell’innovazione”, ciò potrebbe generare un’autentica divisione dell’innovazione tra paesi e regioni più innovativi e meno innovativi.</p>
      <p sl="pt">Purtroppo, la prima bozza del parere da me presentata è stata smorzata dagli emendamenti adottati in commissione. Laddove si parlava, come sarebbe giusto, di interesse pubblico, sviluppo, coesione, progresso e protezione sociale, a risultare predominanti sono state le cosiddette opportunità economiche, la concorrenza e l’uso dell’innovazione per finalità commerciali.</p>
      <p sl="pt">Nonostante questa sia anche l’idea dominante espressa nella comunicazione della Commissione, non corrisponde alla nostra. Non corrisponde alla visione del futuro di cui abbiamo bisogno.</p>
    </intervention>
    <intervention id="3-646-000" speaker_id="28514" name="Kyriacos TRIANTAPHYLLIDES" is_mep="True" mode="spoken" nationality="Cyprus" birth_date="03-09-1944" birth_place="Palaihori" p_group="Confederal Group of the European United Left - Nordic Green Left" m_state="CY">
      <p sl="el">relatore per parere della commissione per il mercato interno e la protezione dei consumatori. – Signor Presidente, secondo la commissione per il mercato interno e la protezione dei consumatori, l’aspetto fondamentale è la creazione di un’Unione dell’innovazione dotata di un migliore profilo sociale basato sulla creazione di posti di lavoro. Occorre adottare beni e servizi innovativi, mirati al settore pubblico e privato, per agevolare l’attuazione di procedure amministrative, rafforzare l’amministrazione pubblica e ridurre la burocrazia e la rigidità del settore pubblico. Inoltre, l’adozione di soluzioni innovative è strettamente legata all’appalto precommerciale, che fornisce soluzioni a problemi che il mercato non può risolvere o per i quali le soluzioni proposte sono antieconomiche.</p>
      <p sl="el">Nel settore privato, dobbiamo incoraggiare piccole e medie imprese e microimprese – che hanno particolari difficoltà nell’adattarsi al mercato – a incrementare l’uso di prodotti innovativi e a sviluppare soluzioni innovative. Una particolare attenzione va dedicata anche alle microimprese nelle aree regionali e rurali, che faticano a sopravvivere per mancanza di finanziamenti, per incoraggiare l’impiego di soluzioni innovative e migliorarne così l’efficienza. Al tempo stesso, vanno stimolati i programmi di innovazione legati all’ambiente per colmare i divari esistenti negli sforzi volti ad affrontare il cambiamento climatico e promuovere soluzioni rispettose dell’ambiente.</p>
      <p sl="el">Oltre a potenziare l’innovazione, dobbiamo considerare il modo in cui i cittadini dell’Unione europea possono beneficiarne direttamente. L’impiego di soluzioni innovative dovrebbe tradursi in costi minori per le imprese, rendendo disponibili ai consumatori prodotti di maggiore qualità a costi più bassi.</p>
    </intervention>
    <intervention id="3-647-000" speaker_id="96779" name="Danuta Maria HÜBNER" is_mep="True" mode="spoken" nationality="Poland" birth_date="08-04-1948" birth_place="Nisko" m_state="PL">
      <p sl="en">relatore per parere della commissione per lo sviluppo regionale. – Signor Presidente, desidero fare presente alla signora Commissario che negli ultimi anni l’innovazione è diventata il simbolo di uno strumento politico in grado di risolvere tutti i nostri problemi. Ciò significa che le aspettative sono enormi e dobbiamo esserne all’altezza.</p>
      <p sl="en">Come è ovvio, la governance ha una grande importanza ai fini del successo nell’attuazione delle idee: un modello di governance per l’innovazione , da elaborare con tempestività, deve basarsi oggi sul pragmatismo e deve essere al servizio dei contenuti della politica.</p>
      <p sl="en">L’Europa, siamo tutti d’accordo, deve innovarsi oppure soccomberà alla concorrenza. È necessario rafforzare ogni anello della catena di innovazione europea e le politiche in materia di innovazione devono essere mirate ad affrontare le sfide. È questo che offre, a mio parere, l’Unione dell’innovazione.</p>
      <p sl="en">Oggi rischiamo che imprese e governi taglino gli investimenti nell’innovazione. Questa è la logica della crisi e la logica dei tagli al bilancio pubblico. Le risposte politiche e gli strumenti di bilancio dell’Unione europea devono andare in direzione fermamente contraria a questa logica.</p>
      <p sl="en">In Europa, l’innovazione non è solo un concetto che si limita a specifici centri per l’innovazione, ma va applicato trasversalmente in tutto il territorio europeo. L’Europa è troppo piccola per potersi permettere carenze di innovazione sul suo territorio.</p>
      <p sl="en">Chiaramente, ricerca e innovazione non coincidono e su questo punto siamo d’accordo. Di conseguenza, la governance per l’innovazione non dovrebbe limitarsi al sostegno delle politiche di ricerca e sviluppo. Promuovere la crescita stimolata dall’innovazione non significa incrementare l’eccellenza dell’infrastruttura per la ricerca e lo sviluppo, per quanto quest’ultima sia importante. L’aspetto principale e prioritario è mobilitare talenti e nuove idee.</p>
      <p sl="en">La governance per l’innovazione deve tradursi nell’istituzione di nuovi partenariati che stimolino sistemi di innovazione efficienti in grado di mobilitare capacità intellettuali e imprenditoriali, individuare i cosiddetti innovatori dormienti, che in Europa abbondano, attraverso un contesto imprenditoriale di stimolo all’innovazione, in particolare per le piccole e medie imprese, abbracciando tutti i settori dell’economia.</p>
      <p sl="en">Desidero concludere affermando che, nonostante non abbiamo ancora un modello europeo per l’innovazione completamente sviluppato, è evidente che esso dovrà essere costruito su uno sforzo pubblico/privato ben orchestrato, concreto, solido e congiunto. Confido che l’Unione dell’innovazione ci condurrà verso un modello di questo tipo.</p>
    </intervention>
    <intervention id="3-648-000" speaker_id="4423" name="Amalia SARTORI" is_mep="True" mode="spoken" nationality="Italy" birth_date="02-08-1947" birth_place="Valdastico " p_group="Group of the European People's Party (Christian Democrats)" m_state="IT">
      <p sl="it">a nome del gruppo PPE. – Signor Presidente, la relazione della collega Merkies, che ringrazio per il lavoro svolto, è un primo importante contributo del Parlamento alla proposta della Commissione relativa all'Iniziativa Unione dell'innovazione. In questi ultimi anni, a livello mondiale, grandi paesi hanno perseguito con tenacia l'obiettivo di concentrare le loro politiche competitive su alcuni settori chiave, che hanno generato crescita e sviluppo puntando sull'innovazione. Uno per tutti, quello dell'High Tech .</p>
      <p sl="it">L'Europa riconosce la necessità di perseguire anch'essa progetti di crescita economica e industriale, concentrando risorse e investimenti nelle politiche innovative, senza abbandonare la strada che in questi decenni l'ha vista guida e protagonista nello sviluppo economico e sociale. Le linee guida di questa relazione indicano la necessità di un approccio trasversale, che promuova l'innovazione in tutti i settori dell'impresa, dell'economia e della società in genere.</p>
      <p sl="it">Le piccole e medie imprese – asse portante della tenuta economica europea anche in difficili situazioni di crisi – vengono individuate come luogo dove quotidianamente si innova. Oggi queste capacità vanno riconosciute, premiate e messe a disposizione della crescita e dello sviluppo dell'intero continente. È altresì reso evidente che innovazione e ricerca sono due facce della stessa medaglia. L'innovazione può essere figlia della ricerca, ma può anche essere capacità diffusa di modificare in positivo l'esistente in tutti i settori della vita quotidiana. Sarà una scommessa dell'Europa quella di riuscirci. Forse non riusciremo a creare a breve una Silicon Valley , ma magari una Stanford University sì.</p>
    </intervention>
    <intervention id="3-649-000" speaker_id="28349" name="Teresa RIERA MADURELL" is_mep="True" mode="spoken" nationality="Spain" birth_date="13-10-1950" birth_place="Barcelona" p_group="Group of the Progressive Alliance of Socialists and Democrats in the European Parliament" m_state="ES">
      <p sl="es">a nome del gruppo S&amp;D. – Signor Presidente, signora Commissario, desidero congratularmi con l’onorevole Merkies per l’eccellente lavoro svolto: la collega ha selezionato il contenuto della relazione concentrandosi sugli aspetti più rilevanti per il nostro gruppo, come l’innovazione sociale (intesa come innovazione da parte dei lavoratori e del pubblico), gli incentivi forniti da appalti pubblici di prodotti e servizi innovativi ed ecocompatibili e la necessità di migliorare l’accesso ai finanziamenti per le piccole e medie imprese. Ciò mi consente di commentare un aspetto specifico della relazione, cioè la necessità di sviluppare indicatori.</p>
      <p sl="es">Onorevoli colleghi, se intendiamo l’innovazione semplicemente in termini di nuovi prodotti, processi e servizi che determinano un incremento dell’attività economica, è essenziale che ci dotiamo degli strumenti per misurare esattamente la nostra capacità di innovazione in termini economici e sulla base di parametri quali gli investimenti privati in ricerca e sviluppo, l’occupazione o il numero di imprese innovative. Dobbiamo stabilire indicatori che riflettano la capacità dell’innovazione di generare crescita, occupazione e di incrementare il PIL perché, così facendo, potremo comparare la nostra situazione, in termini di intensità, con quella delle economie dei paesi nostri concorrenti.</p>
      <p sl="es">Desidero concludere spendendo qualche parola come membro di una delegazione che si è opposta all’iniziativa di cooperazione rafforzata sul brevetto unico europeo. Ci siamo opposti perché riteniamo che lo strumento di cooperazione rafforzata possa determinare ricadute dirette sul mercato interno, sulla coesione territoriale e sul diritto dei cittadini di tutti gli Stati membri a godere della massima certezza giuridica.</p>
    </intervention>
    <intervention id="3-650-000" speaker_id="38602" name="Vladko Todorov PANAYOTOV" is_mep="True" mode="spoken" nationality="Bulgaria" birth_date="07-05-1950" birth_place="Pavlikeni" p_group="Group of the Alliance of Liberals and Democrats for Europe" m_state="BG">
      <p sl="bg">a nome del gruppo ALDE. – Signor Presidente, attualmente l’Europa affronta il pericolo, relativamente nuovo ma molto serio, di restare indietro o subire un declino nella competizione globale nel settore scientifico e tecnologico. Uno sviluppo del genere metterebbe fortemente sotto pressione la ricchezza, il progresso economico e lo status sociale europei. In termini più semplici, l’Europa rischia di diventare un attore mediocre sullo scenario scientifico ed economico mondiale. L’Europa ha un urgente e immediato bisogno di innovazione.</p>
      <p sl="bg">Mi congratulo con l’onorevole Merkies per l’ottima relazione e accolgo con grande favore le eccellenti proposte del Commissario Geoghegan-Quinn. Questa è una garanzia di successo perché l’Unione dell’innovazione rappresenta anzitutto una strategia per lo sviluppo economico dell’Unione europea. Per riuscire nel nostro intento abbiamo innanzi tutto bisogno di migliore accesso al credito e agli aiuti finanziari, maggiori investimenti in ricerca scientifica e sviluppo, normative chiare che offrano prospettive di lungo periodo in termini di innovazione, procedure semplificate per l’accesso ai programmi di sostegno europei e nazionali e brevetti europei economici e semplici.</p>
    </intervention>
    <intervention id="3-651-000" speaker_id="96713" name="Evžen TOŠENOVSKÝ" is_mep="True" mode="spoken" nationality="Czechia" birth_date="26-02-1956" birth_place="Ostrava" m_state="CZ">
      <p sl="cs">a nome del gruppo ECR. – Signor Presidente, è la seconda volta che discutiamo di strategia d’innovazione in plenaria. In molte discussioni sulla posizione dei paesi europei nei mercati mondiali, sottolineiamo sempre l’importanza degli stimoli alla competitività dell’economia europea. In futuro, la posizione dell’Unione europea sui mercati mondiali sarà fortemente influenzata dal successo delle innovazioni e dalla rapidità dei cicli di innovazione. I paesi europei operano chiaramente a un livello molto alto nei progetti di ricerca, ma nel lungo periodo il problema è la lentezza dell’applicazione pratica delle conoscenze a causa di una burocrazia complessa.</p>
      <p sl="cs">Il fondo per la scienza e la ricerca è uno dei fondi europei più consistenti. Il nostro obiettivo deve essere semplificare il più possibile la burocrazia legata al trasferimento dei risultati della ricerca, fornendo massimo sostegno all’innovazione e rafforzando così la competitività dell’Unione europea. Nel quadro delle misure per l’innovazione, dobbiamo affrontare la questione dello sfruttamento commerciale dei risultati dei progetti di ricerca. Se complichiamo l’applicazione della ricerca europea nella sfera commerciale, difficilmente potremo velocizzare il ciclo di innovazione.</p>
    </intervention>
    <intervention id="3-652-000" speaker_id="96648" name="Philippe LAMBERTS" is_mep="True" mode="spoken" nationality="Belgium" birth_date="14-03-1963" birth_place="Bruxelles" m_state="BE">
      <p sl="fr">a nome del gruppo Verts/ALE. – Signor Presidente, onorevoli colleghi, la politica in materia di ricerca e innovazione è uno dei tre pilastri delle politiche dell’Unione europea. Aggiungerei che diventerà sempre più uno strumento strategico essenziale per il nostro futuro. Perché? Perché abbiamo la fortuna – o forse è una sfida di vivere all’inizio di un cambiamento di civiltà.</p>
      <p sl="fr">Pensate: dobbiamo garantire condizioni di vita dignitose a tutti, non solo qui e adesso, ma anche altrove e alle future generazioni. Questa, di per sé, è una grande sfida. Inoltre, per la prima volta nella storia dell’umanità, siamo chiamati a farlo entro i limiti fisici del pianeta, aspetto che, come è evidente, incide radicalmente sul contesto.</p>
      <p sl="fr">Siamo convinti che l’Europa possa essere leader mondiale in questa profonda trasformazione, non solo di infrastrutture e organizzazioni ma anche, cosa ancor più importante, del modo di produrre, consumare e vivere. Pensiamo di riuscire a garantire meglio la competitività dell’Unione europea tra i leader di questa trasformazione. Ciò mi consente di sottolineare che la competitività non è fine a se stessa: il nostro obiettivo è essere in grado di affrontare sfide che, non dimentichiamolo, minacciano la stessa vita dell’umanità su questo pianeta. Se ci attestiamo tra i migliori, la nostra competitività sarà garantita.</p>
      <p sl="fr">Concordiamo con molte delle opinioni espresse sinora, ma desidero sollevare due questioni.</p>
      <p sl="fr">In primo luogo, dobbiamo massimizzare l’impatto di ogni euro speso. Ciò richiede un miglior allineamento tra le diverse politiche dell’Unione europea nonché tra le azioni intraprese a livello europeo e quelle nazionali. Questo significa che dobbiamo passare da una logica secondo la quale la regola generale è il sussidio e l’esenzione, il prestito e la condivisione del rischio a una logica mirata principalmente a catalizzare gli investimenti privati impiegando i fondi pubblici. Il modo migliore per farlo non è sempre fornire finanziamenti a fondo perduto.</p>
      <p sl="fr">Infine, dobbiamo avere il coraggio di porre fine a progetti enormi e dispendiosi come il progetto ITER che, di fatto, assorbe una quota sostanziale dei fondi europei destinati alla ricerca: pensate, ben 7 dei 60 milioni di euro complessivi! Situazioni del genere non devono più verificarsi.</p>
    </intervention>
    <intervention id="3-653-000" speaker_id="96660" name="Niki TZAVELA" is_mep="True" mode="spoken" nationality="Greece" birth_date="30-06-1947" birth_place="Lamia" p_group="Europe of freedom and democracy Group - Vice" m_state="GR">
      <p sl="en">a nome del gruppo EFD. – Signor Presidente, desidero ringraziare l’onorevole Merkies per l’impegno e il coordinamento durante il negoziato tra i gruppi politici sulla relazione, perché ritengo abbia svolto un ottimo lavoro. Vorrei fare tre osservazioni .</p>
      <p sl="en">Ho notato con piacere che la relatrice ha tenuto conto della funzione della banda larga. Il mondo digitale e le tecnologie dell’informazione e della comunicazione sono motori di innovazione e la banda larga ad alta velocità dovrebbe rappresentare un requisito essenziale per tutti i partenariati per l’innovazione europei.</p>
      <p sl="en">In secondo luogo, avvicinandoci all’ottavo programma quadro, dovremmo ulteriormente rafforzare il monitoraggio e la valutazione ex post dei risultati delle attività di ricerca e innovazione finanziate dall’Unione europea. Notiamo che l’onorevole Merkies ha giustamente inserito nella relazione la richiesta alla Commissione di sviluppare un sistema integrato di indicatori per migliorare il controllo e la valutazione dei progressi e dell’impatto misurabile delle politiche e dei programmi di innovazione dell’Unione europea.</p>
      <p sl="en">Infine, pochi giorni fa, il Presidente del Consiglio europeo Van Rompuy ha dichiarato che gli europei non sono innovativi perché sono depressi. Si tratta certamente di un’ipotesi innovativa, ma io trovo che sia una questione di carattere. Dobbiamo promuovere una cultura dell’apprendimento, della curiosità e dell’assunzione dei rischi .</p>
    </intervention>
    <intervention id="3-654-000" speaker_id="96981" name="Franz OBERMAYR" is_mep="True" mode="spoken" nationality="Austria" birth_date="25-05-1952" p_group="Non" m_state="AT">
      <p sl="de">Signor Presidente, siamo chiamati a fronteggiare grandi sfide comuni, come la crisi economica, l’invecchiamento della popolazione, la scarsità di risorse e la necessità di mantenere la nostra competitività internazionale.</p>
      <p sl="de">Diventa quindi ancora più importante promuovere l’innovazione che, con idee e soluzioni creative, può contrastare i problemi menzionati. Ciò non significa solo introdurre innovazioni di carattere tecnico, ma anche socio-politico. Per esempio, per affrontare il problema dell’invecchiamento della popolazione abbiamo bisogno sia di cosiddette innovazioni classiche, come nuovi farmaci, sia di modelli innovativi per la società e per i sistemi pensionistici e sanitari. Occorre creare un ambiente per promuovere oggi le innovazioni del futuro, con investimenti in ricerca e sviluppo, protezione della proprietà intellettuale, soprattutto attraverso la normativa sui brevetti, e l’incoraggiamento delle capacità creative a partire dalle aule scolastiche.</p>
      <p sl="de">Desidero infine soffermarmi su una questione particolare relativa all’impiego delle risorse. Le innovazioni dovrebbero garantire una maggiore durata dei prodotti, a beneficio dei consumatori e all’ambiente. Purtroppo, circolano anche innovazioni che sortiscono l’effetto contrario: si sviluppano deliberatamente prodotti con punti deboli che ne accorciano la vita utile incrementando i consumi, come accade per i computer portatili e gli smartphone . L’Unione dell’innovazione deve contribuire ad arginare questo fenomeno.</p>
    </intervention>
    <intervention id="3-655-000" speaker_id="28225" name="Herbert REUL" is_mep="True" mode="spoken" nationality="Germany" birth_date="31-08-1952" birth_place="Langenfeld" p_group="Group of the European People's Party (Christian Democrats)" m_state="DE">
      <p sl="de">Signor Presidente, signora Commissario, onorevoli colleghi, desidero anzitutto esprimere un sincero ringraziamento all’onorevole Merkies per l’eccellente lavoro svolto. Vorrei inoltre ringraziare i numerosi colleghi coinvolti e la Commissione per il sostegno offerto.</p>
      <p sl="de">C’è un consenso generale in merito a questo tema. Nel corso degli anni, abbiamo adottato numerosi programmi e documenti, come la strategia di Lisbona ed Europa 2020, per citarne solo alcuni. Abbiamo spesso ripetuto che il futuro dell’Europa dipenderà dal nostro successo nell’affrontare il tema dell’innovazione. Concordiamo sul fatto che ciò riguarda tutti gli aspetti dell’istruzione, della formazione e della ricerca e che anche l’aspetto imprenditoriale riveste grande importanza. Ciononostante, come ha affermato uno dei colleghi che mi ha preceduto, è evidente che altre regioni del mondo sono in grado di mobilitare talenti e idee molto più efficacemente di noi.</p>
      <p sl="de">Dobbiamo quindi fermarci a riflettere sul perché questo accada. Accade perché i finanziamenti forniti sono scarsi oppure perché non abbiamo trovato il modo giusto per sfruttare il nostro potenziale? È a questo che l’onorevole Merkies faceva riferimento nel suo intervento.</p>
      <p sl="de">Desidero spendere qualche parola su un altro tema. Ho fatto parte di una delegazione in visita in California e una sera abbiamo avuto la possibilità di incontrare giovani imprenditori e persone che desideravano fondare una nuova azienda. Non potrò mai dimenticare quella serata: gli occhi di quei giovani brillavano di entusiasmo e tutti sembravano certi di poter realizzare qualcosa. La loro unica richiesta era sostegno per tutti gli imprenditori in erba, per avere un’occasione e libertà di agire senza sprecare tempo alle prese con la burocrazia.</p>
      <p sl="de">Non potrò dimenticare quella serata perché è stata per me un segnale estremamente importante. In che modo possiamo aumentare l’efficacia dei nostri investimenti nella ricerca? A mio parere, i contributi apportati dal Consiglio europeo della ricerca (CER) e dall’Istituto europeo di innovazione e tecnologia (EIT) sono interessanti ed entusiasmanti e possono dare buoni risultati. Probabilmente si possono affrontare meglio i temi concernenti capitali di rischio e individui, se noi politici ci asteniamo dal valutare tutte le domande, prendere una decisione ed elaborare linee guida. Forse bastano pochi regolamenti. Come ha affermato l’onorevole Merkies, “meno” spesso significa “di più”.</p>
      <p sl="de">(L'oratore accetta di rispondere a un'interrogazione presentata con la procedura del cartellino blu ai sensi</p>
      <p sl="de">dell'articolo 148, paragrafo 8)</p>
    </intervention>
    <intervention id="3-656-000" speaker_id="96910" name="Judith A. MERKIES" is_mep="True" mode="spoken" role="relatore" nationality="Netherlands" birth_date="28-09-1966" birth_place="London " p_group="Group of the Progressive Alliance of Socialists and Democrats in the European Parliament" m_state="NL">
      <p sl="nl">Signor Presidente, onorevole Reul, grazie per il suo intervento. Secondo lei, in che modo possiamo inserire questi obiettivi all’interno dell’Unione dell’innovazione nel lavoro che svolgiamo con la commissione per l’industria, la ricerca e l’energia, nei documenti che saranno elaborati in futuro, nel quadro strategico comune, in tutti i finanziamenti per la ricerca e nei programmi futuri? In che modo la Commissione può garantire che tutti questi elementi di politica abbiano lo stesso filo conduttore, per poter realmente raggiungere gli obiettivi stabiliti dall’Unione dell’innovazione?</p>
    </intervention>
    <intervention id="3-657-000" speaker_id="28225" name="Herbert REUL" is_mep="True" mode="spoken" nationality="Germany" birth_date="31-08-1952" birth_place="Langenfeld" p_group="Group of the European People's Party (Christian Democrats)" m_state="DE">
      <p sl="de">Signor Presidente, personalmente ripongo fiducia nelle iniziative positive. Nello stesso spirito dei giovani che abbiamo incontrato in California, possiamo raggiungere i nostri obiettivi. Forse però non è necessario regolamentare ogni singolo aspetto.</p>
    </intervention>
    <intervention id="3-658-000" speaker_id="28153" name="Britta THOMSEN" is_mep="True" mode="spoken" nationality="Denmark" birth_date="23-01-1954" birth_place="Aalborg" p_group="Group of the Progressive Alliance of Socialists and Democrats in the European Parliament" m_state="DK">
      <p sl="da">Signor Presidente, signora Commissario, onorevoli colleghi, vorrei anzitutto ringraziare la relatrice per l’ottimo risultato conseguito. Nella strategia Europa 2020 abbiamo riconosciuto che, se intendiamo mantenere l’attuale livello di prosperità, dobbiamo incrementare la nostra produttività e quindi concentrarci sull’innovazione. È però importante non limitarci al settore della ricerca e della tecnologia. Se intendiamo assumere un impegno serio, dobbiamo anzitutto investire nel fattore umano. L’innovazione implica processi creativi che possono essere insegnati e dovrebbero rientrare nei metodi di insegnamento applicati negli Stati membri perché abbiamo bisogno di lavoratori in grado di offrire buoni suggerimenti per migliorare il lavoro e modelli risolutivi per gestire nuovi compiti. Ciò significa che è necessario istruire la forza lavoro e offrire più formazione. Abbiamo inoltre il difficile compito di insegnare alle imprese come utilizzare al meglio il potenziale di innovazione dei dipendenti. L’innovazione promossa dai dipendenti non è positiva solo per l’impresa, è anche gratificante per i lavoratori e può contribuire a ridurre lo stress. Invito la Commissione a dialogare con le due parti del mondo delle imprese per discutere come favorire al meglio l’innovazione promossa dai dipendenti in Europa.</p>
    </intervention>
    <intervention id="3-659-000" speaker_id="96800" name="Marek Henryk MIGALSKI" is_mep="True" mode="spoken" nationality="Poland" birth_date="14-01-1969" birth_place="Racibórz" p_group="European Conservatives and Reformists Group" m_state="PL">
      <p sl="pl">Signor Presidente, come è ovvio siamo tutti favorevoli all’innovazione, soprattutto in relazione al settore scientifico e industriale. Non lo dico solo in qualità di rappresentante politico, ma anche come ex insegnante universitario, era questo il mio lavoro prima di intraprendere la carriera politica. In realtà, come alcuni colleghi hanno già sottolineato, nella corsa all’innovazione non stiamo mantenendo il passo degli Stati Uniti e dei paesi del Medio Oriente. Per questo chiediamo che anche i paesi non appartenenti all’Unione siano coinvolti nella cooperazione per l’innovazione.</p>
      <p sl="pl">Mi compiaccio dell’adozione dell’emendamento da me presentato, incluso nel paragrafo 167, che propone che la cooperazione coinvolga i paesi del partenariato orientale, e auspico che il paragrafo 71 venga emendato seguendo lo stesso criterio. Quest’ultimo paragrafo contiene un riferimento ai paesi del Mediterraneo, che andrebbe però ampliato per includere tutti i paesi coinvolti nella Politica europea di vicinato.</p>
    </intervention>
    <intervention id="3-660-000" speaker_id="99416" name="Nikolaos SALAVRAKOS" is_mep="True" mode="spoken" nationality="Greece" birth_date="15-02-1946" birth_place="Kalamata" p_group="Europe of freedom and democracy Group" m_state="GR">
      <p sl="el">Signor Presidente, porgo le mie congratulazioni all’onorevole Merkies per l’eccellente relazione. È vero, abbiamo il compito di tradurre in pratica ciò che abbiamo già su carta: la strategia Europa 2020i numerosi impegni presi e le diverse relazioni sull’innovazione e l’occupazione giovanile. Secondo le statistiche generali, il tasso di disoccupazione giovanile in Europa è del 9,6 per cento e supera il 20,1 per cento per i giovani di età compresa tra i 19 e i 27 anni. Questi giovani sono disperati; il lavoro non è solo una fonte di reddito: occorre offrire a questi giovani l’opportunità di lavorare perché in questo modo li aiutiamo ad acquisire fiducia in se stessi.</p>
      <p sl="el">Tutti i cittadini devono avere la possibilità di partecipare ai programmi sull’innovazione, sviluppando azioni innovative, e di cambiare il volto dell’Europa. Signora Commissario, nella comunicazione della Commissione si fa riferimento ai partenariati nel settore dell’innovazione. In che modo la Commissione intende promuovere una maggiore partecipazione delle regioni? Quali mezzi saranno impiegati e quali finanziamenti si offriranno?</p>
    </intervention>
    <intervention id="3-661-000" speaker_id="97016" name="Angelika WERTHMANN" is_mep="True" mode="spoken" nationality="Austria" birth_date="07-11-1963" birth_place="Schwarzach" p_group="Non" m_state="AT">
      <p sl="de">Signor Presidente, le grandi sfide per l’Unione dell’innovazione sono l’invecchiamento della popolazione e il mantenimento dei sistemi sanitari. Per garantire la stabilità e la sostenibilità dei sistemi, occorre esaminarli e discuterli tenendo conto del contesto più ampio: si riusciranno a trovare soluzioni efficaci solo considerando le interrelazioni tra i sistemi.</p>
      <p sl="de">Nel 2050, il rapporto tra cittadini dell’Unione in età lavorativa e quelli di età superiore ai 65 anni diminuirà da 4:1 a 2:1 e, di conseguenza, aumenterà la spesa per le pensioni e la sanità. Limitando il campo solo alle normative sulle pensioni e all’incremento dei contributi da parte dei pazienti non raggiungeremo i nostri obiettivi.</p>
      <p sl="de">Per elaborare soluzioni efficaci, occorre esaminare le carenze delle nostre politiche in materia di istruzione e mercato del lavoro. È essenziale investire nella formazione e cambiare il corso della politica di formazione per contrastare una situazione in cui un numero crescente di posti di lavoro nelle industrie altamente specializzate resta vacante, mentre lavoratori non qualificati, in numero equivalente, non trova lavoro.</p>
      <p sl="de">Nel quadro della politica del mercato del lavoro, dovremo coordinare le nostre politiche per la famiglia e la parità, invece di considerarle contraddittorie.</p>
    </intervention>
    <intervention id="3-662-000" speaker_id="96867" name="Maria da Graça CARVALHO" is_mep="True" mode="spoken" nationality="Portugal" m_state="PT">
      <p sl="pt">Signor Presidente, signora Commissario, desidero anzitutto ringraziare la relatrice per l’eccellente lavoro svolto.</p>
      <p sl="pt">L’Europa ha bisogno di un modello economico sostenibile e competitivo per fare fronte alle grandi sfide sociali del presente e creare più posti di lavoro di maggiore qualità. L’iniziativa “l’Unione dell’innovazione” introduce una politica europea strategica in materia di innovazione, integrata e orientata alle imprese e agli individui. Il concetto di innovazione deve andare oltre l’ambito tecnologico: deve essere associato non solo ai prodotti, ma anche ai processi, ai servizi, ai movimenti, ai sistemi e alle strutture organizzative.</p>
      <p sl="pt">In particolare, l’innovazione sociale mira a individuare soluzioni nuove ed efficaci a bisogni sociali urgenti. Non va dimenticato che i giovani sono il motore dell’innovazione: occorre attuare politiche che favoriscano l’accesso dei giovani al mercato del lavoro ed è essenziale creare meccanismi di sostegno adeguati per le piccole e medie imprese.</p>
      <p sl="pt">Il successo della politica in materia di innovazione dipende da un sistema semplice, efficiente e poco burocratico per la scienza e l’istruzione superiore. Destinare finanziamenti adeguati a questi due settori è una condizione necessaria per lo sviluppo dell’innovazione.</p>
      <p sl="pt">Dato l’obiettivo di destinare il 3 per cento del prodotto interno lordo alla ricerca e allo sviluppo nel settore tecnologico, invito la Commissione a considerare la possibilità di istituire un sistema efficace a livello europeo per la gestione di questo obiettivo, alla luce di quanto sta accadendo nell’ambito della governance economica.</p>
    </intervention>
    <intervention id="3-663-000" speaker_id="1129" name="Catherine TRAUTMANN" is_mep="True" mode="spoken" nationality="France" birth_date="15-01-1951" birth_place="Strasbourg" p_group="Group of the Progressive Alliance of Socialists and Democrats in the European Parliament" m_state="FR">
      <p sl="fr">Signor Presidente, signora Commissario, onorevoli colleghi, quando ci poniamo l’obiettivo di rafforzare la nostra capacità di innovazione e di investimento o il vantaggio competitivo rispetto agli Stati Uniti e la Cina, certamente parliamo di sviluppo economico, ma nello specifico parliamo anche di creazione di posti di lavoro. Per questo motivo, dobbiamo dotarci dei mezzi per consolidare l’innovazione.</p>
      <p sl="fr">Mi congratulo con l’onorevole Merkies per l’idea dello sportello unico, la strategia di finanziamento e il riconoscimento della necessaria assunzione di rischio da parte dei ricercatori. La relazione va nella direzione giusta e propone la creazione di un contesto favorevole alle piccole e medie imprese (PMI), che sono essenziali per il successo dell’Unione europea.</p>
      <p sl="fr">L’innovazione si traduce in attrattività e competitività dei territori e il coinvolgimento delle autorità regionali e locali è cruciale per fare stanziamenti, ridurre le disparità e potenziare il ruolo attivo dei cittadini. È attraverso l’applicazione diretta sul campo che la misura proposta in questa relazione apporterà un efficace contributo al raggiungimento degli obiettivi della strategia Europa 2020.</p>
    </intervention>
    <intervention id="3-664-000" speaker_id="96704" name="Edvard KOŽUŠNÍK" is_mep="True" mode="spoken" nationality="Czechia" birth_date="30-01-1971" birth_place="Olomouc" p_group="European Conservatives and Reformists Group" m_state="CZ">
      <p sl="cs">Signor Presidente, l’Europa e l’innovazione. Vorrei soffermarmi sull’argomento appena toccato dai colleghi, gli onorevoli Migalski e Tošenovský. Qual è essenzialmente la nostra posizione? Stati Uniti e Giappone sono davanti a noi, Brasile, India e Cina minacciano di superarci. Mi sembra che il programma dell’Unione dell’innovazione giunga all’ultimo momento utile. Molto probabilmente è la nostra ultima opportunità per agire nel settore dell’innovazione e impedire a questi paesi di raggiungerci. Come è stato già sottolineato, un eventuale fallimento potrebbe determinare conseguenze fatali per la nostra competitività, per la qualità della vita dei cittadini e, in ultima analisi, per tutti i valori che l’Europa incarna nel mondo.</p>
      <p sl="cs">Sono lieto che il Parlamento europeo abbia avviato specifiche misure legislative, come per esempio una maggiore cooperazione per l’introduzione di un brevetto europeo. Ritengo che anche il tema della normalizzazione assuma una grande importanza nell’applicazione pratica delle innovazioni anche nell’ambito delle piccole e medie imprese.</p>
    </intervention>
    <intervention id="3-665-000" speaker_id="96803" name="Zbigniew ZIOBRO" is_mep="True" mode="spoken" nationality="Poland" birth_date="18-08-1970" birth_place="Kraków" p_group="European Conservatives and Reformists Group" m_state="PL">
      <p sl="pl">Signor Presidente, nel mio intervento di novembre qui a Strasburgo, ho messo in luce le significative differenze esistenti tra i vecchi e i nuovi Stati membri sul piano del sostegno finanziario al settore della ricerca e dello sviluppo. Nel lungo periodo, ciò condurrà a sostanziali squilibri nello sviluppo dei singoli Stati membri dell’Unione europea e al fenomeno denominato “fuga di cervelli” dalla stampa, che nella relazione viene erroneamente definito mobilità intellettuale. Per garantire uno sviluppo sostenibile in Europa – e vorrei rimarcare l’aggettivo “sostenibile” – l’Unione europea deve destinare maggiori finanziamenti allo sviluppo di progetti di ricerca e innovazione nei nuovi Stati membri, nel quadro dello sviluppo sostenibile.</p>
      <p sl="pl">È inoltre consigliabile incoraggiare i singoli governi a incrementare i fondi di bilancio destinati ogni anno alla ricerca e a stabilire una percentuale minima del bilancio per progetti di questo tipo. Un’altra questione primaria che dovremmo mettere maggiormente in luce è il finanziamento all’innovazione nel settore delle piccole e medie imprese.</p>
    </intervention>
    <intervention id="3-666-000" speaker_id="28165" name="Lambert van NISTELROOIJ" is_mep="True" mode="spoken" nationality="Netherlands" birth_date="05-03-1953" birth_place="Nuland" p_group="Group of the European People's Party (Christian Democrats)" m_state="NL">
      <p sl="nl">Signor Presidente, signora Commissario, la nostra più grande sfida è gestire le cose in maniera diversa – meno frammentaria e con meno attività parallele tra Stati membri ed Unione europea – nonché effettuare investimenti più mirati. Penso che imprese e cittadini osservino il nostro operato: la relazione e le proposte per l’Unione dell’innovazione generano aspettative. Noi stessi dovremmo aspettarci molto e vorrei sottolineare alcuni questioni che riguardano in particolare l’aspetto strumentale e l’Unione europea.</p>
      <p sl="nl">In primo luogo, dobbiamo garantire l’agevolazione dei finanziamenti e la disponibilità di maggiori sussidi e incentivi per i capitali di rischio. In secondo luogo, oggi disponiamo di fondi a gestione separata, come i fondi regionali, i fondi agricoli e così via. Dovremmo adottare un approccio orientato al finanziamento da più fondi. Potreste sostenere una proposta del genere nei prossimi regolamenti? In quali proposte potrebbe rientrare questo approccio?</p>
      <p sl="nl">Come ci è stato appena ricordato, gran parte degli investimenti in ricerca e sviluppo è destinata ai dodici “vecchi” Stati membri: occorre maggiore distribuzione e un riequilibrio. Come possiamo offrire sostegno alle imprese e ai cittadini dei “nuovi” Stati membri?</p>
      <p sl="nl">Vorrei infine aggiungere che saremmo lieti di affiancarvi in questo processo. Come si condurrà il dialogo? Stando alla vostra comunicazione, alla fine del 2011 si terrà un incontro per adottare ulteriori provvedimenti. Personalmente, ho già avuto occasione di confrontarmi con voi, anche durante una conversazione informale, durante i vertici sulla conoscenza per l’innovazione in quest’Assemblea. Come saranno organizzati d’ora in poi? Auspichiamo che i nostri contatti siano più frequenti, di fatto facciamo molto affidamento su questo. Attualmente la Commissione si occupa del coordinamento di svariate attività, come non accadeva in passato. Assieme all’onorevole Merkies, seguiremo il vostro operato.</p>
    </intervention>
    <intervention id="3-667-000" speaker_id="36281" name="Silvia-Adriana ȚICĂU" is_mep="True" mode="spoken" nationality="Romania" birth_date="14-11-1970" birth_place="Galaţi" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Signor Presidente, mi congratulo con l’onorevole Merkies per l’eccellente relazione. Affinché l’iniziativa “l’Unione dell’innovazione” contribuisca allo sviluppo sostenibile, occorre modernizzare il sistema d’istruzione, attuare una semplificazione e una convergenza delle normative di accesso ai fondi esistenti, elaborare previsioni sulle competenze richieste, incoraggiare i partenariati tra università e imprese e normalizzare e tutelare la proprietà intellettuale. Inoltre, l’accesso alla banda larga è un prerequisito essenziale per l’Unione dell’innovazione perché contribuisce ad accrescere il coinvolgimento dei cittadini.</p>
      <p sl="ro">Chiediamo più finanziamenti da destinare all’innovazione; ritengo però che, per coerenza con l’approccio seguito in altri casi, dobbiamo evitare di pregiudicare, con questa relazione, il futuro della Politica di coesione, della Politica agricola comune e del quadro finanziario pluriennale. Auspico che domani l’emendamento riceva l’appoggio della maggioranza.</p>
      <p sl="ro">In conclusione, chiediamo alla Commissione di tradurre la politica dell’Unione in materia di innovazione in un piano di azione con specifici obiettivi e risultati tangibili.</p>
    </intervention>
    <intervention id="3-668-000" speaker_id="96887" name="Francesco DE ANGELIS" is_mep="True" mode="spoken" nationality="Italy" birth_date="04-10-1959" birth_place="Ripi" p_group="Group of the Progressive Alliance of Socialists and Democrats in the European Parliament" m_state="IT">
      <p sl="it">Signor Presidente, onorevoli colleghi, mi congratulo con la collega Merkies per l'ottimo lavoro. Ritengo che dobbiamo investire di più e con maggiore coraggio nell'innovazione, nella ricerca e nel sapere. L'innovazione non deve scomparire nella ricerca. Innovazione e ricerca non sono sovrapponibili e mi compiaccio che la relazione sottolinei questa distinzione strategica.</p>
      <p sl="it">La relazione fissa alcuni importanti obiettivi: apre ai cittadini e ai lavoratori con l'innovazione sociale, introduce misure per facilitare l'accesso al credito e al finanziamento delle piccole e medie imprese e lega soprattutto, in un rapporto sempre più stretto e diretto, le imprese, i centri di ricerca e le nostre università.</p>
      <p sl="it">Snellire e semplificare la vita delle piccole e medie imprese con lo sportello unico, puntare sui talenti, sulla creatività e sulle idee innovative sono una condizione essenziale per la crescita e lo sviluppo. Sulle politiche dell'innovazione ora l'Europa deve fare sul serio se vogliamo uscire dalla crisi e costruire un futuro migliore per i nostri giovani.</p>
    </intervention>
    <intervention id="3-669-000" speaker_id="96859" name="Ioan ENCIU" is_mep="True" mode="spoken" nationality="Romania" birth_date="14-04-1953" birth_place="Odorheiul-Secuiesc" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Signor Presidente, attualmente la ricerca e l’innovazione sono prerogative degli Stati membri più sviluppati, un fattore pregiudizievole per l’intera Unione europea. È necessario tenerne debitamente conto e promuovere l’equilibrio delle potenziali capacità di innovazione in tutta l’Unione europea. È necessario aiutare i nuovi Stati membri a sviluppare le infrastrutture per la ricerca destinando loro risorse aggiuntive, come è stato promesso dal Commissario Quinn poco tempo addietro. Solo in questo modo potremo evitare che il divario esistente tra l’occidente e l’oriente dell’Unione europea in termini di ricerca e innovazione cresca ulteriormente e raggiungere il nostro obiettivo di creare una vera Unione dell’innovazione.</p>
      <p sl="ro">È stata avanzata l’idea di utilizzare i fondi strutturali o i fondi per l’agricoltura per finanziare l’innovazione e la ricerca. A mio parere, è una misura irrealizzabile e iniqua. Una soluzione realistica è la creazione di strumenti specifici da destinare esclusivamente alla ricerca e all’innovazione.</p>
    </intervention>
    <intervention id="3-670-000" speaker_id="96975" name="António Fernando CORREIA DE CAMPOS" is_mep="True" mode="spoken" nationality="Portugal" birth_date="14-12-1942" birth_place="Viseu" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Signor Presidente, signora Commissario, onorevole Merkies, questa strategia è molto importante per tutti i paesi europei, in particolare per quelli con economie non sufficientemente competitive, ed è essenziale per la nascita di piccole e medie imprese. Attualmente la creazione di posti di lavoro è più dinamica. La strategia per l’innovazione è essenziale per le università e i laboratori, la cui sopravvivenza dipende in parte dal rapporto con i settori produttivi. È essenziale per il sistema finanziario, che troverebbe nell’innovazione un nuovo mercato, a fronte del progressivo esaurimento del modello di produzione classico.</p>
      <p sl="pt">Oltre a essere tra i primi punti dell’agenda europea, l’innovazione è uno dei pilastri della strategia Europa 2020 e, in quanto tale, dovrà essere coadiuvata da nuovi strumenti finanziari per impedire che venga schiacciata dai vincoli di bilancio imposti dall’attuale congiuntura.</p>
      <p sl="pt">Desidero concludere porgendo le mie congratulazioni all’onorevole Merkies per il suo importante contributo per un’Europa più innovativa e dotata di un’economia basata maggiormente sulla conoscenza.</p>
    </intervention>
    <intervention id="3-671-000" speaker_id="96680" name="Zigmantas BALČYTIS" is_mep="True" mode="spoken" nationality="Lithuania" birth_date="16-11-1953" birth_place="Šilutė" p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">Signor Presidente, mi associo alle congratulazioni rivolte alla mia collega di gruppo per l’eccellente relazione presentata. L’Unione europea si trova a un difficile crocevia: da una parte, dobbiamo affrontare con urgenza i problemi causati dalla crisi, mentre dall’altra dobbiamo adottare tempestivamente delle misure per trovare una risposta adeguata e attuare gli impegni di lungo periodo che abbiamo assunto per contrastare problemi quali il cambiamento climatico, la sicurezza energetica, la sicurezza alimentare, l’invecchiamento della società e così via.</p>
      <p sl="lt">Nel contesto globale attuale, la politica in materia di innovazione determina un enorme impatto in tutti gli ambiti della vita e in futuro diventerà la colonna portante dello sviluppo economico, culturale e sociale dell’Unione europea. Finora è stata una politica frammentaria e più orientata alla ricerca accademica e scientifica che alla trasformazione di idee innovative in prodotti e servizi concreti che avrebbero stimolato la crescita e la creazione di posti di lavoro.</p>
      <p sl="lt">Sono favorevole all’approccio globale alla politica in materia di innovazione e ritengo che dovremmo stabilire insieme una politica strategica dell’Unione europea per l’innovazione integrata e mirata all’applicazione pratica.</p>
    </intervention>
    <intervention id="3-672-000" speaker_id="28178" name="Miroslav MIKOLÁŠIK" is_mep="True" mode="spoken" nationality="Slovakia" birth_date="11-09-1952" p_group="Group of the European People's Party (Christian Democrats)" m_state="SK">
      <p sl="sk">Signor Presidente, l’innovazione è uno dei principali motori della competitività europea, senza il quale sarebbe impossibile conseguire gli obiettivi strategici fissati. Per esempio, c’è un urgente bisogno di innovazione nei settori della sanità pubblica e della protezione ambientale.</p>
      <p sl="sk">L’Unione e gli Stati membri devono fornire incentivi finanziari o fiscali a imprese e individui, per concentrarsi su ricerca e sviluppo di carattere scientifico e tecnico in settori meno redditizi ma che arrecano grandi benefici ai cittadini. A mio parere, i fondi di bilancio destinati alla ricerca sono ancora relativamente bassi: vorrei quindi sottolineare la necessità di strumenti di finanziamento destinati a questo settore nei futuri bilanci dell’Unione.</p>
      <p sl="sk">Un sostegno alla ricerca europea verrebbe anche dall’introduzione di un brevetto europeo unico che, oltre a proteggere la proprietà intellettuale degli innovatori, potrebbe snellire processi burocratici lunghi e costosi, evitando che le domande presentate da uno stesso soggetto debbano essere ripetute in tutti gli Stati membri.</p>
    </intervention>
    <intervention id="3-674-000" speaker_id="96847" name="Claudiu Ciprian TĂNĂSESCU" is_mep="True" mode="spoken" nationality="Romania" birth_date="19-07-1965" birth_place="Bucureşti" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Signora Presidente, il raggiungimento dell’obiettivo fissato dalla strategia Europa 2020 di incrementare gli investimenti in ricerca e sviluppo al 3 per cento del PIL potrebbe tradursi nella creazione di 3,7 milioni di posti di lavoro e un aumento del PIL annuo di 795 milioni di euro entro il 2025.</p>
      <p sl="ro">Affinché questo si concretizzi, avremo bisogno di 1 milione di nuovi ricercatori, in un momento in cui molti di loro sono attratti da paesi non europei che dispongono di meccanismi in grado di eliminare le strozzature che impediscono alle idee di raggiungere il mercato. La frammentazione dei sistemi di ricerca e dei mercati, l’uso insufficiente degli appalti pubblico per stimolare l’innovazione, la natura precaria dei finanziamenti e la lentezza del processo di normalizzazione sono problemi che affliggono ancora i paesi dell’Unione europea. Auspichiamo che vengano affrontati seriamente per fare del programma dell’Unione dell’innovazione uno dei successi della strategia Europa 2020. Solo così potremo conseguire una crescita sostenibile in Europa e fare fronte alle crescenti pressioni della globalizzazione.</p>
    </intervention>
    <intervention id="3-675-000" speaker_id="96814" name="Elena BĂSESCU" is_mep="True" mode="spoken" nationality="Romania" birth_date="24-04-1980" birth_place="Constanţa" p_group="Group of the European People's Party (Christian Democrats)" m_state="RO">
      <p sl="ro">Signora Presidente, l’iniziativa “l’Unione dell’innovazione” promuove una politica strategica europea orientata alle imprese. Occorre dedicare particolare attenzione agli obiettivi fissati nella strategia Europa 2020. I criteri guida dell’innovazione devono essere l’interesse pubblico, il miglioramento della qualità della vita e la promozione del benessere sociale. Ciò significa che la globalizzazione e la ricerca sono fattori essenziali per la competitività e la crescita economica, assieme all’impegno attivo delle piccole e medie imprese e al coinvolgimento dei cittadini europei.</p>
      <p sl="ro">La Commissione dovrebbe concentrarsi sulle tecnologie che promuovono sistemi più intelligenti e sostenibili. Tutte le strategie correlate all’adattamento dell’Unione europea alle condizioni post-crisi devono essere mirate alla creazione di posti di lavoro sostenibili. A tal proposito, gli Stati membri sono chiamati a promuovere modelli economici stabili basati sulla creatività.</p>
    </intervention>
    <intervention id="3-676-000" speaker_id="95281" name="Viorica DĂNCILĂ" is_mep="True" mode="spoken" nationality="Romania" birth_date="16-12-1963" birth_place="Roşiori de Vede" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Signora Presidente, in un’Europa priva di confini e a fronte di un continuo processo di globalizzazione, l’innovazione può e deve rivestire un ruolo importante nel rafforzamento della coesione sociale migliorando la qualità dei servizi forniti a prescindere dal settore di appartenenza.</p>
      <p sl="ro">Migliorare i servizi implica anche migliorare la formazione professionale. Ritengo quindi opportuno avviare programmi di formazione specifici e mirati all’innovazione e allo stimolo della creatività, aspetti che possono essere coltivati, trasmessi e potenziati durante diverse fasi del processo di formazione. La Commissione europea ha il dovere di incoraggiare e sostenere gli Stati membri affinché includano, tra le componenti dei sistemi di istruzione nazionali, elementi come l’innovazione e la creatività e incoraggino una migliore cooperazione tra i sistemi di istruzione e il mondo delle imprese sviluppando nuovi curricola e programmi di dottorato anche a livello transfrontaliero.</p>
    </intervention>
    <intervention id="3-677-000" speaker_id="2125" name="Pat the Cope GALLAGHER" is_mep="True" mode="spoken" nationality="Ireland" birth_date="10-03-1948" birth_place="Dungloe " p_group="Group of the Alliance of Liberals and Democrats for Europe" m_state="IE">
      <p sl="ga">Signora Presidente, la ringrazio per avermi concesso la possibilità di esprimermi su questo argomento.</p>
      <p sl="en">Signora Presidente, è nostro dovere informare gli istituti di istruzione superiore, gli istituti di ricerca e le aziende del settore privato delle opportunità nell’ambito del settimo programma quadro per le attività di ricerca e sviluppo (FP7). È nostro dovere mettere costantemente in luce tutti i benefici che il più grande programma di ricerca finanziato con fondi pubblici al mondo può offrire alle piccole e medie imprese.</p>
      <p sl="en">Il sostengo alla ricerca e all’innovazione è essenziale per le regioni periferiche dell’Unione, affinché possano rimanere competitive in un mondo sempre più globalizzato. In Irlanda, il settimo programma quadro sta contribuendo allo sviluppo della ricerca, che a sua volta crea nuovi posti di lavoro e amplia l’offerta di beni e servizi per i cittadini. Organizzazioni irlandesi operanti nel settore dell’agricoltura, dell’alimentazione, della pesca, della sanità, dell’energia, dei trasporti e della tecnologia dell’informazione e delle comunicazioni hanno già ottenuto finanziamenti per 270 milioni di euro.</p>
      <p sl="en">In conclusione, desidero sottolineare la vitale importanza di queste iniziative, specie nella difficile congiuntura economica che attualmente investe l’Irlanda e l’Unione europea.</p>
    </intervention>
    <intervention id="3-679-000" speaker_id="4466" name="Ilda FIGUEIREDO" is_mep="True" mode="spoken" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Signora Presidente, durante una profonda crisi economica e sociale come quella che investe diversi Stati membri dell’Unione europea, una discussione sull’innovazione in tutti i settori della conoscenza e in tutti gli ambiti economici e sociali non può che essere accolta con favore. È però necessario che l’innovazione sia regolata da criteri quali la difesa dell’interesse pubblico, il miglioramento della qualità della vita, la promozione del benessere sociale e la tutela dell’ambiente e dell’equilibrio della natura.</p>
      <p sl="pt">In tale contesto, è essenziale non dimenticare la disoccupazione, che colpisce già circa un quarto dei giovani, molti dei quali con istruzione superiore, la crescente precarietà del lavoro, specie per le donne e i giovani, nonché l’aumento della povertà e dell’esclusione sociale.</p>
      <p sl="pt">È tempo di passare dalle parole ai fatti ed esigere le necessarie scelte politiche e di bilancio che riconoscano il vero valore degli individui e la loro capacità di innovazione, nel rispetto della dignità dei lavoratori.</p>
    </intervention>
    <intervention id="3-680-000" speaker_id="96668" name="Seán KELLY" is_mep="True" mode="spoken" nationality="Ireland" birth_date="26-04-1952" birth_place="Killarney" m_state="IE">
      <p sl="en">Signora Presidente, secondo i risultati di un recente sondaggio condotto da GE, l’85 per cento delle persone più influenti pensa che l’innovazione sia la strada da seguire per la futura prosperità dell’Unione europea. Ma affermarlo è ben diverso dal trasformarlo in realtà: questa è la sfida che dobbiamo affrontare.</p>
      <p sl="en">Ho avuto il privilegio di redigere la bozza di parere della commissione per la cultura e l’istruzione sull’Unione dell’innovazione, nella quale ho voluto mettere in luce alcune questioni. Una di queste è la necessità di evitare la duplicazione; lo spunto è nato da quanto affermato dalla signora Commissario durante l’audizione, quando ha sottolineato che 40 istituti diversi conducono ricerche su un particolare ceppo di salmonella, un chiaro esempio di mancanza di coordinamento e spreco di risorse. Occorre poi una cooperazione produttiva tra le varie parti interessate: un ottimo esempio è quello dell’Università di Santiago de Compostela, che segue l’intero processo di ricerca fino alla nascita di una nuova azienda. In terzo luogo, è imprescindibile sviluppare il brevetto europeo.</p>
    </intervention>
    <intervention id="3-681-000" speaker_id="photo_generic" name="Máire Geoghegan-Quinn" is_mep="True" mode="spoken">
      <p sl="en">membro della Commissione. – Signora Presidente, voglio esprimere un ringraziamento ai parlamentari intervenuti. Ritengo che tutti i presenti in Aula siano concordi sulla necessità di migliorare le condizioni per l’innovazione.</p>
      <p sl="en">In molti hanno parlato di lavoro: l’Unione dell’innovazione ruota proprio attorno al lavoro e all’obiettivo di portare nel mercato la ricerca di base, che nell’Unione europea tocca livelli di eccellenza, in modo da creare posti di lavoro nel nostro territorio.</p>
      <p sl="en">Diversi parlamentari hanno menzionato il ruolo delle regioni. È un punto estremamente importante: dobbiamo sviluppare sinergie tra i finanziamenti per la ricerca e l’innovazione e i fondi strutturali, come l’onorevole Merkies sottolinea nella relazione. Tutte le regioni d’Europa devono mettere in evidenza i loro punti di forza. Tra circa due settimane mi recherò a Debrecen, in Ungheria, per partecipare alla conferenza “Week of innovative regions of Europe” (Settimana delle regioni innovative in Europa), che vedrà riunite tutte le regioni per discutere del concetto di specializzazione intelligente.</p>
      <p sl="en">Alcune delle regioni meno avanzate non possono che trarre vantaggio dalla messa in rete e dal know-how favoriti dai programmi di ricerca e innovazione impiegando, come è ovvio, i fondi strutturali per costruire le infrastrutture per la ricerca di cui necessitano.</p>
      <p sl="en">L’onorevole van Nistelrooij ha sollevato la questione della Convenzione dell’innovazione che, devo dire, è in fase ben avanzata. Nell’ambito della fase preparatoria, abbiamo invitato l’onorevole Reul, presidente della commissione per l’industria, la ricerca e l’energia, a illustrare il ruolo della commissione nell’ambito della Convenzione dell’innovazione. Chiaramente abbiamo invitato anche i rappresentanti dei governi degli Stati membri, gli esponenti del mondo delle imprese, le parti interessate, i decisori politici e così via.</p>
      <p sl="en">È un aspetto di fondamentale importanza perché uno dei fattori essenziali per l’innovazione, a mio parere, è disporre di un “documento vivo”: in altre parole, avremo l’opportunità di incontrarci regolarmente in Parlamento, a livello internazionale, in occasione della Convenzione dell’innovazione, e con i capi di Stato e di governo per monitorare i progressi e, se necessario, stimolarne la rapidità. Si tratta di una questione vitale per il successo dell’iniziativa, per creare i posti di lavoro che desideriamo e conseguire i risultati auspicati.</p>
    </intervention>
    <intervention id="3-682-000" speaker_id="96910" name="Judith A. MERKIES" is_mep="True" mode="spoken" role="relatore" nationality="Netherlands" birth_date="28-09-1966" birth_place="London " p_group="Group of the Progressive Alliance of Socialists and Democrats in the European Parliament" m_state="NL">
      <p sl="en">Signora Presidente, voglio esprimere un ringraziamento ai colleghi e ai cittadini innovatori per i loro preziosi contributi. Il processo è stato molto inclusivo. Siamo in grande sintonia: puntiamo a dare slancio alla crescita economica e adottare un nuovo modello sociale sostenibile. Vogliamo stimolare le piccole e medie imprese e le imprese in fase di avviamento, aggiornare le nostre capacità con l’apprendimento permanente; vogliamo innovazione sociale, vogliamo che le risorse economiche siano di fatto investite in ricerca e sviluppo e non messe da parte.</p>
      <p sl="en">Siamo consapevoli che ricerca non è sinonimo di innovazione; quest’ultima è un fenomeno a sé stante, sebbene talvolta possa essere conseguenza della ricerca. Entrambe sono importanti, ma l’innovazione necessita un stimolo in più. Per fare chiarezza sul tema dei finanziamenti derivanti dai fondi agricoli o dai fondi strutturali, vorrei sottolineare che non intendiamo sottrarre fondi alla Politica agricola comune o ai fondi strutturali per trasferirli ai fondi per l’innovazione, ma prestare attenzione alla dimensione orizzontale dell’innovazione. Occorre innovazione anche nell’agricoltura e nella politica regionale: ne abbiamo bisogno in ogni settore.</p>
      <p sl="en">Qual è dunque il nostro prossimo obiettivo? Non fermiamoci a questa relazione, non lasciamo che tutto si concluda oggi. Andiamo avanti insieme agli Stati membri; adottiamo una nuova mentalità; investiamo risorse economiche e cambiamo politica. Cambiamo il nostro modello economico, procediamo verso un modello sostenibile e creiamo occupazione.</p>
      <p sl="en">Come si afferma nella relazione, l’innovazione non è solo un prodotto, un processo o un servizio: è anche un movimento. Diventiamo innovatori, qui, oggi; diamo vita a un movimento, un movimento per l’innovazione.</p>
    </intervention>
    <intervention id="3-683-000" speaker_id="1941" is_mep="True" mode="spoken" role="Presidente" name="Roberta ANGELILLI" nationality="Italy" birth_date="01-02-1965" birth_place="Roma" p_group="Group of the European People's Party (Christian Democrats)" m_state="IT">
      <p sl="unknown">La discussione è chiusa.</p>
      <p sl="unknown">Dichiarazioni scritte (articolo 149 del regolamento)</p>
    </intervention>
    <intervention id="3-686-000" speaker_id="28155" name="Edit HERCZOG" is_mep="True" mode="written" nationality="Hungary" birth_date="05-05-1961" birth_place="Budapest" p_group="Group of the Progressive Alliance of Socialists and Democrats in the European Parliament" m_state="HU">
      <p sl="hu">L’innovazione è il successo nell’applicazione pratica di idee. Non dobbiamo permettere che l’Unione dell’innovazione resti solo un’idea entusiasmante, un obiettivo politico. La commissione per i bilanci sta lavorando per far rientrare l’iniziativa faro Europa 2020 nella strategia dell’Unione europea attraverso un quadro finanziario indipendente. L’Unione dell’innovazione può rivestire un ruolo importante per trasformare l’economia europea, flagellata dalla crisi, attraverso la creazione sostenibile di posti di lavoro. Se entro il 2020 si riuscirà a destinare il 3 per cento del PIL dell’UE alla ricerca e allo sviluppo, si potrebbero creare 3,7 milioni di nuovi posti di lavoro, con un aumento del PIL annuo di circa 800 milioni di euro fino al 2025.</p>
      <p sl="hu">Dobbiamo convincerci che la chiave e, al tempo stesso, l’unico strumento efficace per la ripresa economica dell’Unione europea è la ricerca e l’innovazione. È per questo che dobbiamo essere uniti nell’incoraggiare gli Stati membri a destinare l’1 per cento del prodotto interno lordo alla ricerca e allo sviluppo tecnologico. La propensione all’assunzione di rischi è un presupposto indispensabile per il successo dell’innovazione; questo però non significa che gli investimenti degli Stati membri siano rischiosi. Il rendimento è garantito.</p>
      <p sl="hu">Per preservare la competitività europea, è necessario un nuovo approccio basato su due principali fattori di stimolo: l’incremento del potenziale di innovazione e l’incoraggiamento ai cittadini europei a diventare imprenditori. Ecco perché abbiamo riesaminato lo “Small Business Act” per renderlo coerente con il “Single Market Act”, che evidenzia una certa sinergia con l’Unione dell’innovazione. Le nostre misure vanno armonizzate in modo da incrementarne l’efficienza.</p>
    </intervention>
    <intervention id="3-684-000" speaker_id="96771" name="Jarosław KALINOWSKI" is_mep="True" mode="written" nationality="Poland" birth_date="12-04-1962" birth_place="Wyszków" m_state="PL">
      <p sl="pl">Innovazione, competitività, sviluppo sostenibile, creatività, efficienza: sono belle parole, molto in linea con le attuali tendenze politiche, economiche e del mercato del lavoro. Mi domando però se dietro queste parole ci siano misure concrete e progetti reali. Chiunque le senta, non potrà che reagire positivamente contribuendo a promuovere gli ideali che esse rappresentano e a incrementare il consenso. Non dimentichiamo però che questi slogan devono essere affiancati da misure pratiche; è necessario prendere le decisioni legislative adeguate e attuare leggi che contribuiscano al raggiungimento degli obiettivi citati, ovvero gli obiettivi della strategia Europa 2020. L’Europa e i suoi cittadini hanno un enorme potenziale ed è nostro compito creare le condizioni adeguate affinché venga sfruttato a pieno.</p>
    </intervention>
    <intervention id="3-685-000" speaker_id="96789" name="Joanna SENYSZYN" is_mep="True" mode="written" nationality="Poland" birth_date="01-02-1949" birth_place="Gdynia" p_group="Group of the Progressive Alliance of Socialists and Democrats in the European Parliament" m_state="PL">
      <p sl="pl">In qualità di membro della commissione per la cultura e l’istruzione, sono favorevole all’iniziativa “l’Unione dell’innovazione”. Desidero sottolineare il ruolo rivestito dall’istruzione, dalla formazione professionale e dalla ricerca sociale (nella lotta contro la povertà e l’esclusione sociale) nel quadro di questa iniziativa. È importante semplificare le procedure amministrative per presentare domande per i programmi dell’Unione europea nel settore della ricerca scientifica e dell’innovazione, per consentire una partecipazione più ampia da parte di imprese e istituti scientifici. La semplificazione delle procedure garantirebbe inoltre un impiego più efficiente ed efficace dei fondi pubblici nonché una riduzione del carico di lavoro amministrativo.</p>
      <p sl="pl">La politica in materia di innovazione deve andare di pari passo con la politica in materia di formazione professionale e mercato del lavoro. Nuovi prodotti e servizi contribuiscono all’aumento dei livelli di occupazione, oltre a favorire previsioni sulle future tendenze e le qualifiche richieste dal mercato del lavoro. Poiché le donne rappresentano solo il 30 per cento dei ricercatori europei e solo il 13 per cento dei direttori degli istituti di ricerca, vorrei sottolineare la necessità che l’iniziativa “l’Unione dell’innovazione” tenga conto di linee guida da applicare in futuro per conseguire un equilibrio della presenza maschile e femminile nelle discipline scientifiche. Chiedo inoltre che tali linee guide siano efficacemente applicate anche negli Stati membri.</p>
    </intervention>
  </section>
  <section id="creitem38" title="16. Convenzione OIL completata da una raccomandazione sui lavoratori domestici (discussione)">
    <intervention id="3-688-000" speaker_id="1941" is_mep="True" mode="spoken" role="Presidente" name="Roberta ANGELILLI" nationality="Italy" birth_date="01-02-1965" birth_place="Roma" p_group="Group of the European People's Party (Christian Democrats)" m_state="IT">
      <p sl="unknown">L'ordine del giorno reca la discussione sull'interrogazione orale alla Commissione sulla Convenzione OIL completata da una raccomandazione sui lavoratori domestici, di Pervenche Berès, a nome della commissione per l'occupazione e gli affari sociali (O-000092/2011 - B7-0305/2011).</p>
    </intervention>
    <intervention id="3-689-000" speaker_id="1985" name="Pervenche BERÈS" is_mep="True" mode="spoken" nationality="France" birth_date="10-03-1957" birth_place="Neully-sur-Seine" p_group="Group of the Progressive Alliance of Socialists and Democrats in the European Parliament" m_state="FR">
      <p sl="fr">autore. – Signora Presidente, signor Commissario, mi compiaccio che in vista della prossima Assemblea generale dell'Organizzazione internazionale del lavoro (OIL), possiamo discutere la gradita iniziativa dell'OIL che propone agli Stati membri appartenenti all'organizzazione una convenzione integrata da una raccomandazione sui lavoratori domestici.</p>
      <p sl="fr">Signor Commissario, a nome del Parlamento, desidero ringraziarla per aver acconsentito a moderare questa discussione in previsione della Conferenza in linea con la migliore prassi.</p>
      <p sl="fr">Come è noto, il lavoro domestico ufficialmente rappresenta tra il cinque e il nove per cento di tutti i posti di lavoro nell'Unione europea. Guardando agli obiettivi che ci siamo prefissati nell'ambito della strategia Europa 2020, è chiaro che c'è una corrispondenza tra quelli che abbiamo definito lavori a livello locale, ossia quelli grazie ai quali si offre assistenza ai cittadini più anziani e che consentono alle donne con figli piccoli di riprendere a lavorare, e le situazioni in cui si sviluppa il lavoro domestico.</p>
      <p sl="fr">Ritengo che, all'interno dell'Unione europea, sia essenziale appoggiare questa valida iniziativa dell'OIL viste le numerose tendenze, che già conosciamo, nello sviluppo delle nostre società. La domanda globale di servizi domestici continuerà ad aumentare, ma non possiamo da un lato valutare positivamente l'approvazione di un'agenda per un lavoro dignitoso dell'OIL, lasciando dall'altro un'intera sezione del mercato del lavoro senza regole e senza leggi a proteggerla.</p>
      <p sl="fr">L'Unione europea deve dare il buon esempio. Mi rendo conto che a volte siamo portati a pensare che le convenzioni dell'OIL forse non ci riguardino. Ma non è così: anche noi in questo caso dobbiamo essere un punto di riferimento. Nell'ambito del lavoro domestico, credo che l'OIL ci offra una grande opportunità per far luce sul funzionamento di alcuni ambiti del mercato del lavoro, dal momento che il lavoro domestico troppe volte è precario, sottovalutato e informale. Posso dirvi semplicemente che so che alcuni di voi hanno espresso preoccupazione in merito al riconoscimento e la regolarizzazione dei migranti illegali, ma sono anche preoccupata per la battaglia che dobbiamo combattere negli Stati membri contro il lavoro informale. Sappiamo quanto queste pratiche si siano purtroppo diffuse nell'ambito del lavoro domestico.</p>
      <p sl="fr">Confidiamo che in giugno, sulla base di negoziati tripartiti, la centesima sessione della Conferenza internazionale del lavoro dia il via alla Convenzione e alla raccomandazione. Riteniamo che siano fondamentali per trasformare in un rapporto legale quello che troppo spesso si rivela un rapporto di sfruttamento. Ci auspichiamo che il riconoscimento giuridico del lavoro domestico sia un obiettivo raggiungibile. Chi presta assistenza agli anziani e chi lavora con i bambini deve avere la libertà di associazione e periodi di riposo e non deve subire molestie o essere vittima dell'arbitrarietà.</p>
      <p sl="fr">Dobbiamo fare in modo che lo strumento che l'OIL ci propone ci consenta di definire, in quest'area, il concetto di lavoro dignitoso, sia esso legato alle ore di lavoro, alla questione del congedo retribuito o alla questione delle condizioni abitative.</p>
      <p sl="fr">Vorrei sapere qual è la posizione della Commissione europea nei confronti dei negoziati e della proposta di Convenzione e in base a quale mandato agirà a nome di tutti noi, in modo che un domani l'Unione europea possa dare il buon esempio nell'ambito del lavoro domestico e che anche noi possiamo dare espressione ai valori promossi dall'Unione europea.</p>
    </intervention>
    <intervention id="3-690-000" speaker_id="photo_generic" name="László Andor" is_mep="True" mode="spoken">
      <p sl="en">membro della Commissione. – Signora Presidente, accolgo con favore il dibattito odierno relativo al nuovo strumento dell'OIL per i lavoratori domestici.</p>
      <p sl="en">È un contributo importante al secondo turno di discussioni sui nuovi standard internazionali che saranno probabilmente approvati tra alcune settimane in occasione della centesima sessione della Conferenza internazionale sul lavoro.</p>
      <p sl="en">Come sapete, la Commissione europea sostiene fermamente l’agenda dell'OIL per il lavoro dignitoso. La Commissione controlla da vicino, promuovendolo, il coordinamento tra gli Stati membri ed ha lavorato affinché una serie di importanti strumenti approvati nell'ultimo decennio venga rapidamente ratificata.</p>
      <p sl="en">Sono molte le ragioni per sviluppare nuovi standard nell'ambito del lavoro domestico. Per esempio, dei molti lavoratori domestici nel mondo, una parte cospicua appartiene a gruppi vulnerabili. Inoltre le condizioni precarie e il fatto che spesso appartengano al settore informale sono altri aspetti alquanto rilevanti.</p>
      <p sl="en">Nell'Unione europea l'occupazione in questo settore ha grandi probabilità di espandersi, visti il cambiamento demografico e la maggiore partecipazione femminile nel mercato del lavoro. Per questo è fondamentale migliorare il profilo professionale e l'immagine dei lavoratori domestici.</p>
      <p sl="en">Consentitemi ora di guardare alle questioni pratiche che questa problematica fa emergere e di illustrare innanzi tutto il ruolo della Commissione nell'ambito dei negoziati OIL sulla nuova Convenzione e raccomandazione sul lavoro dignitoso.</p>
      <p sl="en">Non dobbiamo dimenticare il contesto istituzionale. Il nuovo strumento sarà un accordo internazionale. La Commissione pertanto svolgerà il ruolo che le è stato assegnato dal trattato con particolare attenzione alle particolari caratteristiche dell'OIL, dove l'Unione europea ha solo il ruolo di osservatore, a differenza degli Stati membri che ne sono membri. Per questo motivo le convenzioni OIL non possono essere ratificate dalla sola Unione.</p>
      <p sl="en">La Commissione ha seguito attivamente il dibattito e ha coordinato gli esperti degli Stati membri nel corso della prima serie di discussioni in seno all'OIL nel 2010. Ha analizzato gli strumenti che venivano definiti durante i negoziati dalla prospettiva del diritto dell'Unione europea . La Commissione era attenta in particolar modo ai punti della proposta di Convenzione che potessero avere ripercussioni sulla libertà di circolazione dei lavoratori.</p>
      <p sl="en">Dal momento che la nuova convenzione dell'OIL riguarderà problematiche di competenza dell'Unione europea, gli Stati membri dovranno rispettare l'acquis comunitario.</p>
      <p sl="en">Nel prossimo turno conclusivo di negoziati in giugno, la Commissione manterrà un ruolo attivo di coordinamento e mediazione lavorando insieme agli esperti degli Stati membri. Siamo in contatto con le parti sociali e una serie di ONG che si sono rivolte alla Commissione e si sono interfacciate con il relatore per parere del Comitato economico e sociale sulla professionalizzazione del lavoro domestico.</p>
      <p sl="en">In secondo luogo, c'è la questione del ruolo della strategia Europa 2020 nel garantire la trasformazione dei lavori domestici precari in lavori dignitosi e sostenibili. Dobbiamo ricordarci le potenzialità del settore in termini di creazione di posti di lavoro e di conciliazione tra lavoro e responsabilità familiari e dunque il suo ruolo nel raggiungimento degli obiettivi della strategia occupazionale. Non dobbiamo però dimenticare la necessità di assicurare che i lavori domestici, da non considerarsi sistematicamente precari, sottovalutati o sottopagati, sono lavori dignitosi.</p>
      <p sl="en">Per di più la lotta al lavoro non dichiarato, diffuso nel settore del lavoro domestico, è una parte integrante della strategia Europa 2020 come confermato dalla prima valutazione annuale. Le modalità per passare dal lavoro informale o non dichiarato a un lavoro regolare saranno indicate nei principi guida per creare posti di lavoro annunciati dalla Commissione nella comunicazione sull'iniziativa faro Europa 2020, "Un'agenda per nuove competenze e per l'occupazione". Proporremo questi principi guida il prossimo anno. Diversi Stati membri hanno valida esperienza nel ridurre il lavoro informale e precario, per esempio grazie alla formula dei buoni-servizio.</p>
      <p sl="en">In terzo luogo, c'è la problematica di adeguare l'attuale quadro normativo in materia di sicurezza e salute durante il lavoro (direttiva 89/391/CEE) e di lotta alla discriminazione (direttiva 2000/78/CE).</p>
      <p sl="en">Vale la pena segnalare che la definizione di lavoratore domestico nella proposta di Convenzione OIL è molto ampia, non comprende solo le persone che lavorano in case private, ma anche coloro che lavorano a domicilio o tramite uffici di collocamento.</p>
      <p sl="en">Sebbene i collaboratori domestici siano esclusi dalla definizione di lavoratori contenuta nella direttiva quadro sulla sicurezza e la salute sul luogo di lavoro, il legislatore europeo sembra aver inteso il concetto di collaboratore domestico in senso stretto e in questo modo l'esclusione dall'ambito di applicazione dell'acquis europeo in materia di sicurezza e salute durante il lavoro non riguarda tutti i collaboratori domestici nell'ambito della Convenzione.</p>
      <p sl="en">Infine, la legislazione comunitaria in materia di occupazione, sicurezza e salute indica i requisiti minimi e non impedisce ad alcuno Stato membro di introdurre misure più rigide a livello nazionale. Gli Stati membri, pertanto, sono liberi di includere i collaboratori domestici nella propria legislazione nazionale.</p>
      <p sl="en">Per il momento la Commissione non prevede modifiche alla direttiva quadro sulla sicurezza e la salute sul luogo di lavoro. Ciononostante la Commissione ritiene che l'attuale iniziativa dell'OIL sia un'opportunità valida per riflettere sulla situazione dei lavoratori domestici in Europa.</p>
      <p sl="en">Aggiungerei che la direttiva 2000/78/CE, che stabilisce un quadro generale per la parità di trattamento in materia di occupazione e di condizioni di lavoro, non esclude i lavoratori domestici e quindi non sono necessari emendamenti per la ratifica della Convenzione OIL. La Commissione ha pubblicato nel 2008 una relazione sull'applicazione della direttiva e continuerà a seguire da vicino il processo all'interno degli Stati membri.</p>
      <p sl="en">Il quarto punto riguarda le modalità di informazione per i lavoratori domestici sui propri diritti e su come rafforzarli. Sebbene non tutti i lavoratori domestici siano poco qualificati e non tutti lavorino in condizioni precarie, rimangono comunque una categoria vulnerabile; la Commissione incoraggia gli Stati membri a garantire loro la giusta protezione migliorando i diritti dei lavoratori e facendoli rispettare.</p>
      <p sl="en">La Commissione auspica che il problema del lavoro non dichiarato di cittadini extra Unione europea sia in parte affrontato dalla direttiva 2009/52/CE sulle sanzioni nei confronti dei datori di lavoro, che gli Stati membri devono recepire nel proprio ordinamento nazionale entro il 20 luglio di quest'anno. La direttiva contribuirà a porre fine allo sfruttamento dei cittadini di paesi terzi, soggiornanti illegalmente, da parte di datori di lavoro che li remunerano in modo inadeguato e impongono loro condizioni di lavoro insoddisfacenti.</p>
      <p sl="en">Un passo avanti sarebbe l'accordo sulla proposta di direttiva per un permesso unico che attribuisca una serie di diritti comuni ai cittadini di paesi terzi che risiedono legalmente in uno Stato membro.</p>
      <p sl="en">Permettetemi di affrontare il quinto e ultimo punto riguardante il ruolo della Commissione nel promuovere gli scambi di migliori prassi in materia di politiche sui lavoratori domestici. A questo proposito desidero citare un progetto privato che la Commissione sta attuando su richiesta di quest'Aula e che cerca di incoraggiare la conversione del lavoro precario in lavoro con diritti.</p>
      <p sl="en">In seguito all’invito a presentare proposte pubblicato durante il progetto pilota nel 2010, la Commissione sta co-finanziando un progetto incentrato sulle conseguenze della crisi economica e finanziaria per i lavoratori precari domestici, migranti e giovani e sulle misure attuate dagli Stati membri per migliorarne i diritti. Il progetto promuove lo scambio di migliori prassi includendo in particolare la rappresentanza collettiva dei lavoratori precari. Un secondo invito a presentare proposte, che verrà pubblicato quest'anno, sarà maggiormente incentrato sull'azione per migliorare i diritti dei lavoratori più poveri, inclusi i lavoratori domestici.</p>
      <p sl="en">Il progetto pilota comprenderà anche uno studio per meglio comprendere il lavoro precario in dodici Stati membri e per promuoverne la conversione in rapporti di lavoro con maggiori diritti sociali, guardando in particolare a ciò che gli Stati membri possono fare in termini pratici per incoraggiare tale trasformazione e identificare una base comune di diritti sociali. In Italia è stato recentemente condotto un caso di studio sulla situazione dei lavoratori domestici migranti in relazione a un progetto sul lavoro dignitoso e sui rapporti industriali co-finanziato dalla Commissione.</p>
      <p sl="en">Infine, l'Agenzia europea per la sicurezza e la salute sul lavoro e il Comitato degli Alti responsabili dell’Ispettorato del lavoro hanno chiesto informazioni a livello settoriale e campagne di sensibilizzazione sulla protezione della salute e della sicurezza dei lavoratori.</p>
    </intervention>
    <intervention id="3-691-000" speaker_id="23819" name="Csaba ŐRY" is_mep="True" mode="spoken" nationality="Hungary" birth_date="12-05-1952" birth_place="Budapest" p_group="Group of the European People's Party (Christian Democrats)" m_state="HU">
      <p sl="hu">a nome del gruppo PPE. – Signora Presidente, il Partito Popolare Europeo è molto soddisfatto della discussione odierna. Dobbiamo ringraziare l'onorevole Berès per averla avviata, permettendoci non solo di prendere parte all'iniziativa dell'OIL, ma anche di riflettere su quali misure prendere relativamente a un'intera categoria di lavoratori le cui condizioni sono spesso sconosciute e le poche notizie al riguardo tendono a essere scoraggianti.</p>
      <p sl="hu">Crediamo anche che la proposta di decisione, già pubblicata, meriti di essere appoggiata e apprezziamo in particolar modo quegli aspetti che ne sottolineano ed evidenziano l'obiettivo, ossia la creazione di condizioni di lavoro dignitose e la regolamentazione dell'occupazione in un campo che riguarda in particolar modo lavoratori migranti che, soprattutto in certi paesi, operano in condizioni assolutamente non regolamentate né controllate, che molto spesso assumono la forma di schiavitù moderna.</p>
      <p sl="hu">Abbiamo già parlato delle carenze nella legislazione in materia di diritto del lavoro in relazione ai contratti atipici. Naturalmente potrebbe rappresentare un passo successivo per garantire condizioni di lavoro minime e altri diritti occupazionali. Concordo con il Commissario quando afferma che dobbiamo innanzi tutto organizzarci internamente. Nell'accogliere con favore l'iniziativa dell'OIL, possiamo chiedere agli Stati membri dell'Unione europea di fare tutto il possibile nell'ambito delle normative sul lavoro per evidenziarne le carenze e colmarle in modo opportuno.</p>
    </intervention>
    <intervention id="3-692-000" speaker_id="4337" name="Alejandro CERCAS" is_mep="True" mode="spoken" nationality="Spain" birth_date="25-05-1949" birth_place="Ibahernando " p_group="Group of the Progressive Alliance of Socialists and Democrats in the European Parliament" m_state="ES">
      <p sl="es">a nome del gruppo S&amp;D. – Signora Presidente, signor Commissario, la delegazione socialista si associa all'intervento dell'onorevole Berès, presidente della commissione per l'occupazione e gli affari sociali. Siamo molto compiaciuti per la posizione assunta ora dal Commissario riguardo all’iniziativa dell'Organizzazione internazionale del lavoro (OIL).</p>
      <p sl="es">I delegati socialisti apprezzano moltissimo il lavoro che l'OIL ha fatto sin dall'inizio. Crediamo abbia dato un valido contributo alla storia dell'umanità e dell'Europa. Non c'è dubbio che l’iniziativa sul lavoro domestico sia molto importante perché sono molti a svolgere questo tipo di lavoro e riguarda molto da vicino le donne e gli immigrati.</p>
      <p sl="es">Noi, i delegati socialisti, ci auguriamo che alla prossima riunione di giugno le proposte di Convenzione e raccomandazione vengano approvate e che il Parlamento, la Commissione e il Consiglio siano parti attive e non solamente attori passivi, in modo che l'Europa possa confrontarsi con le sue affermazioni e tener fede agli impegni presi.</p>
      <p sl="es">Se riusciremo a fare questo, contribuiremo se non altro a estendere il programma per il lavoro dignitoso. Non solo aiuteremo il mondo e molte persone ma aiuteremo soprattutto noi stessi a comportarci in modo dignitoso e a rispettarci l'un l'altro come istituzione e come europei; faremo anche in modo che il nostro continente mantenga il suo modello sociale, obiettivo irraggiungibile se restiamo sulla nostra isola regolamentata e protetta in un mondo di miseria e senza protezione.</p>
      <p sl="es">Forse, signor Commissario, è arrivato il momento anche per la Commissione, per il Consiglio e per tutti noi di riflettere sull'Europa perché nemmeno essa basta a risolvere tutto. In Europa persistono forme contrattuali precarie e lacunose che interessano gli immigrati e le donne nell'ambito del lavoro domestico.</p>
      <p sl="es">Mi piacerebbe che, nell'ambito di questa discussione e di questo processo decisionale, potessimo prendere atto delle carenze da colmare nella legislazione dell'Unione europea e in molti Stati membri. Abbiamo problemi in merito alla sicurezza e alla salute di questi lavoratori. In molti paesi vi sono problemi relativamente alle forme giuridiche che regolano il lavoro. Dobbiamo inoltre contrastare gli abusi e la discriminazione nei confronti degli immigrati, gran parte dei quali lavora in famiglie europee.</p>
      <p sl="es">Attualmente stiamo lavorando a molte iniziative, signor Commissario, sarebbe giunto il momento di aumentare il nostro impegno etico per aiutare l'OIL, per aiutare noi stessi e per svolgere degnamente un lavoro per il futuro dell'umanità.</p>
    </intervention>
    <intervention id="3-693-000" speaker_id="28116" name="Marian HARKIN" is_mep="True" mode="spoken" nationality="Ireland" birth_date="26-11-1953" birth_place="Sligo" p_group="Group of the Alliance of Liberals and Democrats for Europe" m_state="IE">
      <p sl="en">a nome del gruppo ALDE. – Signora Presidente, credo nell'importanza di questo dibattito in vista della prossima approvazione della Convenzione OIL sul lavoro domestico. Credo che tutti i presenti in Aula debbano complimentarsi con l'OIL per l'ottimo lavoro svolto.</p>
      <p sl="en">Il lavoro domestico, per esempio nella forma dell'assistenza familiare, si svolge esclusivamente in abitazioni private. Tradizionalmente, all'interno dell'Unione europea, si trattava ovviamente di un lavoro svolto dalle donne, anche se ora la situazione sta cambiando. I migranti e le persone provenienti da comunità più marginali hanno maggiori probabilità di lavorare nell'ambito domestico. Il valore del lavoro domestico viene escluso dal calcolo del PIL e, per questo e altri motivi, è spesso invisibile e certamente sottovalutato. Questa situazione certamente mette i lavoratori domestici in una posizione precaria tanto che molto spesso si trovano a dipendere dalla buona volontà dei datori di lavoro. È una situazione semplicemente inaccettabile. Come affermiamo nella risoluzione, in questo modo i lavoratori domestici sono più esposti alla discriminazione nelle sue molteplici forme.</p>
      <p sl="en">L'importanza della Convenzione OIL è il riconoscimento giuridico del lavoro domestico come forma di attività professionale. Ne consegue che i lavoratori domestici dovrebbero essere in una posizione più forte per esercitare i propri diritti. Credo sia importante che il lavoro domestico sia regolato dalle norme fondamentali sul lavoro, che comprendano naturalmente l'accesso alla previdenza sociale, alla tutela della salute e della sicurezza e la tutela della maternità, oltre a disposizioni concernenti le ore di lavoro e di riposo.</p>
      <p sl="en">Siccome il lavoro domestico si svolge prevalentemente in abitazioni private, possono insorgere problematiche legate alla privacy. Dobbiamo pertanto trovare soluzioni innovative e attuabili per assicurare la salute e la sicurezza dei lavoratori domestici e, in generale, per garantire il pieno rispetto dei loro diritti. Una soluzione potrebbe essere l'impiego di contratti modello. Nel cantone di Ginevra ad esempio esiste un modello di contratto che viene compilato automaticamente da tutti i datori di lavoro e lavoratori e copre, tra le altre, questioni quali il salario minimo, gli assegni familiari e le ferie. Credo che contratti simili siano in uso anche in Belgio. Simili contratti offrono maggiori garanzie ai lavoratori domestici, facilitano i datori di lavoro ed eliminano le zone grigie e le ambiguità.</p>
      <p sl="en">Desidero anche esprimere il mio appoggio agli emendamenti dei verdi che riguardano l'inserimento dei lavoratori alla pari e del lavoro sommerso e nei quali si propongono soluzioni pratiche per assicurare un nostro impegno attivo nel garantire l'accesso al libero mercato del lavoro ai lavoratori domestici.</p>
      <p sl="en">Infine sostengo l'autrice della risoluzione, l'onorevole Berès, quando afferma che l'Unione europea deve dare l'esempio per migliorare le condizioni dei lavoratori domestici. Signor Commissario, mi sono piaciute le sue parole sulla sicurezza e la salute sul posto di lavoro e anche se non si prevede di estendere la direttiva, credo che le osservazioni che ha fatto permettano una certa flessibilità per garantire il miglioramento delle condizioni di sicurezza e salute per i lavoratori domestici.</p>
    </intervention>
    <intervention id="3-694-000" speaker_id="4531" name="Jean LAMBERT" is_mep="True" mode="spoken" nationality="United Kingdom" birth_date="01-06-1950" birth_place="Orsett" p_group="Group of the Greens/European Free Alliance" m_state="GB">
      <p sl="en">a nome del gruppo Verts/ALE. – Signora Presidente, anch'io desidero complimentarmi con l'onorevole Berès per aver preso l'iniziativa in merito all'interrogazione orale e alla risoluzione. Ringrazio anche il Commissario per la risposta data. Non capita spesso di ricevere da parte di un Commissario una risposta veramente mirata alle domande di un'interrogazione orale.</p>
      <p sl="en">Il mio gruppo è molto favorevole alla proposta di Convenzione e di raccomandazione sui lavoratori domestici da parte dell'OIL. Sappiamo che almeno venti Stati membri dell'Unione europea si sono già espressi sulla proposta e vi hanno partecipato attivamente. Contiamo che questi paesi la ratifichino presto e la applichino in modo proficuo.</p>
      <p sl="en">Si è parlato molto della particolare vulnerabilità di questo gruppo di lavoratori. Molto lavoro viene svolto privatamente e resta invisibile. Spesso gli stessi lavoratori sono isolati e l'accesso ai sindacati risulta molto complicato in una situazione del genere. Spesso, se si vive presso il datore di lavoro, ci si può considerare in servizio 24 ore su 24. In quest'Aula sappiamo che il lavoro su chiamata è una questione alquanto controversa e un aspetto che non apprezziamo particolarmente.</p>
      <p sl="en">Come già detto, il lavoro domestico è generalmente sottovalutato o considerato un lavoro tipicamente femminile che "possono fare tutti" ma abbiamo anche sottolineato che in molti casi si tratta di un lavoro che richiede competenze specifiche, che prevede molto spesso cure infermieristiche oppure riguarda aspetti dello sviluppo infantile. I lavoratori domestici godono di frequente di piena fiducia da parte del datore di lavoro, ma se per alcuni di questi è un aspetto positivo, per molti – troppi – altri non lo è. Per esempio nel Regno Unito di recente è stata arrestata una persona accusata di traffico di lavoratori domestici. La giovane donna coinvolta aveva dedicato quattro anni della sua vita al datore di lavoro, che ha ricevuto una condanna a nove mesi di carcere. Dobbiamo pertanto valutare come individuare questa forma di traffico.</p>
      <p sl="en">Le lavoratrici migranti sono senza dubbio molto vulnerabili. Per esempio, abbiamo assistito a casi di lavoratrici che entravano in un paese insieme a diplomatici e cui poi veniva tolto il passaporto. In questa situazione le persone non hanno di fatto libertà, non hanno accesso ad alcuna forma di assistenza e non conoscono i loro diritti.</p>
      <p sl="en">Voglio sollevare una problematica riguardante l'articolo 17 della proposta di Convenzione che riguarda il ruolo delle agenzie. Credo che sia un aspetto da trattare a livello europeo perché sempre più spesso viene considerato l'anello debole in molte delle questioni che affrontiamo.</p>
    </intervention>
    <intervention id="3-695-000" speaker_id="96851" name="Thomas HÄNDEL" is_mep="True" mode="spoken" nationality="Germany" birth_date="27-08-1953" birth_place="Nürnberg" p_group="Confederal Group of the European United Left - Nordic Green Left" m_state="DE">
      <p sl="de">a nome del gruppo GUE/NGL. – Signora Presidente, signor Commissario, onorevoli colleghi, dalle sue dichiarazioni, Commissario Andor, mi sembra chiaro che la Commissione europea stia prendendo atto del problema, ma aggiungerei che lo sta trattando in maniera troppo limitata.</p>
      <p sl="de">Non si tratta, come precedentemente sottolineato dall'onorevole Őry, di ignoranza sulla realtà dei lavoratori domestici in Europa, sappiamo esattamente quanto sia urgente definire norme in merito. Il lavoro domestico rappresenta tra il 5 e il 9 per cento dell'occupazione, lavoro con la peggiore remunerazione in Europa, con meno diritti e con il maggior numero di lavoratori illegali. Serve adottare con urgenza provvedimenti in merito e questo riguarda anche la Commissione europea. Non sarà la libera circolazione dei lavoratori a migliorare la situazione attuale e pertanto apprezziamo molto l'iniziativa contenuta nella Convenzione dell'Organizzazione internazionale del lavoro (OIL) che merita il nostro appoggio.</p>
      <p sl="de">Vorrei commentare quattro punti. In primo luogo, le definizioni contenute nella Convenzione OIL sono incomplete. Se i lavoratori domestici non possono lavorare in questo settore su base occasionale, sporadica o senza riconoscimento professionale, allora esistono già opportunità per aggirare la legge. In secondo luogo, serve introdurre con urgenza contratti di lavoro obbligatori nel settore. In terzo luogo, non servono solo norme sensate e vincolanti per la retribuzione minima ma anche pari diritti occupazionali. In quarto luogo, questi lavoratori devono essere sottoposti per legge al versamento dei contributi previdenziali, soprattutto perché si tratta di un settore con salari minimi.</p>
      <p sl="de">Mi compiaccio che l'onorevole Berès abbia promosso una campagna per l'introduzione di condizioni di lavoro standard, che reputo positiva. Dobbiamo fare in modo che in futuro siano banditi dalla società e non siano più tollerati lavori con un salario insufficiente per vivere.</p>
    </intervention>
    <intervention id="3-696-000" speaker_id="96654" name="Jaroslav PAŠKA" is_mep="True" mode="spoken" nationality="Slovakia" birth_date="20-06-1954" birth_place="Banská Štiavnica" p_group="Europe of freedom and democracy Group - Vice" m_state="SK">
      <p sl="sk">a nome del gruppo EFD. – Signora Presidente, stando a una relazione dell'Organizzazione internazionale del lavoro, il lavoro domestico rappresenta circa il cinque per cento dell’occupazione. È un mestiere invisibile che non si svolge nelle fabbriche, nei negozi o negli uffici, bensì nelle case private. Nel 90 per cento dei casi si tratta di donne che non lavorano in un'impresa collettiva, ma da sole nelle case. Lavorano non per produrre valore aggiunto ma per fornire assistenza o servizi simili ai compiti generalmente svolti dalle donne nelle proprie case a titolo gratuito.</p>
      <p sl="sk">Il lavoro è pertanto sottopagato e spesso non viene ritenuto una normale forma di occupazione ai sensi del diritto del lavoro, esponendo così i lavoratori a un trattamento non autorizzato e ingiusto. Spesso è una forma di lavoro sommerso e i lavoratori che provengono da zone rurali oppure dall'estero sono poco qualificati, non conoscono i propri diritti e diventano vulnerabili. Il lavoro non dichiarato priva i lavoratori della protezione sociale e priva la società dei contributi previdenziali. Se non vogliamo che resti sommerso, dobbiamo trasformare il lavoro domestico in una vera e propria professione e superare i soliti stereotipi che tendono a sminuire il valore queste occupazioni.</p>
      <p sl="sk">Dobbiamo pertanto professionalizzare questo lavoro ma per riuscirci dobbiamo introdurre nuove misure nei sistemi occupazionali dei singoli Stati membri, comprese norme specifiche in materia di tassazione, previdenza sociale, occupazione e diritti civili che considerino la natura specifica del settore. In generale la tendenza attuale a svolgere lavoro domestico non dichiarato è legata a motivi di carattere finanziario, in quanto il lavoro sommerso è più vantaggioso per entrambe le parti rispetto al lavoro ufficializzato che, oltre alle tasse e alle trattenute, affligge entrambe le parti con pesanti oneri burocratici.</p>
      <p sl="sk">Gli Stati membri dovrebbe pertanto attuare misure mirare alla rettifica o addirittura all'eliminazione dei vantaggi del lavoro non dichiarato, in modo che il lavoro domestico diventi una forma specifica di lavoro dignitoso.</p>
    </intervention>
    <intervention id="3-697-000" speaker_id="38596" name="Elisabeth MORIN-CHARTIER" is_mep="True" mode="spoken" nationality="France" birth_date="10-10-1947" birth_place="Ceaux-en-Couhé" p_group="Group of the European People's Party (Christian Democrats)" m_state="FR">
      <p sl="fr">Signora Presidente, desidero prima di tutto ringraziare l'onorevole Berès, presidente della commissione per l'occupazione e gli affari sociali, per averci dato modo di condurre questo dibattito in vista della Conferenza dell'Organizzazione internazionale del lavoro (OIL) e il Commissario Andor, per aver acconsentito a moderare la discussione tra Parlamento e Commissione.</p>
      <p sl="fr">Molti hanno parlato di quanto sappiamo o ignoriamo del mondo del lavoro domestico, ma in pratica quando diciamo, con qualche esitazione, che i lavoratori domestici rappresentano tra il cinque e il nove per cento dell’occupazione, significa che non conosciamo questo mondo. Il rapporto in realtà è di 1 a 2. Per questo motivo chiedo che a livello europeo, grazie ai mezzi di cui disponiamo, si possa capire meglio il mondo del lavoro domestico così da poterlo tutelare in modo più efficace.</p>
      <p sl="fr">Il secondo punto che desidero affrontare riguarda il fatto che, avendo definito la strategia Europa 2020 e sapendo che, per questa strategia, i lavori meno qualificati saranno particolarmente a rischio, dobbiamo fare il possibile nel campo del lavoro domestico per assicurare a tutti i costi il riconoscimento della specializzazione.</p>
      <p sl="fr">L'onorevole Lambert ha appena affermato che buona parte del lavoro domestico richiede qualificazioni elevate e quindi lo dobbiamo riconoscere, sostenere, e promuovere le competenze necessarie.</p>
      <p sl="fr">Il terzo punto riguarda il fatto che l'Europa non può fondarsi su valori quali i diritti umani e i diritti sociali e sviluppare il relativo acquis europeo senza poi occuparsi anche della tutela dei salari, dell'orario di lavoro, della salute e della conoscenza delle esigenze del mercato domestico o senza fornire ai lavoratori domestici un certo numero di garanzie. Desidero però mettere in guardia sul fatto che queste misure non devono portare all'integrazione dei lavoratori che si trovano in una condizione di illegalità. Dobbiamo anche impedire che i valori che difendiamo vengano messi a repentaglio.</p>
    </intervention>
    <intervention id="3-698-000" speaker_id="28310" name="Edite ESTRELA" is_mep="True" mode="spoken" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Signora Presidente, concordo pienamente con i precedenti interventi dei miei colleghi del gruppo dell'Alleanza Progressista di Socialisti e Democratici al Parlamento Europeo. Desidero complimentarmi con la presidente della commissione per l'occupazione e gli affari sociali, l'onorevole Berès, per aver promosso questa iniziativa che ci consente di discutere un argomento molto importante. Desidero anche ringraziarla per il suo interessamento, Commissario Andor, e per la sensibilità che ha mostrato.</p>
      <p sl="pt">Il lavoro domestico ha un ruolo importante a livello economico e sociale ma è scarsamente retribuito, di routine e sottovalutato dalla società. Si è già detto che il lavoro domestico viene svolto prevalentemente dalle donne, esposte a discriminazioni di ogni tipo. A proposito della discriminazione, desidero ricordare che nella mia relazione, che rivede la direttiva sul congedo di maternità, chiedo l'inserimento dei lavoratori domestici nel campo di applicazione della direttiva.</p>
      <p sl="pt">Attualmente i lavoratori domestici sono esclusi sia dalla direttiva sul congedo di maternità e da qualsiasi legge europea che garantisce il diritto alla tutela della maternità, sia dalla direttiva quadro in materia di sicurezza e salute. Bisogna rimediare a questa forma inaccettabile di discriminazione.</p>
      <p sl="pt">Accogliamo con favore la Convenzione dell'Organizzazione internazionale del lavoro che merita di essere sostenuta per dare dignità al lavoro domestico e garantire a queste donne gli stessi diritti di cui godono le altre.</p>
    </intervention>
    <intervention id="3-699-000" speaker_id="28514" name="Kyriacos TRIANTAPHYLLIDES" is_mep="True" mode="spoken" nationality="Cyprus" birth_date="03-09-1944" birth_place="Palaihori" p_group="Confederal Group of the European United Left - Nordic Green Left" m_state="CY">
      <p sl="el">Signora Presidente, una serie di studi che gli Stati membri stanno conducendo mostra che i lavoratori domestici devono confrontarsi con vari problemi, compresi bassi salari, discriminazione, ingente carico di lavoro, comportamento indecoroso da parte dei datori di lavoro e persino molestie sessuali. La situazione è aggravata dal fatto che i lavoratori non sono trattati da dipendenti e pertanto non sono tutelati dalle convenzioni internazionali o dal diritto dell'Unione europea. Il termine "lavoratore domestico" deve pertanto essere modificato in tempi brevi in "impiegato domestico" e la questione dei contratti di lavoro e delle condizioni di impiego deve essere regolamentata con urgenza.</p>
      <p sl="el">L'approvazione di una Convenzione OIL sui lavoratori domestici sarebbe un primo passo per colmare il vuoto esistente, tutelando i diritti legati a lavoro, aumenti di stipendio, adozione di criteri per i datori di lavoro e chiarendo anche che gli impiegati domestici non devono per forza vivere nella casa dove lavorano. Prendendo parte a questo programma, l'Unione europea, in cooperazione con gli Stati membri, dovrebbe cercare di adeguare la legislazione esistente, includendo gli impiegati domestici e, soprattutto, incoraggiando la cooperazione tra gli Stati membri e lo scambio di migliori prassi.</p>
    </intervention>
    <intervention id="3-700-000" speaker_id="1922" name="Thomas MANN" is_mep="True" mode="spoken" nationality="Germany" birth_date="28-01-1946" birth_place="Naumburg/Saale" p_group="Group of the European People's Party (Christian Democrats)" m_state="DE">
      <p sl="de">Signora Presidente, Commissario Andor, onorevoli colleghi, in Germania il lavoro domestico non è incluso nelle norme a tutela dell'occupazione, non è nemmeno contemplato nella direttiva quadro europea. La ragione è che lo Stato non è autorizzato a controllare il rispetto delle disposizioni all'interno delle residenze private e simili ostacoli esistono in altri Stati membri: 15 paesi non hanno inserito i lavoratori domestici nelle proprie leggi a tutela dell'occupazione.</p>
      <p sl="de">Questi lavoratori meritano però una protezione speciale. Sono pertanto favorevole all'adozione della Convenzione dell'Organizzazione internazionale del lavoro (OIL) ma non credo che sarebbe ragionevole includerne ampie sezioni nel diritto dell'Unione europea, perché impediremmo ai parlamenti nazionali di decidere indipendentemente della ratifica di singole convenzioni OIL. Desidero comunque ringraziare i gruppi di lavoro dell'OIL per l'eccellente lavoro svolto.</p>
      <p sl="de">Rimangono da risolvere alcuni problemi, per esempio le definizioni. L'articolo 1 non dovrebbe trattare solo il lavoro domestico ma anche le attività domestiche. L'articolo riguardante i periodi di riposo, inoltre, risulta problematico: tutti i lavoratori devono avere un giorno di riposo a settimana, che però non deve per forza essere usato nel corso della stessa settimana. Gli Stati membri devono concludere accordi individuali relativamente ai periodi perché è necessaria una certa flessibilità.</p>
      <p sl="de">Non mi è affatto chiaro il divieto di pagamenti in natura direttamente legati al lavoro, come uniformi, attrezzi o dispositivi di protezione. Credo si intenda che non possano essere trattenuti dai salari. In altre parole abbiamo bisogno di un divieto di detrazione dei pagamenti in natura dai salari.</p>
      <p sl="de">Una volta risolte queste incongruenze, credo che dovremmo sottoscrivere la Convenzione OIL sui lavoratori domestici. Un sentito ringraziamento, onorevole Berès, per l'iniziativa e un grazie a tutti coloro che hanno manifestato la volontà di compiere progressi per conto di quelle persone che, come tutti sappiamo, meritano di essere tutelate.</p>
    </intervention>
    <intervention id="3-701-000" speaker_id="96814" name="Elena BĂSESCU" is_mep="True" mode="spoken" nationality="Romania" birth_date="24-04-1980" birth_place="Constanţa" p_group="Group of the European People's Party (Christian Democrats)" m_state="RO">
      <p sl="ro">Signora Presidente, accolgo con favore l'iniziativa di approvare un complemento alla Convenzione dell'Organizzazione internazionale del lavoro tramite la raccomandazione sui lavoratori domestici. Devo ricordare che rappresentano il nove per cento dei lavoratori ma non godono delle stesse garanzie sociali. Non dichiarare queste attività è dannoso sia per i lavoratori sia per lo Stato che non può tassarli. Credo che questa categoria sia particolarmente esposta a sfruttamento da parte dei datori di lavoro. In molti casi, i lavoratori domestici sono immigrati senza documenti, il che impedisce loro di rivolgersi alle autorità in caso di sfruttamento. Invito la Commissione ad approvare con la massima urgenza un pacchetto di misure per la loro tutela e informazione. È necessaria una stretta collaborazione tra le autorità nazionali e le istituzioni europee per migliorare le condizioni di lavoro di questa categoria.</p>
    </intervention>
    <intervention id="3-702-000" speaker_id="36281" name="Silvia-Adriana ȚICĂU" is_mep="True" mode="spoken" nationality="Romania" birth_date="14-11-1970" birth_place="Galaţi" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Signora Presidente, l'invecchiamento della popolazione comporta un aumento della domanda di servizi di assistenza domestica. A causa della crisi economica il tasso di disoccupazione ha raggiunto circa il 10 per cento, quello giovanile è arrivato a sfiorare il 20 per cento. In molti Stati membri i programmi di ripresa economica hanno comportato una riduzione dei bilanci in materia di sanità che ha quindi causato licenziamenti per esubero di personale nel settore.</p>
      <p sl="ro">Non dichiarare l'assistenza domestica o i servizi di pulizia priva questi lavoratori dell'opportunità di vivere dignitosamente e in particolare di percepire una pensione dignitosa. Dato che i lavoratori in questi settori sono prevalentemente donne che devono anche gestire la propria famiglia, occupandosi dei figli ma anche prestando assistenza ai parenti anziani, desidero chiedere alla Commissione se sono disponibili statistiche sui lavoratori domestici a livello dell'Unione europea e di ciascun Stato membro. Vorrei anche chiedere quali misure intende la Commissione adottare per garantire non solo la necessaria flessibilità ma anche il rispetto dei diritti di questi lavoratori.</p>
    </intervention>
    <intervention id="3-703-000" speaker_id="4466" name="Ilda FIGUEIREDO" is_mep="True" mode="spoken" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Signora Presidente, ritegno che la discussione in corso sia molto importante, al pari dell'iniziativa della presidente della commissione per l'occupazione e gli affari sociali sulla necessità di riconoscere il valore dei lavoratori domestici, in maggioranza donne che prestano assistenza domestica, servizi di pulizia e ristorazione e che generalmente sono vittime di gravi forme di sfruttamento e discriminazione, situazione ulteriormente aggravata nel caso di immigrati. Affrontare il problema è pertanto di massima importanza.</p>
      <p sl="pt">Credo anche che una nuova Convenzione e raccomandazione dell'Organizzazione internazionale del lavoro possano dare un contributo significativo e vadano pertanto approvate, se possibile, in occasione della centesima Conferenza internazionale sul lavoro. Non c'è alcun dubbio sull'importanza del ruolo della Commissione – del suo ruolo, signor Commissario – nell'incoraggiare gli Stati membri e nel dare maggiore attenzione all'esatto contenuto della Convenzione. Voglio però metterla alla prova chiedendole di prestare la massima attenzione al diritto comunitario per garantire la tutela del lavoro, della retribuzione, del congedo di maternità e di malattia, nonché i diritti di previdenza sociale per i lavoratori domestici, sia uomini che donne.</p>
    </intervention>
    <intervention id="3-704-000" speaker_id="1933" name="Elisabeth SCHROEDTER" is_mep="True" mode="spoken" nationality="Germany" birth_date="11-03-1959" birth_place="Dresden" p_group="Group of the Greens/European Free Alliance" m_state="DE">
      <p sl="de">Signora Presidente, desidero richiamare ancora una volta l'intervento del Commissario Andor, che ha prudentemente chiesto se la Commissione europea ha poteri e responsabilità in quest'area. Credo che abbia responsabilità maggiori riguardo soprattutto la libertà di circolazione.</p>
      <p sl="de">Penso subito ai lavoratori distaccati. Un esempio è Berlino, dove i sindacati hanno organizzato un centro di consulenza per i lavoratori distaccati. Il gruppo più numeroso che si rivolge al centro, non solo da Berlino ma da tutta la Germania, sono le infermiere che prestano assistenza domestica, a volte in condizioni lavorative terribili e fortemente precarie. L’assunzione di assistenti domestici è un modo per sottrarsi all'applicazione delle condizioni minime di lavoro. Alcune persone addirittura risultano (fittiziamente) registrate quali lavoratori indipendenti. Questo il motivo per il quale abbiamo presentato l'emendamento. La maggioranza di questi lavoratori proviene da altri Stati membri dell'Unione europea e da paesi terzi, il che mostra l'indubbia responsabilità della Commissione riguardo ai provvedimenti da prendere per introdurre standard minimi in quest'ambito.</p>
    </intervention>
    <intervention id="3-705-000" speaker_id="photo_generic" name="László Andor" is_mep="True" mode="spoken">
      <p sl="en">membro della Commissione. – Signora Presidente, la discussione sottolinea la centralità dell'OIL nel mondo del lavoro, con il quale credo che dobbiamo continuare la nostra stretta collaborazione, in quanto il suo lavoro in questo campo, e non solo, è assolutamente applicabile al contesto europeo.</p>
      <p sl="en">Il dibattito ha però anche mostrato che molte politiche occupazionali e sociali di cui ci stiamo occupando, sono applicabili ai lavoratori domestici, anche se questi ultimi sono considerati un gruppo a sé stante.</p>
      <p sl="en">Professionalizzazione, salute e sicurezza, salari dignitosi e previdenza sociale, sviluppo di intese contrattuali – e potrei naturalmente continuare con l'elenco – sono tutti aspetti che devono essere trattati nell'ambito del lavoro domestico e l'Unione europea deve pertanto assumere un ruolo leader a livello globale.</p>
      <p sl="en">Dobbiamo lavorare in stretta cooperazione con gli Stati membri, in quanto molte possibilità di azione si hanno proprio a livello nazionale; continuiamo inoltre con lo scambio di migliori prassi in quest'area.</p>
      <p sl="en">Come ho affermato nel mio intervento iniziale, stiamo lavorando all'attuazione di un progetto pilota, su richiesta del Parlamento, per convertire il lavoro precario in lavoro dignitoso e sono già stati pubblicati due inviti a presentare proposte. Il secondo, pubblicato quest'anno, riguarda specificamente il rafforzamento dei diritti dei lavoratori più poveri; in programma c'è anche uno studio per avere un quadro più completo del fenomeno del lavoro precario.</p>
      <p sl="en">Riguardo alla questione sulle normative in materia di sicurezza e salute e sulla loro applicabilità al lavoro domestico, la Commissione al momento non prevede di estendere la direttiva in materia di sicurezza e salute ma ora abbiamo l'opportunità di pensare a nuove disposizioni per i lavoratori domestici quali gruppo. È importante sottolineare che gli Stati membri possono naturalmente introdurre regole più severe a livello nazionale, per esempio inserendo i lavoratori domestici nella legislazione nazionale e andando oltre la soglia dei requisiti minimi.</p>
    </intervention>
    <intervention id="3-706-000" speaker_id="1941" is_mep="True" mode="spoken" role="Presidente" name="Roberta ANGELILLI" nationality="Italy" birth_date="01-02-1965" birth_place="Roma" p_group="Group of the European People's Party (Christian Democrats)" m_state="IT">
      <p sl="unknown">Comunico di aver ricevuto una proposta di risoluzione a conclusione della discussione .</p>
      <p sl="unknown">La discussione è chiusa.</p>
      <p sl="unknown">La votazione si svolgerà giovedì 12 maggio alle 12.00.</p>
    </intervention>
  </section>
  <section id="creitem39" title="17. Resistenza agli antibiotici (discussione)">
    <intervention id="3-708-000" speaker_id="1941" is_mep="True" mode="spoken" role="Presidente" name="Roberta ANGELILLI" nationality="Italy" birth_date="01-02-1965" birth_place="Roma" p_group="Group of the European People's Party (Christian Democrats)" m_state="IT">
      <p sl="unknown">L'ordine del giorno reca la discussione sull'interrogazione orale alla Commissione sulla resistenza agli antibiotici, di Paolo De Castro, a nome della commissione per l'agricoltura e lo sviluppo rurale (O-000048/2011 - B7-0304/2011).</p>
    </intervention>
    <intervention id="3-709-000" speaker_id="96891" name="Paolo DE CASTRO" is_mep="True" mode="spoken" nationality="Italy" birth_date="02-02-1958" birth_place="S. Pietro Vernotico" m_state="IT">
      <p sl="it">autore . − Signora Presidente, signor Commissario, onorevoli colleghi, quella di oggi è un'occasione importante per affrontare con impegno e responsabilità il crescente problema della resistenza agli antibiotici negli animali, un tema strategico per il settore agricolo e, in particolare, per il futuro del sistema zootecnico europeo.</p>
      <p sl="it">In Europa, i dati indicano che per uso animale sono prescritti circa la metà degli antibiotici utilizzati. Gli antibiotici, se utilizzati correttamente, costituiscono uno strumento utile, che aiuta gli agricoltori a mantenere sani e produttivi i loro animali e a garantire il loro benessere. Non siamo quindi qui a demonizzare l'uso degli antibiotici nella zootecnia ma volgiamo chiedere alla Commissione una risposta concreta per un uso più efficiente ed efficace degli antimicrobici, al fine di ridurre la resistenza negli animali.</p>
      <p sl="it">Questo Parlamento, nella risoluzione del 5 maggio 2010 sul programma d'azione dell'Unione europea per il benessere degli animali, aveva già sottolineato il nesso esistente tra il benessere degli animali, la loro salute e la salute pubblica, esortando la Commissione e gli Stati membri ad affrontare in modo responsabile la delicata questione della resistenza agli antibiotici negli animali. In particolare, avevamo invitato la Commissione a raccogliere e analizzare dati sull'uso di tutti i prodotti per la salute degli animali, compresi gli antibiotici, al fine di garantire un efficace utilizzo di tali prodotti. A distanza di un anno, la commissione per l'agricoltura, che mi onoro di presiedere, è qui a chiedere alla Commissione europea di attivare tutte le iniziative utili a ridurre questo annoso problema, che può avere delle conseguenze anche sulla salute umana.</p>
      <p sl="it">Ciò che occorre, signor Presidente e signor Commissario, è un impegno concreto da parte della Commissione che, partendo dai dati raccolti, possa mettere in pratica i risultati conseguiti, incentivando non solo attività di ricerca e monitoraggio, ma garantendo una maggiore efficacia nell'utilizzo degli antibiotici quale importante strumento per contrastare le malattie animali.</p>
      <p sl="it">Su tale fronte, vorrei ricordare che alcuni studi dimostrano che una dieta animale a basso contenuto energetico potrebbe portare a una maggiore incidenza di malattie e quindi a un maggior uso degli antibiotici. Sarebbe quindi auspicabile, nell pieno rispetto della massima sicurezza alimentare, poter rivedere il divieto dell'uso delle farine animali per gli animali monogastrici, in accordo con il parere del Comitato scientifico veterinario europeo. Sono queste le richieste della risoluzione approvata in seno alla commissione agricoltura lo scorso 12 aprile e che voteremo in quest'Aula domani.</p>
      <p sl="it">Si è trattato di un lavoro intenso, quello degli ultimi mesi, e per il quale desidero ringraziare personalmente l'onorevole Paulsen, gli shadow rapporteur e tutti i gruppi parlamentari per il loro preziosissimo contributo alla definizione di un testo comune su un tema dalla cui gestione potrebbe dipendere il futuro competitivo della zootecnia europea e la cui natura trasversale richiede sforzi e responsabilità, attraverso un approccio coordinato e una volontà comune.</p>
    </intervention>
    <intervention id="3-710-000" speaker_id="photo_generic" name="László Andor" is_mep="True" mode="spoken">
      <p sl="en">membro della Commissione. – Signora Presidente, vorrei innanzi tutto sottolineare che la Commissione è pienamente consapevole e, di conseguenza, preoccupata della minaccia della resistenza antimicrobica (AMR) per la sanità pubblica.</p>
      <p sl="en">In risposta alla prima interrogazione, nel 2009 la Commissione ha invitato l’Agenzia europea per i medicinali (EMA) a raccogliere dati comparabili sull’uso di antimicrobici negli animali. Il progetto, denominato ESVAC (Sorveglianza europea del consumo di antimicrobici quali medicinali veterinari), ha avuto inizio nel terzo trimestre del 2009. Per sviluppare il sistema, l’EMA ha collaborato con gli Stati membri, le agenzie dell’Unione europea e i soggetti interessati. I risultati emersi dai dati resi disponibili da dieci Stati membri saranno pubblicati quanto prima. Altri dodici Stati hanno aderito spontaneamente all’iniziativa e hanno iniziato a raccogliere i dati. L’obiettivo è allargare la rete fino ad includere tutti i paesi dell’Unione. Si mira inoltre a disporre di dati più dettagliati, per esempio, a livello di specie animali.</p>
      <p sl="en">Perché abbiamo bisogno di questi dati? Per adottare un approccio scientifico: solo attraverso questo tipo di dati gli scienziati potranno stabilire con esattezza il rischio reale dell’AMR legato all’uso di antimicrobici negli animali.</p>
      <p sl="en">Passando alla seconda interrogazione, posso assicurare agli onorevoli colleghi che la Commissione sa bene che il controllo dell’AMR richiede un approccio multidisciplinare. Per questo ci avvaliamo costantemente della consulenza dei nostri servizi, delle agenzie competenti degli Stati membri e di altre parti interessate, attraverso iniziative quali incontri e consultazioni pubbliche. La Commissione lavora all’AMR in stretta collaborazione con le agenzie competenti e, in particolare, il Centro europeo per la prevenzione e il controllo delle malattie, l’Autorità europea per la sicurezza alimentare, l’EMA e il Laboratorio di riferimento comunitario per la resistenza antimicrobica.</p>
      <p sl="en">In risposta alla terza e ultima interrogazione, vorrei annunciare che la Commissione sta sviluppando una strategia quinquennale sull’AMR che adotterà un approccio olistico e conterrà proposte concrete per affrontare più approfonditamente la questione dell’AMR in riferimento alla sanità pubblica e animale. La strategia si baserà sulle conclusioni e sulle raccomandazioni del Consiglio sul tema dell’AMR, nonché sull’esito delle consultazioni già menzionate.</p>
      <p sl="en">Attualmente è in corso la revisione delle norme europee sui prodotti medicinali per uso veterinario e mangimi medicati. La Commissione sta considerando nuovi strumenti e dispositivi atti ad affrontare l’AMR e che costituiscono delle opzioni nella valutazione d’impatto.</p>
      <p sl="en">Sulla base dei dati raccolti, la Commissione stabilirà i dettagli della proposta legislativa. Il nostro obiettivo è presentare la strategia della Commissione nel corso della Giornata europea degli antibiotici che si svolgerà il 18 novembre 2011.</p>
    </intervention>
    <intervention id="3-711-000" speaker_id="4271" name="Elisabeth JEGGLE" is_mep="True" mode="spoken" nationality="Germany" birth_date="21-07-1947" birth_place="Untermarchtal" p_group="Group of the European People's Party (Christian Democrats)" m_state="DE">
      <p sl="de">a nome del gruppo PPE. – Signora Presidente, onorevole Andor, vorrei innanzi tutto ringraziare il presidente della commissione per l’agricoltura e lo sviluppo rurale, l’onorevole De Castro, per l’iniziativa e per l’interrogazione orale alla Commissione su questo tema importante. Onorevole Andor, dopo aver ascoltato il suo intervento, la invito a passare dalla teoria alla pratica, perché abbiamo bisogno di misure concrete.</p>
      <p sl="de">Il problema della resistenza agli antibiotici richiede un approccio serio e, finora, ha ricevuto scarsa considerazione nell’ambito della zootecnia. Gli antibiotici, se utilizzati correttamente, costituiscono uno strumento utile, che aiuta gli allevatori a mantenere sani e produttivi i loro animali e a garantire il loro benessere. Per assicurarci che gli antibiotici mantengano la loro efficacia nella lotta alle malattie negli animali e negli esseri umani, dobbiamo adottare un approccio coordinato a livello di UE.</p>
      <p sl="de">Nelle scorse settimane abbiamo discusso ampiamente e approfonditamente il tema in seno alla commissione per l’agricoltura e lo sviluppo rurale. La risoluzione comune è stata adottata dalla commissione a larga maggioranza il 12 aprile: 34 voti a favore e 2 contrari. L’eccellente collaborazione tra tutti i relatori ombra dei diversi gruppi ha prodotto un testo molto equilibrato e ben pensato, che mi auguro possa ottenere il vostro appoggio durante la plenaria di domani. La relazione è equilibrata perché si occupa della sanità animale, dei problemi legati alla resistenza agli antibiotici e dell’efficacia dei costi per gli allevatori.</p>
      <p sl="de">Desidero ringraziare nuovamente quanti hanno contribuito ai lavori della commissione per l’agricoltura e lo sviluppo rurale, nonché l’onorevole Paulsen per la fruttuosa collaborazione. Attendo ora un’iniziativa da parte della Commissione.</p>
    </intervention>
    <intervention id="3-712-000" speaker_id="28311" name="Luis Manuel CAPOULAS SANTOS" is_mep="True" mode="spoken" nationality="Portugal" birth_date="22-08-1951" birth_place="Montemor-o-Novo" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">a nome del gruppo S&amp;D. – Signora Presidente, signor Commissario, onorevoli colleghi, le conseguenze derivanti dall’uso di antibiotici nella cura delle malattie animali sono ben note e sempre più preoccupanti. Si tratta di una materia che è già sottoposta a norme abbastanza rigorose e di cui il Parlamento europeo si è già occupato. Nonostante siano state realizzate molte iniziative positive in questo settore, come la rete per la raccolta di dati sulla resistenza agli antibiotici, non sono ancora sufficienti.</p>
      <p sl="pt">Invito quindi la Commissione non soltanto a migliorare i meccanismi di monitoraggio, ma anche ad adottare le misure necessarie per una raccolta di dati più ampia e per l’inclusione nel pacchetto legislativo della Politica agricola comune, attualmente in fase di preparazione, di tutte quelle iniziative atte a incentivare le buone prassi nel settore.</p>
      <p sl="pt">Il testo della risoluzione presentato dalla commissione per l’agricoltura e lo sviluppo rurale, le cui raccomandazioni più importanti hanno ricevuto un ampio consenso, come ha confermato poc’anzi la mia collega, l’onorevole Jeggle, richiede un’analisi più dettagliata da parte della Commissione. In particolare, le raccomandazioni devono essere tradotte in misure concrete per difendere meglio la sanità pubblica e l’immagine della qualità dei prodotti europei di origine animale.</p>
    </intervention>
    <intervention id="3-713-000" speaker_id="4270" name="Marit PAULSEN" is_mep="True" mode="spoken" nationality="Sweden" birth_date="24-11-1939" birth_place="Oslo" p_group="Group of the Alliance of Liberals and Democrats for Europe" m_state="SE">
      <p sl="sv">a nome del gruppo ALDE. – Signora Presidente, signor Commissario, onorevoli colleghi, penso abbiamo fatto un lavoro eccellente all’interno della commissione per l’agricoltura e lo sviluppo rurale. È raro che un gruppo così eterogeneo dal punto di vista politico si trovi in pieno accordo come in questo caso.</p>
      <p sl="sv">La resistenza agli antibiotici rappresenta, infatti, la minaccia più seria per la sanità pubblica e animale che dobbiamo affrontare. Un tempo, le malattie infettive rappresentavano la causa di mortalità più comune nei bambini e nei giovani animali ed esseri umani. A tal riguardo, non dimentichiamo che animali ed esseri umani sono mammiferi. Abbiamo le stesse difese immunitarie e la stessa sensibilità allo stress; ciò significa che se non ci sentiamo bene, si riducono le nostre difese immunitarie e abbiamo bisogno di antibiotici perché diventiamo più vulnerabili alle gravi infezioni.</p>
      <p sl="sv">Queste considerazioni riguardavano la medicina umana. Abbiamo adottato misure, abbiamo cercato di limitare l’uso degli antibiotici e di capire cosa poteva accadere. Non dimentichiamo che, qualora perdessimo l’arma degli antibiotici , torneremmo ai tempi delle nostre bisnonne quando malattie infettive che oggi consideriamo banali, come un’otite per un bambino, potrebbero rivelarsi nuovamente mortali. Non è facile affrontare la questione ed è per questo che dobbiamo porre la massima attenzione. Come ho già detto, sono molto soddisfatta.</p>
      <p sl="sv">Avrei certamente approfondito alcuni dettagli della risoluzione o apportato modifiche, ma la cosa essenziale non è la perfezione assoluta, quanto piuttosto lo sforzo comune per avviare il processo. Mi auguro che la Commissione consideri questi aspetti, perché credo che domani otterremo un assenso unanime. Spero inoltre che sia un forte segnale che non potrà essere ignorato. Vi ringrazio.</p>
    </intervention>
    <intervention id="3-714-000" speaker_id="28132" name="Richard ASHWORTH" is_mep="True" mode="spoken" nationality="United Kingdom" birth_date="17-09-1947" birth_place="Folkestone" p_group="European Conservatives and Reformists Group" m_state="GB">
      <p sl="en">a nome del gruppo ECR. – Signora Presidente, vorrei ringraziare il presidente della commissione per l’agricoltura e lo sviluppo rurale per aver sollevato la questione.</p>
      <p sl="en">Condivido le sue preoccupazioni sul livello di resistenza agli antibiotici nelle infezioni batteriche del bestiame. Concordo sulla necessità di rivolgere maggiore a due problematiche: da un lato, i dati confermano che la popolazione umana è in eccesso, dall’altro scopriamo che l’efficacia di molti antibiotici – un tempo affidabili – è diminuita notevolmente, mettendo a repentaglio la salute umana. Per questo sostengo l’obiettivo della discussione. Sono convinto che il primo passo importante debba essere collaborare con le varie agenzie e il comparto farmaceutico per monitorare e valutare il problema.</p>
      <p sl="en">Vorrei sottolineare, tuttavia, che, contrariamente a quanto si crede, la causa non è solo l’agricoltura intensiva. L’uso casuale di antibiotici in ambito agricolo è, o è stata, una prassi comune in ogni attività di allevamento, grande o ridotta che fosse. Infatti, vorrei fare un passo avanti affermando che oggi i produttori su larga scala sono di solito integrati verticalmente in termini contrattuali con il settore produttivo, e che l’uso profilattico di antibiotici viene generalmente proibito o limitato a regimi di garanzia della qualità.</p>
      <p sl="en">Ci devono comunque essere misure di controllo e attendo, a tempo debito, i dettagli della strategia delineata dal Commissario. Vorrei soffermarmi su tre punti. Innanzi tutto, qualsiasi provvedimento deve basarsi su dati scientifici affidabili; in secondo luogo, questi devono essere proporzionati e, infine, non devono rappresentare un ulteriore onere in termini di norme, e quindi un costo, per i comparti agricolo e veterinario.</p>
    </intervention>
    <intervention id="3-715-000" speaker_id="96752" name="Martin HÄUSLING" is_mep="True" mode="spoken" nationality="Germany" birth_date="26-03-1961" birth_place="Bad Wildungen" m_state="DE">
      <p sl="de">a nome del gruppo Verts/ALE. – Signora Presidente, onorevoli colleghi, il tema che stiamo discutendo è estremamente delicato e importante non soltanto per gli sviluppi della zootecnia, ma anche e soprattutto per la salute umana. Non dobbiamo dimenticarlo. In ultima analisi, non è un problema della commissione per l’agricoltura e lo sviluppo rurale. Ormai è chiaro, ancora una volta, che non abbiamo dati sufficienti. Soltanto dieci Stati membri hanno partecipato alla raccolta e sono troppo pochi. Abbiamo bisogno di affrontare il problema in maniera più celere e servono controlli accurati.</p>
      <p sl="de">Non rivolgiamo sufficiente attenzione a un elemento in questo quadro, ossia l’allevamento intensivo, sia in grandi stalle sia in alcune regioni. È un problema che dobbiamo affrontare e che possiamo prevenire. Riorganizzando la nostra politica agricola, possiamo concentrarci sul benessere degli animali, adeguando le loro condizioni di vita alle loro specie e facendo in modo che crescano sani e robusti, in linea con il principio prevenire è meglio che curare.</p>
      <p sl="de">Abbiamo anche bisogno, e questo è un lavoro che spetta alla Commissione, di un programma a lungo termine atto a ridurre l’uso di antibiotici nell’agricoltura. I lavoratori del comparto agricolo, ovvero gli allevatori e i loro operai, che già vivono gravi problemi nel settore, sono quelli che subiscono maggiormente l’impatto della resistenza agli antibiotici. Un’altra fonte di preoccupazione è il sospetto che la resistenza agli antibiotici sia in corso di trasmissione diretta attraverso i generi alimentari. Il tema va affrontato con attenzione per tutelare la salute dei cittadini europei. Urge un’azione in questo senso.</p>
      <p sl="de">È importante sottolineare che il 50 per cento degli antibiotici utilizzati è prescritto per uso animale e questo mi sembra un’esagerazione. Dobbiamo pertanto cercare di ridurre la percentuale per tutelare a lungo termine gli interessi dell’agricoltura e della sanità pubblica.</p>
    </intervention>
    <intervention id="3-716-000" speaker_id="39714" name="Rareș-Lucian NICULESCU" is_mep="True" mode="spoken" nationality="Romania" birth_date="29-08-1976" birth_place="Cluj-Napoca" p_group="Group of the European People's Party (Christian Democrats)" m_state="RO">
      <p sl="ro">Signora Presidente, quest’anno il tema della Giornata mondiale della salute, svoltasi il 7 aprile scorso, è stato la resistenza agli antibiotici, vista come una minaccia globale alla sanità pubblica. Ogni anno, 25 000 persone muoiono in Europa per cause legate alla resistenza antimicrobica. Gli animali e gli alimenti di origine animale possono determinare lo sviluppo della resistenza antimicrobica negli esseri umani. Per questo la risoluzione che oggi discutiamo è importante.</p>
      <p sl="ro">La parola chiave nelle discussioni su questo tema è “cautela”. Gli antibiotici in sé non sono nocivi, ma è il loro uso smodato e irrazionale ad essere pericoloso. Non devono essere demonizzati, ma usati con cautela negli esseri umani e animali. Le misure proposte nella risoluzione per fornire maggiori informazioni ai veterinari e agli allevatori devono essere applicate nel modo più rigoroso possibile. In merito all’imposizione del divieto di antibiotici come additivi nel mangime animale, penso sia un tema che dovrà essere sicuramente discusso a livello internazionale.</p>
      <p sl="ro">Da un recente studio emerge che negli Stati Uniti circa metà dei campioni di carne testati nei depositi conteneva lo Staphylococcus aureus , metà dei quali era resistente ad almeno tre tipologie di antibiotici. È una conferma dell’uso diffuso di antibiotici nella zootecnia e devo ammettere che gli allevatori europei sono stanchi di essere gli unici ad adottare e rispettare le norme, esponendosi al rischio di una diminuzione delle entrate.</p>
    </intervention>
    <intervention id="3-717-000" speaker_id="93624" name="Ulrike RODUST" is_mep="True" mode="spoken" nationality="Germany" birth_date="04-06-1949" birth_place="Quakenbrück" p_group="Group of the Progressive Alliance of Socialists and Democrats in the European Parliament" m_state="DE">
      <p sl="de">Signora Presidente, onorevole Andor, onorevoli colleghi, dobbiamo fare di tutto per contrastare la diffusione della resistenza agli antibiotici, su questo siamo tutti d’accordo. Ciò implica l’uso responsabile degli antibiotici nella medicina umana e nella zootecnia. L’Unione europea deve adottare misure specifiche. Non dobbiamo permettere che 25 000 persone muoiano ogni anno nella sola Unione europea per infezioni causate da batteri resistenti agli antibiotici. Questi ultimi non devono essere usati regolarmente o preventivamente, dobbiamo assicurarci che ne venga fatto un uso responsabile in tutti gli Stati membri.</p>
      <p sl="de">È estremamente importante compiere ogni sforzo possibile per tutelare la salute del bestiame dalla fase dell’allevamento alla crescita completa. Il modo migliore per evitare le infezioni e l’uso di antibiotici è garantire il benessere degli animali. L’alimentazione del bestiame, in primis , e la zootecnia rivestono un ruolo importante per raggiungere questo fine.</p>
      <p sl="de">Non dobbiamo inoltre escludere l’uso di metodi alternativi nella zootecnia, come l’omeopatia e la fitoterapia. In Europa abbiamo bisogno di ricerca e di informazioni su questi approcci alternativi.</p>
    </intervention>
    <intervention id="3-718-000" speaker_id="96940" name="Gerben-Jan GERBRANDY" is_mep="True" mode="spoken" nationality="Netherlands" birth_date="28-06-1967" birth_place="Den Haag" p_group="Group of the Alliance of Liberals and Democrats for Europe" m_state="NL">
      <p sl="nl">Signora Presidente, signor Commissario, onorevoli colleghi, noi dei Paesi Bassi siamo i campioni del mondo. Non nel calcio – purtroppo non ce l’abbiamo fatta per poco l’anno scorso – ma nell’uso di antibiotici nell’allevamento del bestiame. Nessun paese al mondo usa così tanti antibiotici nell’allevamento come i Paesi Bassi. Le conseguenze sono molto gravi e non si limitano al nostro paese; 25 000 persone muoiono ogni anno in Europa a causa di infezioni batteriche, come è già stato sottolineato. L’infezione si origina dalla carne. Il 90 per cento della carne di pollo nei Paesi Bassi contiene batteri resistenti alle beta-lattamasi a spettro esteso (ESBL) e il mese scorso è stata anche riscontrata una resistenza batterica agli antibiotici nelle verdure, trasmessa dal concime e dal suolo. Signora Presidente, urge un cambiamento. La Danimarca ha dimostrato che le cose possono cambiare e che, grazie a misure solide e rigorose, è possibile mantenere forte e sano il settore dell’allevamento del bestiame usando sempre meno antibiotici.</p>
      <p sl="nl">La Commissione si è già espressa a riguardo e lo ha ribadito questa sera: adotterà ulteriori misure su larga scala a novembre e le potenzierà nel 2012. Vorrei esortare la Commissione a dare la massima priorità al tema, evitando che questo dipenda dagli Stati membri, troppo lenti nell’adozione delle giuste misure.</p>
    </intervention>
    <intervention id="3-719-000" speaker_id="28115" name="Mairead McGUINNESS" is_mep="True" mode="spoken" nationality="Ireland" birth_date="13-06-1959" birth_place="Drogheda" m_state="IE">
      <p sl="en">Signora Presidente, è chiaro che la preoccupazione circa la resistenza agli antibiotici è condivisa da molti partiti. Considerando quanto affermato dalla Commissione, ossia che ci affidiamo a dati non ancora disponibili provenienti soltanto da dieci Stati membri, stiamo parlando di preoccupazioni infondate, visto che non abbiamo un quadro dettagliato della situazione. Abbiamo bisogno di maggiori informazioni.</p>
      <p sl="en">Ritengo necessario stilare una classifica del consumo unitario di farmaci degli Stati membri per le diverse specie, così che i paesi che stanno adottando buone prassi possano rappresentare un punto di riferimento per quelli meno solerti. Non si tratta di accusare, quanto piuttosto di consentire, a quegli Stati membri che potrebbero esagerare nel consumo di antibiotici, di migliorare le loro pratiche di zootecnia.</p>
      <p sl="en">È doveroso riconoscere che gli allevatori non ricorrono agli antibiotici in modo casuale, ma quando gli animali sono affetti da malattie. Gli antibiotici costano ed è per questo che l’uso che ne fanno gli allevatori è oculato: non è come dare acqua all’animale.</p>
      <p sl="en">Serve un po’ di equilibrio in questa discussione. Cerchiamo innanzi tutto di acquisire le informazioni. Ci auguriamo che la strategia che sarà messa in atto a novembre ci aiuti a superare questo problema crescente per l’Unione europea e per la sua popolazione animale e umana.</p>
    </intervention>
    <intervention id="3-720-000" speaker_id="96772" name="Peter JAHR" is_mep="True" mode="spoken" nationality="Germany" birth_date="24-04-1959" birth_place="Burgstädt" m_state="DE">
      <p sl="de">Signora Presidente, vorrei ringraziare l’autore dell’interrogazione, che presiede la nostra commissione, per aver inserito questo tema in agenda. L’uso di antibiotici negli animali comporta vantaggi e svantaggi strettamente correlati. I farmaci che contribuiscono al mantenimento del benessere degli animali possono, se utilizzati male, comportare un grave rischio per gli esseri umani. Dobbiamo pertanto adottare un approccio coordinato, integrato, ma soprattutto scientifico, poiché continueremo anche in futuro a usare gli antibiotici nella cura del bestiame. Allo stesso tempo, dobbiamo anche ridurre il rischio per gli esseri umani.</p>
      <p sl="de">La relazione soddisfa proprio questi requisiti. Mi auguro che la Commissione adotti i suggerimenti, le necessità e le richieste del Parlamento. Ma soprattutto, come è stato sottolineato più volte negli interventi precedenti, abbiamo bisogno di un’analisi della situazione attuale in ogni Stato membro per tutelare gli interessi degli animali, dell’agricoltura e, in particolare, dei cittadini dell’Unione europea.</p>
    </intervention>
    <intervention id="3-721-000" speaker_id="28178" name="Miroslav MIKOLÁŠIK" is_mep="True" mode="spoken" nationality="Slovakia" birth_date="11-09-1952" p_group="Group of the European People's Party (Christian Democrats)" m_state="SK">
      <p sl="sk">Signora Presidente, vorrei sottolineare un aspetto che lega la medicina veterinaria a quella umana. Quando le comunità di microbiologi europei ai congressi parlano di resistenza agli antibiotici negli umani, si riferiscono al cosiddetto staphylococcus aureus resistente alla meticillina. Si tratta di una piaga per la quale la medicina umana non ha più un antibiotico efficace: non ne conosciamo la cura. Ogni anno muoiono fino a 25 000 persone a causa di questo batterio.</p>
      <p sl="sk">Sapete a che cosa è dovuto? Al semplice uso irresponsabile di antibiotici nella medicina veterinaria. Gli animali vengono letteralmente imbottiti di tonnellate di antibiotici; vengono loro somministrati anche farmaci in via preventiva attraverso il mangime . In questo modo viene ridotta la capacità dell’uomo di combattere le infezioni, talvolta infezioni nosocomiali.</p>
      <p sl="sk">Vorrei esortare la Commissione ad accelerare la raccolta di dati dagli Stati membri, ma anche a sostenere nuove ricerche sugli antibiotici che potrebbero rivelarsi efficaci per gli esseri umani, consentendo così di salvare molte vite umane.</p>
    </intervention>
    <intervention id="3-722-000" speaker_id="96654" name="Jaroslav PAŠKA" is_mep="True" mode="spoken" nationality="Slovakia" birth_date="20-06-1954" birth_place="Banská Štiavnica" p_group="Europe of freedom and democracy Group - Vice" m_state="SK">
      <p sl="sk">Signora Presidente, l’introduzione nella catena alimentare di prodotti derivanti dal comparto chimico e farmaceutico rappresenta un’inevitabile conseguenza dell’incremento della produzione agricola. L’organismo umano diventa così la vittima naturale degli sforzi del settore alimentare di produrre quanto più cibo possibile, nella maniera più economica ed efficiente.</p>
      <p sl="sk">Dobbiamo pertanto iniziare a monitorare da vicino l’uso dei prodotti chimici e farmaceutici moderni nell’agricoltura e, con l’obiettivo di tutelare la salute dei nostri cittadini, valutare in modo risoluto, sistematico e permanente le conseguenze derivanti dall’uso di queste sostanze. Soltanto un controllo costante e di alta qualità dei prodotti alimentari ci consentirà di riconoscere in anticipo i rischi e le minacce che le nuove tecnologie rappresentano per la popolazione attuale.</p>
      <p sl="sk">Possiamo continuare a parlare di antibiotici e della crescente resistenza agli stessi, ma dobbiamo inquadrare il problema e valutarlo in maniera più esaustiva. Mi auguro anche che la Commissione si occupi dei timori legati alla sicurezza alimentare e li consideri in una strategia coerente.</p>
    </intervention>
    <intervention id="3-723-000" speaker_id="photo_generic" name="László Andor" is_mep="True" mode="spoken">
      <p sl="en">membro della Commissione. – Signora Presidente, la strategia della Commissione sulla resistenza antimicrobica (AMR), che contiamo di presentare a novembre, fornirà ulteriori idee sulle modalità che la Commissione, assieme agli Stati membri e alle parti interessati, ha a disposizione per affrontare l’AMR in tutti i settori coinvolti. Alcune di queste azioni possono richiedere dei cambiamenti legislativi, mentre altri no. Tutto sta nel selezionare gli strumenti adeguati per il problema in questione.</p>
      <p sl="en">Concordo pienamente con lei quando afferma che non si tratta solo, o principalmente, di un problema legato all’allevamento. È per questo che il nostro obiettivo è ridurre lo sviluppo della resistenza antimicrobica derivante dall’uso di antimicrobici negli animali.</p>
      <p sl="en">Abbiamo a disposizione numerosi strumenti: l’istruzione, le campagne di sensibilizzazione e così via. Allo stesso modo, crediamo che la raccolta dei dati sia funzionale a una migliore comprensione del problema. Gli Stati membri sono intenzionati a fornire i dati e questo è incoraggiante.</p>
      <p sl="en">Abbiamo inoltre un calendario delle nostre azioni. Il lavoro preparatorio è in corso, comprese la valutazione d’impatto, la revisione delle norme sui prodotti medicinali di origine animale e così via. Le proposte legislative, come ho già affermato, seguiranno nel 2012.</p>
      <p sl="en">La Commissione accoglie di buon grado i segnali del Parlamento, degli Stati membri e soggetti delle parti interessate di ogni comparto, con cui spera di continuare a collaborare con l’obiettivo comune di tutelare la salute dei cittadini in tutta l’Unione europea.</p>
    </intervention>
    <intervention id="3-724-000" speaker_id="1941" is_mep="True" mode="spoken" role="Presidente" name="Roberta ANGELILLI" nationality="Italy" birth_date="01-02-1965" birth_place="Roma" p_group="Group of the European People's Party (Christian Democrats)" m_state="IT">
      <p sl="unknown">Comunico di aver ricevuto una proposta di risoluzione al termine della discussione .</p>
      <p sl="unknown">La discussione è chiusa.</p>
      <p sl="unknown">La votazione si svolgerà giovedì 12 maggio alle 12.00.</p>
      <p sl="unknown">Dichiarazioni scritte (articolo 149 del regolamento)</p>
    </intervention>
    <intervention id="3-725-750" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Nel corso degli ultimi anni, la resistenza agli antibiotici nel bestiame e negli animali domestici è diventata un problema. Per contrastare questa difficoltà crescente, mi auguro che ci sia un incremento della ricerca e un miglioramento dei controlli sulle conseguenze nella catena alimentare. Se usati correttamente, gli antibiotici costituiscono uno strumento efficace, ma esorto la Commissione a introdurre misure concrete atte a rendere il loro uso più efficiente, riducendo la resistenza degli animali agli antibiotici, problema che influisce sull’intera catena alimentare. Nello specifico, colpisce i livelli di resistenza agli antibiotici con ripercussioni sulla salute umana. Per raggiungere tale obiettivo, è necessario includere nel bilancio dell’Ufficio alimentare e veterinario (UAV) e dell’Autorità europea per la sicurezza alimentare (EFSA) i fondi necessari ad aumentare gli studi sul campo e monitorare più efficacemente il problema. Infine, data la gravità della questione, esorto la Commissione a redigere un programma per risolvere questo problema a livello comunitario, che consideri la portata reale della lotta all’AMR, soprattutto in riferimento al nesso tra il benessere degli animali e l’uso degli antibiotici, e tra la salute degli animali e quella umana.</p>
    </intervention>
    <intervention id="3-725-500" speaker_id="96842" name="Ismail ERTUG" is_mep="True" mode="written" nationality="Germany" birth_date="05-12-1975" birth_place="Amberg" m_state="DE">
      <p sl="de">Stiamo assumendo antibiotici dal cibo che consumiamo, con un conseguente aumento della resistenza agli antibiotici. È questo uno degli ambiti di progresso in campo medico che sta cadendo gradualmente in rovina, ne siamo al corrente da molto tempo. L’onorevole De Castro ha citato le misure già adottare. Appoggio le proposte della risoluzione. In particolare, vorrei soffermarmi su due aspetti del testo .</p>
      <p sl="de">Le norme da sole non bastano. Durante lo scandalo della diossina, siamo stati testimoni di quanto siano insufficienti, se anche una sola “pecora nera” si comporta in modo negligente. È evidente che dobbiamo regolamentare e introdurre sistemi di monitoraggio, ma non basta.</p>
      <p sl="de">Nel medio e lungo termine, la soluzione è rendere l’uso degli antibiotici in gran parte superfluo. E possiamo farcela investendo innanzi tutto nella ricerca e nella creazione di reti di conoscenze specifiche; in secondo luogo, condividendo tale conoscenza con gli allevatori, i veterinari, e con i consumatori.</p>
      <p sl="de">Dobbiamo fare un uso intelligente delle forze di mercato, perché sono i consumatori che decidono nel lungo termine le modalità di produzione del loro cibo.</p>
    </intervention>
    <intervention id="3-725-000" speaker_id="96715" name="Pavel POC" is_mep="True" mode="written" nationality="Czechia" birth_date="26-05-1964" birth_place="Havlíčkův Brod" p_group="Group of the Progressive Alliance of Socialists and Democrats in the European Parliament" m_state="CZ">
      <p sl="cs">Secondo le stime del Centro europeo per la prevenzione e il controllo delle malattie, 400 000 pazienti in Europa sono stati contagiati da ceppi di batteri multiresistenti. Accolgo favorevolmente la risoluzione della commissione per l’agricoltura e lo sviluppo rurale, di cui sostengo, in particolare, la richiesta di raccolta e analisi sistematica di dati comparabili relativi alla vendita di prodotti per uso veterinario e al successivo uso di questi ultimi negli animali. La raccolta di questi dati deve essere obbligatoria per tutti gli Stati membri. Se l’UE introduce misure rigorose sull’uso degli antibiotici negli animali da allevamento, possiamo anche aspettarci cambiamenti nelle legislazioni di paesi terzi, soprattutto a causa delle perdite finanziarie che una riduzione nell’esportazione di carne in Europa creerebbe. Prendiamo il caso degli Stati Uniti: il 74 per cento del consumo di antibiotici è legato alla zootecnia, ossia alla prevenzione di malattie o come fattore di crescita di animali sani. La metà della carne sottoposta a controlli nei negozi statunitensi contiene batteri pericolosi (MRSA). Il problema è noto dal 2008negli Stati Uniti, ma ad oggi non è stato ancora risolto. I ceppi di batteri multiresistenti non patogeni rappresentano anche un rischio di possibile trasmissione transgenica e, stando alle ultime ricerche, di resistenza condivisa. L’emergere di nuovi ceppi di batteri multiresistenti può impedire alle generazioni future di fare un uso efficace degli antibiotici. Uno scenario del genere potrebbe avere delle conseguenze catastrofiche per la salute umana. La resistenza agli antibiotici rappresenta un problema estremamente delicato che dobbiamo risolvere in maniera immediata ed efficace.</p>
    </intervention>
  </section>
  <section id="creitem40" title="18. Ordine del giorno della prossima seduta: vedasi processo verbale"/>
  <section id="creitem41" title="19. Chiusura della seduta"/>
</text>
