<?xml version='1.0' encoding='utf-8'?>
<text id="20080424.IT" lang="it" date="2008-04-24" place="Strasburgo" edition="Edizione GU">
  <section id="creitem1" title="1. Apertura della seduta"/>
  <section id="creitem2" title="2. Presentazione di documenti: vedasi processo verbale"/>
  <section id="creitem3" title="3. Strategia politica annuale 2009 (proposte di risoluzione presentate): vedasi processo verbale"/>
  <section id="creitem4" title="4. Naufragio della New Flame e sue conseguenze nella baia di Algeciras (proposte di risoluzione presentate): vedasi processo verbale"/>
  <section id="creitem5" title="5. Libro verde sugli strumenti di mercato utilizzati a fini di politica ambientale e ad altri fini connessi (discussione)">
    <intervention id="4-009" speaker_id="1838" is_mep="True" mode="spoken" role="Presidente" name="Gérard ONESTA" nationality="France" birth_date="05-08-1960" birth_place="Albi" p_group="Group of the Greens/European Free Alliance" m_state="FR">
      <p sl="unknown">L’ordine del giorno reca la relazione, presentata dall’onorevole Anne Ferreira a nome della commissione per l’ambiente, la sanità pubblica e la sicurezza alimentare, sul Libro verde sugli strumenti di mercato utilizzati a fini di politica ambientale e ad altri fini connessi [2007/2203(INI) ] (A6-0040/2008).</p>
    </intervention>
    <intervention id="4-010" speaker_id="5735" name="Anne FERREIRA" is_mep="True" mode="spoken" nationality="France" birth_date="18-03-1961" birth_place="Saint Quentin" p_group="Socialist Group in the European Parliament" m_state="FR">
      <p sl="fr">relatrice. − Signor Presidente, signora Commissario, onorevoli colleghi, prima di tutto desidero porgere i miei speciali ringraziamenti ai relatori ombra e ai relatori per il parere per il loro prezioso contributo.</p>
      <p sl="fr">Oggi, possiamo essere soddisfatti dell’equilibrata relazione adottata in sede di commissione per l’ambiente, la sanità pubblica e la sicurezza alimentare, che è il risultato di sforzi congiunti. L’Unione europea è indubbiamente impegnata a favore dell’ambiente, sia al suo interno che a livello internazionale.</p>
      <p sl="fr">Avendo fissato alcuni obiettivi in risposta alle urgenti necessità ambientali che si trova dinanzi, l’Unione europea deve stabilire i metodi per soddisfarli . A tal fine, nel corso degli anni ha adottato una normativa che viene regolarmente riesaminata e che è applicabile nell’Unione. Oltre a investire nella ricerca, la normativa accresce la consapevolezza a livello dell’opinione pubblica e incoraggia la buona prassi degli Stati membri.</p>
      <p sl="fr">Suggeriamo, ora, di considerare un’altra possibilità, quella degli strumenti di mercato. La presente relazione si basa sul Libro verde della Commissione, che contiene alcune proposte e idee che accolgo con favore. In primo luogo, si tenta di migliorare un testo che, secondo me, è un po’ troppo incentrato sul cambiamento climatico. Questo rappresenta, certamente, una questione cruciale, ma non dobbiamo ignorare l’intero contesto, tutti i settori di attività umana il cui impatto sull’ambiente è, altresì, molto importante.</p>
      <p sl="fr">Non ho purtroppo ricevuto alcuna informazione utile ai fini del nostro lavoro dalla consultazione. Nel Libro verde, la Commissione propone di raggiungere gli obiettivi ambientali a un costo ridotto e ragionevole. Ciò sarebbe possibile con gli strumenti economici, che sono, oltretutto, un modo flessibile di conseguire gli obiettivi fissati.</p>
      <p sl="fr">Infine, la relazione suggerisce che la Commissione dovrebbe redigere un piano d’azione per uno strumento di mercato per l’ambiente. Ho una domanda per la Commissione: può comunicarci quale fase ha raggiunto nelle sue discussioni e se i risultati della consultazione ad essa disponibili al momento rafforzeranno o modificheranno le proposte contenute nel Libro verde? E’ una domanda molto importante.</p>
      <p sl="fr">Per quanto riguarda l’attuazione degli strumenti di mercato, dobbiamo essere guidati da determinati principi. Certamente, dobbiamo applicare il principio “chi inquina paga”, garantire che gli strumenti di mercato si integrino tra loro, e che siano coerenti e adeguati per i settori di competenza. Questo è l’obiettivo. In altre parole, non dobbiamo essere sistematici, ma dobbiamo dimostrare molta abilità.</p>
      <p sl="fr">Per quanto attiene agli strumenti specifici, dei quali non ho tempo di parlare in quest’Aula, devo sottolineare che il Parlamento è scettico circa la proposta sulla biodiversità, per la semplice ragione che sembra difficile, se non impossibile, compensare di un ecosistema piuttosto insolito in un altro paese.</p>
      <p sl="fr">In materia di internalizzazione dei costi, si tratta di un principio sul quale è necessario basarsi e per il quale bisogna intraprendere iniziative. Attualmente, i costi ambientali delle attività umane non sono presi in grande considerazione, in particolare le attività industriali ed economiche, ossia, per impiegare un termine più tecnico, i costi esterni. Il settore dei trasporti ne è un tipico esempio.</p>
      <p sl="fr">Lo scorso giugno la Commissione intendeva presentare una proposta di revisione della direttiva sull’Eurobollo, in particolare rendendo variabile la tassazione sul trasporto stradale. Tale principio di variabilità deve essere gradualmente applicato elaborare durante l’elaborazione degli strumenti di mercato a fini ambientali. La Commissione propone un sistema analogo per le tasse sull’energia, in base al quale queste sarebbero composte da due elementi, un elemento energetico e uno ambientale.</p>
      <p sl="fr">Se la revisione della direttiva raggiunge il suo scopo, dovrebbe anche garantire che venga ripristinata la competitività con altri mezzi di trasporto e che vengano impiegate modalità che emettano minori quantità di CO2 .</p>
      <p sl="fr">Infine, desidero richiamare l’attenzione su un punto in particolare: la competitività dell’economia europea. Siamo indubbiamente concordi su tale aspetto, ma dobbiamo essere prudenti. La questione riguarda l’eventualità che la mancata azione abbia un costo sociale, economico e ambientale, oltre che politico.</p>
    </intervention>
    <intervention id="4-011" speaker_id="photo_generic" name="Androula Vassiliou" is_mep="True" mode="spoken">
      <p sl="en">Membro della Commissione. − Signor Presidente, desidero ringraziare il Parlamento e, in modo particolare, i suoi relatori per la loro reazione, alquanto costruttiva, al Libro verde della Commissione sugli strumenti di mercato.</p>
      <p sl="en">Lo scorso anno, il Libro verde è stato presentato assieme al Commissario Dimas con l’obiettivo di lanciare un’ampia discussione pubblica sulla promozione dell’utilizzo degli strumenti di mercato a fini ambientali e di politica in materia di energia all’interno della Comunità. Il Libro verde inizia con il punto di vista, ampiamente condiviso, che non solo gli strumenti di mercato, come le imposte, le tasse e i sistemi di permessi negoziabili, ma anche le sovvenzioni mirate costituiscono strumenti flessibili ed efficienti sotto il profilo dei costi per raggiungere detti obiettivi.</p>
      <p sl="en">Sono lieta che il Parlamento sostenga tale approccio, nonché di constatare che condivide l’opinione secondo cui gli strumenti di mercato non possono essere considerati e impiegati singolarmente, e che dovrebbero essere combinati con strumenti normativi.</p>
      <p sl="en">La relazione del Parlamento è un contributo molto utile e completo alla discussione relativa all’utilizzo degli strumenti di mercato, sia a livello comunitario che nazionale. La sua portata è persino più ampia, poiché riguarda questioni quali la compatibilità del prodotto interno lordo con fini ambientali e la revisione del sistema comunitario di scambio di quote di emissione. Benchè tali questioni siano indubbiamente correlate all’oggetto del Libro verde e siano di per sé molto importanti, sono state escluse dal Libro verde in quanto trattate in altri documenti della Commissione elaborati in parallelo.</p>
      <p sl="en">La Commissione terrà in considerazione le numerose osservazioni e richieste formulate dal Parlamento nell’ambito del suo lavoro sulle diverse tematiche citate nel Libro verde nonché su altre iniziative specifiche.</p>
      <p sl="en">Per quanto riguarda le azioni immediate previste per quest’anno, posso informarvi che la Commissione sta programmando di riesaminare, in autunno, la direttiva sulla tassazione dei prodotti energetici, con l’obiettivo di garantire che questa possa contribuire in modo più efficace al raggiungimento degli obiettivi comunitari in materia di energia e di cambiamento climatico.</p>
      <p sl="en">Ancora più importante e in linea con la richiesta del Parlamento, uno degli aspetti principali sarà il conseguimento di una migliore complementarità con il sistema comunitario di scambio di quote di emissione. Dal mio punto di vista, è molto importante offrire le migliori sinergie possibili tra tale sistema revisionato e la tassazione dei prodotti energetici al fine di garantire che l’Unione europea raggiunga gli obiettivi in materia di energia e cambiamenti climatici nel modo meno costoso.</p>
      <p sl="en">Il nostro scopo è presentare la proposta in tempo affinché il Parlamento fornisca un parere prima della fine del suo attuale mandato. Vi sono settori in cui un’azione efficace può essere intrapresa unicamente attraverso la normativa a livello comunitario. Questo riguarda, per esempio, la tassazione relativa all’impiego dell’energia, di cui ho appena parlato, nonché il sistema comunitario di scambio di quote di emissione dei gas serra.</p>
      <p sl="en">Tuttavia, esistono altri ambiti in cui gli stessi Stati membri possono intraprendere iniziative e cooperare nonché trarre vantaggio dalle esperienze raggiunte in altri Stati membri. A tal fine, il Libro verde suggerisce la creazione di un forum sugli strumenti di mercato, che consentirebbe la condivisione della conoscenza oltre i confini dei settori e degli Stati membri.</p>
      <p sl="en">Per concludere, desidero ringraziare il Parlamento per il suo costruttivo contributo alla discussione su un utilizzo ulteriore degli strumenti di mercato, di cui tutti i responsabili politici possono usufruire, che si trovino qui a Strasburgo, a Bruxelles o nelle capitali nazionali.</p>
    </intervention>
    <intervention id="4-012" speaker_id="729" name="John PURVIS" is_mep="True" mode="spoken" nationality="United Kingdom" birth_date="06-07-1938" birth_place="St. Andrews " p_group="Group of the European People's Party (Christian Democrats) and European Democrats" m_state="GB">
      <p sl="en">relatore per il parere della commissione per i problemi economici e monetari. − Signor Presidente, l’onorevole Ferreira ha elaborato una risposta eccellente ed equilibrata al Libro verde della Commissione sugli strumenti di mercato utilizzati a fini di politica ambientale, e in qualità di relatore per il parere della commissione per i problemi economici e monetari in virtù della procedura di cooperazione, sono molto lieto di poter collaborare con l’onorevole Ferreira nonché contribuire in modo significativo alla presente relazione.</p>
      <p sl="en">Secondo noi, il sistema di scambio delle quote di emissione (ETS) è lo strumento di mercato più obiettivo e valido dal punto di vista dell’efficacia dei costi e della sensibilità alla domanda per giungere all’obiettivo della riduzione delle emissioni di gas serra del 20 per cento entro il 2020. L’ETS dovrebbe essere la pietra angolare della combinazione di strumenti di mercato, e accolgo con favore la proposta della Commissione di migliorarlo ed ampliarlo. Tale sistema dovrebbe avere una soglia sempre più rigorosa fissata al fine di raggiungere l’obiettivo del 20 per cento entro il 2020, nonché essere diffuso nel modo più esteso possibile tra i più importanti responsabili delle emissioni.</p>
      <p sl="en">La messa all’asta dovrebbe essere lo strumento principale di distribuzione degli obiettivi delle emissioni, al fine di evitare gli svantaggi che i diritti acquisiti apportano alla concorrenza. L’asta è più efficiente in termini economici e incoraggia le nuove entrate, l’innovazione e i progressi tecnologici e operativi.</p>
      <p sl="en">Signora Commissario, sottolineo in particolare che siamo convinti che la tassazione sui prodotti energetici, e in generale le sovvenzioni, dovrebbero rimanere solo uno strumento del tutto secondario e complementare della riduzione dei gas serra, per quelle emissioni che non possono essere coperte direttamente o indirettamente dal sistema di scambio delle quote di emissione. Per questo motivo, riteniamo che il paragrafo 26 della relazione non sia coerente con il messaggio complessivo del dare priorità al sistema di scambio delle quote di emissione.</p>
      <p sl="en">Infine, la Commissione deve negoziare con la massima urgenza gli accordi di reciprocità con le altre giurisdizioni. Gli impegni internazionali reciproci ed equivalenti che riguardano settori sensibili alla concorrenza sarebbero di gran lunga preferibili agli aggiustamenti fiscali alle frontiere per compensare le distorsioni di mercato.</p>
    </intervention>
    <intervention id="4-013" speaker_id="4533" name="Neena GILL" is_mep="True" mode="spoken" nationality="United Kingdom" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">relatore per il parere della commissione per l’industria, la ricerca e l’energia. − Signor Presidente, poiché si è parlato molto di cambiamento climatico, ma sta accadendo poco in termini di misure concrete, ritengo che l’Unione europea debba essere da esempio globale. Pertanto, un maggiore utilizzo degli strumenti di mercato è fondamentale, in quanto sono mezzi, economicamente convenienti/convenienti in termini di costi, intesi a ridurre le emissioni di carbonio e accrescere l’efficienza energetica.</p>
      <p sl="en">Queste imposte indirette, permessi negoziabili e sovvenzioni, secondo me, aiuteranno l’Unione europea a raggiungere i suoi obiettivi relativi alle emissioni. Tuttavia, pur riconoscendo che gli Stati membri devono mantenere la flessibilità nei loro sistemi fiscali, è da accogliere positivamente qualsiasi strumento o aiuto che possa sostenere le nostre industrie e i nostri consumatori nel compiere scelte più ecologiche, e le nostre politiche devono essere tali da incoraggiare un cambiamento di comportamento.</p>
      <p sl="en">Pertanto, è imperativo che le carenze di mercato vengano corrette e che disponiamo di una tariffazione basata sul carbonio che rifletta il danno ambientale quale parte del principio “chi inquina paga”. Un’IVA ridotta sui prodotti ecocompatibili può aiutare la parte più vulnerabile della società, in particolare quella degli anziani, che ora più che mai sono a rischio di povertà energetica.</p>
      <p sl="en">Inoltre, ogni entrata derivante dalla messa all’asta dovrebbe essere reinvestita al fine di combattere la povertà energetica e finanziare ulteriormente i programmi in materia di ambiente.</p>
    </intervention>
    <intervention id="4-014" speaker_id="4276" name="Anders WIJKMAN" is_mep="True" mode="spoken" nationality="Sweden" birth_date="30-09-1944" birth_place="Stockholm" p_group="Group of the European People's Party (Christian Democrats) and European Democrats" m_state="SE">
      <p sl="en">a nome del gruppo PPE-DE. – Signor Presidente, come è già stato detto la presente è una relazione importante e desidero congratularmi con l’onorevole Ferreira.</p>
      <p sl="en">Siamo consapevoli che il nostro attuale modello economico non integra i costi ambientali nei prezzi di mercato. Il principio “chi inquina paga” è stato istituito e concordato già nel 1972 alla Conferenza di Stoccolma. Tuttavia, come sappiamo, nella maggior parte dei paesi non è stato attuato.</p>
      <p sl="en">Questa è una relazione molto importante poiché risponde alle tante carenze di mercato di cui abbiamo esperienza in molti settori, dove, di certo, il cambiamento climatico è oggi il problema più evidente. La relazione suggerisce numerose iniziative in molti ambiti fondamentali. In generale, la maggior parte di queste proposte sono ben elaborate. Tuttavia, ritengo avrebbe potuto essere compiuto uno sforzo maggiore da parte di tutti noi per cercare di sintetizzare la relazione e fondere alcuni dei singoli paragrafi; adesso sono state presentate richieste molto simili. Credo che la relazione ne avrebbe tratto vantaggio e sarebbe diventata più chiara.</p>
      <p sl="en">A nome del mio gruppo, e come già stato affermato dall’onorevole Purvis, devo dire che con alcuni paragrafi abbiamo qualche difficoltà. Uno di questi è il paragrafo 26. Non si può favorire un sistema di scambio di emissioni e al contempo chiedere un’imposta generale sulla CO2 a livello europeo. Inoltre, abbiamo qualche problema con il paragrafo 24. Non è coerente. Mentre concordiamo con la maggior parte del contenuto, è, secondo noi, troppo generale nel suo linguaggio e dà in qualche modo l’impressione che le entrate delle aste sarebbero o dovrebbero essere in futuro parte del bilancio comunitario. Non possiamo appoggiarlo. Tuttavia, a parte questo, siamo in linea di massima a favore della relazione e ci congratuliamo ancora una volta con l’onorevole Ferreira.</p>
    </intervention>
    <intervention id="4-015" speaker_id="23806" name="Gyula HEGYI" is_mep="True" mode="spoken" nationality="Hungary" birth_date="30-04-1951" birth_place="Békéscsaba" p_group="Socialist Group in the European Parliament" m_state="HU">
      <p sl="hu">a nome del gruppo PSE. – “Un altro mondo è possibile”, dicono le persone di sinistra che pensano che il nostro mondo dovrebbe essere cambiato. Non possiamo riconciliarci con il capitalismo dei casinò – il cosiddetto sviluppo, accompagnato però dalla distruzione dei valori naturali. Il XX secolo ci ha dimostrato che le utopie sono destinate a fallire in mancanza di contesti economici e sociali adeguati. La base ambientale della “imposta ecologica” e l’intera politica fiscale possono contribuire alla creazione di un mondo migliore in cui vivere fornendo strumenti di un’economia di mercato e sostenibili. Per quanto riguarda la maggiore imposizione di tasse sulle materie prime, una singola imposta sui prodotti energetici potrebbe costringere tutti a ridurre la loro dipendenza dalle importazioni di energia, a usare meno le loro automobili, e investire nel trasporto pubblico, tram e ferrovie. Se l’equilibrio fiscale venisse spostato dai redditi al consumo, si svilupperebbe un nuovissimo tipo di lavoro occupazione, e uno stile di vita più vicino alla natura e alla cultura avrebbe un ruolo più importante, al posto della follia consumistica. L’imposizione di una tassa sulle emissioni nocive e i rifiuti non riciclabili ridurrà l’inquinamento dell’ambiente e le malattie endemiche che lo accompagnano, diminuendo pertanto il numero di morti premature e non necessarie. Una trasformazione in una tassazione ecologica sarà una forma accettabile di rivoluzione pacifica. Di certo, il livello di imposte non aumenterà, poiché l’Europa è già tassata in modo pesante. Una riduzione nel consumo energetico accrescerebbe la competitività dei nostri beni. Con le imposte ecologiche possiamo compiere il salto dal mondo generalmente materialista del XX secolo a un mondo più sensibile e più ricco nei valori umani e a favore dell’ambiente. Se esiste qualcosa sulla quale noi, i rappresentanti europei di 27 paesi, possiamo essere d’accordo, è la tassa ecologica. Cambiamo il mondo, ma attraverso riforme attentamente ponderate e coraggiose.</p>
    </intervention>
    <intervention id="4-016" speaker_id="4253" name="Frédérique RIES" is_mep="True" mode="spoken" nationality="Belgium" birth_date="14-05-1959" birth_place="Balen-Wezel" m_state="BE">
      <p sl="fr">a nome del gruppo ALDE. – Signor Presidente, signora Commissario, anch’io desidero congratularmi con la relatrice, l’onorevole Ferreira, per il suo eccellente lavoro e la sua stretta cooperazione con i relatori ombra su questa importante questione.</p>
      <p sl="fr">Mi concentrerò su due punti fondamentali della risoluzione, il sistema di scambio delle quote di CO2 e la tassa ecologica. Per quanto riguarda, innanzi tutto, le quote di emissione, è spiacevole constatare, come è stato affermato ripetutamente, che le emissioni industriali di CO2 nel 2007, lo scorso anno, erano cresciute dell’1 per cento, mentre l’Unione europea al Vertice di primavera si è fissata l’ambizioso obiettivo di una riduzione del 20 per cento dei gas serra entro il 2020. In breve, la macchina si è inceppata e, per dirla con eleganza e con un eufemismo, dobbiamo iniziare daccapo, perché è tempo di entrare in un circolo virtuoso.</p>
      <p sl="fr">Vedo due tipi di azione. La prima è sostenere la Commissione europea, che è favorevole al pagamento per le quote di emissione. La seconda parte dall’idea che l’attuale sistema relativo solo alla CO2 è troppo limitato e che altri agenti inquinanti dell’aria dovranno essere gradualmente integrati, a cominciare senza dubbio dal NOx e il SO2 .</p>
      <p sl="fr">Mi stupisco inoltre degli accordi favorevoli che si applicano ancora al settore navale. A differenza della situazione che presto varrà nel settore dell’aviazione, il settore navale non è soggetto ad alcuna normativa internazionale o comunitaria sulla riduzione di CO2 , un duplice standard che non possiamo più permetterci.</p>
      <p sl="fr">Un’altra pietra angolare della risoluzione è la tassa ecologica, ossia le imposte ambientali, la rivoluzione citata dall’onorevole Eguy. La posizione dei liberaldemocratici in merito è chiara. Gli strumenti del mercato comunitario non dovrebbero essere limitati al sistema di scambio dei diritti delle emissioni. Dobbiamo pensare ad altri sistemi e, come autore, sono molto favorevole al paragrafo 27, che riprende l’idea dell’introduzione di una “tassa carbonio” in contropartita di una diminuzione delle sovvenzioni alle energie fossili.</p>
      <p sl="fr">Dall’altro lato, e su questo punto concordo con gli onorevoli Purvis e Wittman, il gruppo ALDE non appoggerà l’ultima frase del paragrafo 26, che invita la Commissione a presentare entro la fine del 2008 una proposta relativa a una tassa comunitaria in materia di CO2 . Preferiamo che l’Unione porti a termine il suo ambizioso pacchetto legislativo sull’energia e il cambiamento climatico.</p>
      <p sl="fr">Per concludere, dobbiamo smettere di essere ipocriti ed essere pienamente consapevoli del costo della nostra ambizione. Se le emissioni di CO2 devono essere ridotte di un terzo, per esempio, ciascuno in Europa deve emettere una quantità di biossido di carbonio di otto volte inferiore. Queste chiare statistiche dimostrano che, oltre all’utilizzo di questi strumenti di mercato intesi alla protezione dell’ambiente, non possiamo fuggire dalla nostra personale responsabilità, e l’Unione dovrà lavorare molto duramente per rispettare gli impegni, affinché lo sviluppo sostenibile non sia solo un capriccio momentaneo, ma un modello per tutti noi in futuro.</p>
    </intervention>
    <intervention id="4-017" speaker_id="28425" name="Alessandro FOGLIETTA" is_mep="True" mode="spoken" nationality="Italy" birth_date="01-02-1953" birth_place="Supino" p_group="Union for Europe of the Nations Group" m_state="IT">
      <p sl="it">a nome del gruppo UEN . – Signor Presidente, onorevoli colleghi, vorrei ringraziare l’onorevole Ferreira per l’ottimo lavoro svolto.</p>
      <p sl="it">Assumere la responsabilità a livello globale per la lotta al cambiamento climatico è un compito cruciale che deve essere realizzato a più livelli: il mondo delle imprese, le istituzioni, ma anche i singoli individui. Come cittadini europei, infatti, possiamo ridurre in maniera consistente la nostra impronta ecologica e raggiungere risultati importanti semplicemente con piccole misure che possono avere un impatto globale e significativo, anche attraverso le scelte di acquisto. Gli Stati membri attraverso gli strumenti di mercato possono aiutare o facilitare la scelta di prodotti ecologici.</p>
      <p sl="it">Oltre alla promozione della ricerca di nuove tecnologie è importante assicurarsi che queste siano rese accessibili al consumatore e diffuse al punto da portare benefici ambientali per la collettività. Ci dispiace che 16 paesi che rappresentano l’economia più importante del pianeta, riuniti a Parigi il 16 e 18 aprile, non siano riusciti a trovare l’accordo su una risoluzione condivisa volta a ridurre del 50% le emissioni globali di gas serra entro il 2050.</p>
      <p sl="it">Tuttavia, siamo fiduciosi che l’ulteriore trattativa a Kobe e Hokkaido si concluderanno con un maggiore successo in questo senso, anche perché sono convinto che la lotta al cambiamento climatico deve essere fatta a livello globale o, altrimenti, costituirà soltanto un pesante onere sulle imprese europee, facendo loro perdere competitività rispetto ai produttori extraeuropei senza raggiungere lo scopo di un miglioramento ambientale a livello globale.</p>
      <p sl="it">Bisogna agire sulle leve dell’economia con strumenti di mercato e dirigersi verso sistemi produttivi ecocompatibili e sostenibili a lungo termine; in questo senso accolgo con favore il Libro verde della Commissione. L’Unione europea deve promuovere la diffusione presso gli Stati membri di strumenti di mercato che consentono di internalizzare i costi ambientali dei prodotti, promuovere l’efficienza energetica e l’isolamento termico dell’edilizia. Penso che sia essenziale che l’Unione europea raggiunga l’obiettivo del 20% di consumo di energie rinnovabili entro il 2020.</p>
    </intervention>
    <intervention id="4-018" speaker_id="28161" name="Margrete AUKEN" is_mep="True" mode="spoken" nationality="Denmark" m_state="DK">
      <p sl="da">a nome del gruppoVerts/ALE. – Signor Presidente, desidero ringraziare l’onorevole Ferreira per un’ottima relazione su un argomento importante e per una collaborazione che si è dimostrata piacevole ed encomiabile. Se l’Unione europea ha realmente intenzione di tener fede alle molte belle parole pronunciate in relazione agli obiettivi per il clima e l’ambiente, è fondamentale che noi politici ci assumiamo la responsabilità e prendiamo decisioni difficili a nome dei nostri elettori. Uno degli strumenti efficaci che abbiamo a nostra disposizione è limitare i livelli di consumo che creano pressione sull’ambiente facendo pagare chi inquina. E’ un principio eccellente, su cui tutti sono concordi, ma che sinora non è stato preso sul serio nei casi in cui si valuta effettivamente chi inquina. Per esempio, i costi degli automobilisti non sono mai stati considerati nel costo dei trasporti. Una delle prime cose che dovremmo fare è internalizzare quelli che vengono comunemente chiamati “costi esterni”, il che sarebbe un passo avanti significativo. E’ inoltre certamente possibile continuare a monitorare il consumo di sostanze inquinanti attraverso mezzi finanziari ancora più severi, e consentitemi di dire su questo punto che non capisco semplicemente per quale motivo non sia possibile combinare le imposte sulla CO2 con un sistema di scambio delle quote di emissione. Semplicemente non lo capisco.</p>
      <p sl="da">L’impiego di una valida politica ambientale di tariffazione è un modo efficace di utilizzare il mercato nella politica ambientale, non quale sostituto di criteri obbligatori e divieti, ma assieme a questi ultimi; lo ha suggerito anche la Commissione. Vengono spesso sollevate preoccupazioni relative al fatto che questi metodi di mercato potrebbero avere un impatto sociale distorto. Tuttavia, occorre sapere che c’è ipocrisia. Le imposte sul consumo hanno un impatto equo, poiché i più ricchi sono anche coloro che consumano di più e che quindi pagano di più. Se si desidera fare qualcosa sulle difficoltà che incontrano i poveri nel pagare il consumo di base, ci sono molti altri modi che si possono impiegare e che non coinvolgono le tasse ecologiche. Per esempio, le imposte ordinarie, nonché le politiche sociali e salariali, sono molto più adatte, se vogliamo assumerci la responsabilità di occuparci sul serio dei meno fortunati.</p>
      <p sl="da">Un metodo che in questo caso non funzionerà è quello basato sull’istituzione di un tipo di consumo di base da rendere meno costoso o persino gratuito. Prima di tutto, il consumo sarà sempre relativamente elevato; tuttavia, l’aspetto peggiore del modello è che non offre incentivi al risparmio. Pertanto, nonostante tutto, si dimostramigliore la tassazione progressiva basata sull’impiego di tasse ecologiche. Tuttavia, la miglior cosa sarebbe liberare questi strumenti di mercato da altre considerazioni, se vogliamo renderlirealmente efficaci nella lotta per salvare l’ambiente, il clima e la natura. E’ positivo che la preoccupazione per la distorsione sociale sia così grande; tuttavia, in questo caso si tratta di salvare il nostro spazio vitale per i posteri.</p>
    </intervention>
    <intervention id="4-019" speaker_id="37008" name="Jens HOLM" is_mep="True" mode="spoken" nationality="Sweden" birth_date="18-04-1971" birth_place="Sundsvall" p_group="Confederal Group of the European United Left - Nordic Green Left" m_state="SE">
      <p sl="sv">a nome del gruppo GUE/NGL. – Raggiungeremo a breve una decisione sulla relazione della commissione per l’ambiente, la sanità pubblica e la sicurezza alimentare e dell’onorevole Anne Ferreira sul Libro verde sugli strumenti di mercato utilizzati a fini di politica ambientale e ad altri fini connessi. E’ una relazione eccellente e ha tutto il mio sostegno.</p>
      <p sl="sv">Consentitemi innanzi tutto di formulare un’osservazione personale. Stiamo parlando di strumenti di mercato. Personalmente, sono stanco di parlare di strumenti di mercato nella politica ambientale. Non abbiamo più bisogno di altra influenza da parte delle imprese o del mercato. Necessitiamo di maggiore controllo politico. Occorre maggiore pianificazione. Abbiamo bisogno, per esempio, di criteri di emissione più rigidi, dovremmo essere in grado di impiegare le gare d’appalto a fini ambientali nonché tasse e imposte ambientali. E’ infatti su questo aspetto che disponiamo di strumenti di mercato, poiché è tutto incentrato sull’introduzione di tasse e imposte su cose che aggravano i problemi ambientali, in altre parole internalizzare i problemi ambientali. Tali strumenti sono un ottimo esempio del modo in cui ci assumiamo la responsabilità politica per problemi ambientali anziché lasciarla al mercato.</p>
      <p sl="sv">Consentitemi di fornire alcuni esempi concreti di aspetti particolarmente importanti nella presente relazione. Una tassa minima in materia di CO2 , una tassa sulla CO2 combinata con un chiaro criterio di riduzione, è probabilmente il modo più efficace di ridurre le emissioni. Il mio paese è stato il primo al mondo a introdurre una tassa sulla CO2 . Questo accadeva nei primi anni ‘90. Senza rivendicare che la Svezia è all’avanguardia in tutti i settori connessi al clima, la tassa sulla CO2 è stata realmente una delle principali ragioni sottese alla riduzione delle nostre emissioni di CO2 . E’ davvero giunto il momento che molti paesi facciano lo stesso. Nel paragrafo 26 della presente relazione chiediamo precisamente una tassa simile sulla CO2 .</p>
      <p sl="sv">In generale, chiediamo maggiore sostegno per gli Stati membri nell’introduzione di tasse ambientali. Ritengo che oggi vi sia un’opportunità del tutto unica di fare pressione per una tassa sulla CO2 e altre imposte ambientali. Negli ultimi anni, la consapevolezza nel mondo è aumentata enormemente. Nella relazione dichiariamo anche che gli stessi Stati membri sono determinanti in questo settore. Certamente, tale affermazione è assolutamente corretta. E’ nella loro sfera di competenza.</p>
      <p sl="sv">Un’altra questione è il sistema di scambio delle emissioni. Dobbiamo ammettere che il primo periodo di scambio 2005-2007 è stato un completo disastro. Il sistema non è riuscito a ridurre le emissioni e molti responsabili dell’inquinamento hanno persino ricevuto stanziamenti più che generosi e tratto enormi profitti da tale sistema.</p>
      <p sl="sv">Nella presente relazione, chiediamo pertanto la messa all’asta delle licenze di emissione, chiediamo una soglia di emissioni coerente con l’obiettivo di riduzione del 30 per cento, nonché limitazioni e criteri severi per l’impiego dei meccanismi flessibili. E’ auspicabile che così facendo si permetta al sistema di scambio di iniziare a funzionare. Se così non fosse, dovremmo pensare di sostituire completamente il sistema di scambio con qualcos’altro, per esempio tasse ingenti sulle emissioni.</p>
      <p sl="sv">In tale contesto, è importante ricordare che, adesso che l’aviazione è compresa nello scambio delle emissioni, non possiamo più limitare le misure contro l’aviazione al solo sistema dello scambio di quote. Occorrono disposizioni parallele quali la tassa sul carburante aereo e le imposte sulle emissioni di ossidi nitrosi, NOx , che è esattamente ciò che chiediamo nella relazione. Su questo punto, desidero cogliere l’opportunità per rivolgere una domanda alla Commissione: in precedenza, avete dichiarato che avreste presentato misure contro le emissioni di biossido di azoto delle compagnie aeree, contro i NOx , e che sarebbe accaduto quest’anno. Potete comunicarci che cosa sta accadendo in proposito? Avete fissato una data in cui entreranno in vigore queste misure? Considerando il fatto che negli ultimi anni il trasporto aereo ha quasi raddoppiato le sue emissioni, molti di noi in quest’Aula desiderano vedere misure concrete. Non possiamo attendere ancora!</p>
      <p sl="sv">Questi strumenti sono un ottimo esempio del modo in cui ci stiamo assumendo la responsabilità politica per il cambiamento climatico. Tasse e imposte ci consentono di accelerare le riduzioni necessarie nelle emissioni e di risolvere auspicabilmente l’intero problema climatico. Facciamolo! E’ nostro dovere verso i nostri figli e verso tutti gli altri esseri viventi di questo bellissimo pianeta.</p>
    </intervention>
    <intervention id="4-020" speaker_id="1969" name="Johannes BLOKLAND" is_mep="True" mode="spoken" nationality="Netherlands" birth_date="05-03-1943" birth_place="Oegstgeest" p_group="Independence/Democracy Group" m_state="NL">
      <p sl="nl">a nome del gruppo IND/DEM. – Signor Presidente, le mie congratulazioni all’onorevole Anne Ferreira per la sua relazione sugli strumenti di mercato a fini di politica ambientale. Uno dei pilastri della proposta che abbiamo davanti è il principio “chi inquina paga”. Questa è una premessa importante in quanto consente una distribuzione equa degli oneri. E’ inoltre la ragione per cui sono a favore di tutti i costi esterni, e quindi anche dei costi ambientali, che vengono passati sui consumatori dei beni di produzione e di consumo. Ciò consente un quadro realistico e una concorrenza equa.</p>
      <p sl="nl">A novembre dello scorso anno ho partecipato alla conferenza intitolata “Beyond GDP ” (“Oltre il PIL”). E’ stata condotta un’ampia discussione in quella sede sui modi in cui poter impiegare indicatori ulteriori al prodotto interno lordo per la misurazione del benessere sociale, in quanto i fattori sociali e ambientali svolgono di fatto un ruolo in tale contesto, oltre ai fattori economici. Si può agire ottimamente a livello finanziario, ma se si vive in una città densamente popolata con eccessivo inquinamento dell’aria, la propria qualità della vita è tutt’altro che meravigliosa. Mi fa piacere che anche l’onorevole Ferreira faccia questa precisazione nella sua relazione.</p>
      <p sl="nl">Infine, desidero esprimere il mio sostegno a due paragrafi in particolare nella relazione, il 58 e il 59, sull’internalizzazione dei fattori ambientali nei costi dell’acqua e, in secondo luogo, un quadro normativo inteso a ridurre il livello di rifiuti prodotti nel medio periodo.</p>
    </intervention>
    <intervention id="4-021" speaker_id="28299" name="Bogusław SONIK" is_mep="True" mode="spoken" nationality="Poland" birth_date="03-12-1953" birth_place="Kraków" p_group="Group of the European People's Party (Christian Democrats)" m_state="PL">
      <p sl="pl">Signor Presidente, la minaccia all’equilibrio ambientale mondiale ci chiede di intraprendere iniziative che si traducano in cambiamenti nei nostri modelli di crescita e in un nuovo stile di vita nelle nostre società.</p>
      <p sl="pl">Le attività imprenditoriali hanno costi ecologici che spesso non vengono presi in considerazione nelle contabilità finanziarie. Nonostante il principio del chi inquina paga, uno dei pilastri della politica ambientale dell’Unione europea, sia in vigore in tutta la Comunità, la sua applicazione in alcuni paesi lascia molto a desiderare.</p>
      <p sl="pl">L’Unione europea sta inducendo una serie di articoli di normative e disposizioni al fine di migliorare la condizione dell’ambiente, ed è essenziale introdurre nuovi strumenti di mercato. Le imposte economiche nell’Unione europea potrebbero contribuire in modo significativo nel conseguimento degli obiettivi di tutela ambientale all’interno dell’UE. Sinora, l’unico sistema in vigore è il sistema di scambio delle quote di emissione per il biossido di carbonio, il che sembrerebbe insufficiente.</p>
      <p sl="pl">Dovrebbero essere presi in considerazione altri strumenti di mercato. E’ molto importante che le entrate delle tasse ecologiche vengano impiegate per prevenire gli effetti negativi sull’ambiente e la salute umana. Sembrerebbe essenziale un’armonizzazione graduale delle tasse ambientali in tutta l’Unione europea. Le tasse ecologiche negli Stati membri sono molto diverse. Lasciare le soluzioni di queste problematiche nelle mani degli Stati membri farebbe correre il rischio di distorsioni nella competitività tra le imprese.</p>
      <p sl="pl">Al momento di introdurre nuovi strumenti di mercato, deve essere seguito un certo numero di linee guida: il pubblico deve accettarle, le tasse non possono essere considerate come ancora un altro obbligo imposto dall’Unione europea e anch’esse devono essere introdotte in modo graduale.</p>
      <p sl="pl">Alcuni Stati membri dispongono dei loro strumenti finanziari, per esempio, i certificati di risparmio energetico o i certificati verdi per l’energia. Tuttavia, tutti gli Stati membri dovrebbero fornire un forte sostegno alle tecnologie a emissioni ridotte di carbonio, al risparmio energetico e alle tecnologie per le fonti energetiche rinnovabili.</p>
      <p sl="pl">Infine, desidero precisare che l’Unione europea è leader nel campo della tutela ambientale e ritengo che abbia la responsabilità di fare da esempio al resto del mondo.</p>
    </intervention>
    <intervention id="4-022" speaker_id="23717" name="Genowefa GRABOWSKA" is_mep="True" mode="spoken" nationality="Poland" birth_date="01-01-1944" birth_place="Przystań" p_group="Socialist Group in the European Parliament" m_state="PL">
      <p sl="pl">Signor Presidente, vorrei congratularmi con la relatrice per un eccellente approccio alla questione della tutela ambientale. Desidero inoltre ricordarvi che sin dalla relazione dell’ONU dal titolo “Our Common Future ”, elaborata dal Commissario Margot Wallström, sappiamo che è nostra responsabilità verso le generazioni future, i nostri figli e nipoti, lasciare l’ambiente naturale nelle migliori condizioni possibili.</p>
      <p sl="pl">Il coinvolgimento dell’Unione europea in questo ambito è già di per sé ottimo, ma anche il Parlamento europeo si tiene aggiornato. Abbiamo una commissione speciale temporanea per il cambiamento climatico, disponiamo di una buona normativa, ed emaniamo regolamenti, direttive e decisioni. Adesso è giunto il momento di rafforzare altri meccanismi, in particolare incentivi finanziari e tasse, nonché aumentare le campagne informative e le misure preventive.</p>
      <p sl="pl">Affinché queste iniziative siano efficaci, occorre un approccio comunitario. Gli Stati membri devono superare la loro ostilità all’armonizzazione delle imposte, almeno per quanto riguarda la questione ambientale. Nonostante vengano impiegate a fini sensibili, le tasse ecologiche non sono al momento per niente popolari. Esattamente come tutte le tasse, non sono gradite. Per questo motivo dobbiamo compiere tutti gli sforzi possibili ai livelli europeo e nazionale al fine di rendere i pagamenti e le tasse ecologici accettabili socialmente.</p>
      <p sl="pl">Ciò di cui abbiamo bisogno sono attività che ispirino un elevato livello di consapevolezza ecologica. Ci occorrono incentivi che garantiscano che le buone prassi vengano ampiamente utilizzate e che promuovano un comportamento sociale favorevole all’ambiente. Dopo tutto, nessuno si lamenta quando, nel punto vendita del Parlamento europeo, ci viene chiesto di pagare cinque centesimi per una busta di plastica. Ciò è di importanza fondamentale, non la dimensione finanziaria di tale iniziativa, ma il momento di riflessione che la accompagna, quando il consumatore pensa se acquistare la busta di plastica, o lasciarla e ridurre la quantità di rifiuti sul pianeta. Questo è un modo positivo di far pensare la gente. Le persone accetteranno oneri finanziari, tasse e altre imposte ambientali, ma solo quando le riterranno sensibili e potranno osservare risultati positivi.</p>
    </intervention>
    <intervention id="4-023" speaker_id="28247" name="Holger KRAHMER" is_mep="True" mode="spoken" nationality="Germany" birth_date="16-10-1970" birth_place="Leipzig" p_group="Group of the Alliance of Liberals and Democrats for Europe" m_state="DE">
      <p sl="de">Signor Presidente, accolgo con favore gli strumenti di mercato quale mezzo di attuazione delle politiche, compresa la politica ambientale. Tuttavia, vorrei precisare che nessuno strumento politico è efficace semplicemente perché porta l’etichetta “di mercato”.</p>
      <p sl="de">Tutti gli strumenti che impieghiamo al fine di raggiungere obiettivi politici devono soddisfare alcuni criteri. Per esempio, lo strumento è adatto all’obiettivo fissato? Se confondiamo obiettivi diversi non ne raggiungeremo nessuno adeguatamente. Se parte del pensiero alla base di una disposizione in materia ambientale è che dovrebbe essere un mezzo di guadagno, ci troviamo già su un terreno instabile, poiché tale misura è passibile di distorsioni per una serie di ragioni diverse. Un determinato strumento contribuisce realmente al conseguimento di un obiettivo? Questa domanda deve essere esaminata da vicino e regolarmente. Un determinato strumento è compatibile con altri già esistenti? E che ne è dell’efficienza, ossia del rapporto tra costi e benefici?</p>
      <p sl="de">Nel leggere la presente relazione, in alcuni casi ho il dubbio che i criteri cui ho fatto riferimento debbano essere soddisfatti. I sistemi di scambio delle quote di emissione funzionano molto bene in linea teorica, ma la realtà è diversa. Il sistema comunitario di scambio delle quote di emissione si trova in uno stato di confusione. I successi sono stati vanificati e lo scopo reale del sistema non è stato raggiunto. D’accordo, si potrebbe dire, questa è la fase sperimentale e non abbiamo ancora terminato; ma di sicuro non possiamo permetterci ancora molta di questa costosa sperimentazione.</p>
      <p sl="de">Anche la politica sulla tassazione dell’uso dell’energia conferma il mio punto di vista. Le tasse non hanno realmente una collocazione in un Libro verde dell’Unione europea sugli strumenti di mercato. Il semplice fatto che uno strumento influenzi settori di mercato non lo rende basato sul mercato. Non sono contrario per principio che misure fiscali vengano impiegate per il conseguimento degli obiettivi ambientali, ma sosterrò la loro introduzione solo se soddisfano i criteri che ho citato.</p>
      <p sl="de">Sono del parere che dovremmo fissare gli obiettivi da raggiungere, ma la scelta dei mezzi con cui raggiungerli dovrebbe poi essere lasciata alle parti coinvolte nel mercato.</p>
    </intervention>
    <intervention id="4-024" speaker_id="28374" name="Wiesław Stefan KUC" is_mep="True" mode="spoken" nationality="Poland" birth_date="02-09-1949" birth_place="Sokołow Podlaskí" p_group="Non" m_state="PL">
      <p sl="pl">Signor Presidente, signora Commissario, gli strumenti di mercato utilizzati a fini di politica ambientale, come descritti dalla relatrice, rientrano in larga parte in tasse e imposte. Come lei ha correttamente sottolineato nel paragrafo 28, potrebbe accadere che non soddisfino gli obiettivi dichiarati ma, al contrario, diventino solo un mezzo per aumentare le entrate fiscali.</p>
      <p sl="pl">Le questioni che sono state discusse in alcuni dettagli sono destinate solo al futuro. La domanda è: conformemente al principio “chi inquina paga”, chi deve pulire il terreno, l’acqua e l’aria che sono stati inquinati da rifiuti industriali del passato o pesticidi superati, asbesto, pentacloruro di fosforo e altri composti?</p>
      <p sl="pl">Ritengo che le obbligazioni verdi cui si fa riferimento nel paragrafo 67 sarebbero ottime a tale scopo. Si potrebbero assegnare compiti alle imprese coinvolte nel processo, di cui altrimenti non ci si sarebbe occupati e che verrebbero svolti con l’aiuto dei mercati finanziari. L’introduzione di tali obbligazioni, che potrebbero essere chiamate obbligazioni verdi, renderebbero possibile la risoluzione di molti problemi associati all’introduzione degli strumenti di mercato nel campo della tutela ambientale. E’ un’idea eccellente e mi congratulo con l’onorevole Ferreira.</p>
    </intervention>
    <intervention id="4-025" speaker_id="4524" name="Caroline LUCAS" is_mep="True" mode="spoken" nationality="United Kingdom" birth_date="09-12-1960" birth_place="Malvern" p_group="Group of the Greens/European Free Alliance" m_state="GB">
      <p sl="en">Signor Presidente, accolgo positivamente l’eccellente lavoro e la collaborazione dell’onorevole Ferreira, grazie alla quale abbiamo davanti a noi una relazione che fornisce una stima completa e onesta del potenziale e dei limiti degli strumenti di mercato.</p>
      <p sl="en">Gli strumenti di mercato hanno evidentemente un ruolo da svolgere. Allineare la logica economica con la realtà ambientale e sociale attraverso l’applicazione del principio “chi inquina paga” dovrebbe essere un modo efficace di guidare i metodi di produzione e consumo verso la sostenibilità. Per esempio, se i veri costi ambientali e sociali del trasporto merci fossero internalizzati nei prezzi pagati nella catena di approvvigionamento, potremmo finalmente assistere alla fine della follia che vede prodotti più o meno identici che vengono inutilmente venduti avanti e indietro tra paesi distanti tra loro.</p>
      <p sl="en">L’applicazione di tale principio a livello dei singoli, attraverso un sistema di scambio dei diritti di emissione di carbonio, potrebbe essere un modo estremamente efficace di influenzare il comportamento dei consumatori. Tuttavia, come chiarisce correttamente la relazione dell’onorevole Ferreira, gli strumenti di mercato non devono essere considerati come sostitutivi di altri tipi di norme e regolamenti in materia di ambiente. La loro utilità dipende anche essenzialmente dal modo in cui vengono progettati.</p>
      <p sl="en">Il sistema di scambio delle emissioni è un esempio significativo. Vorrei avvertire i colleghi che, se ascoltiamo molto di quanto l’industria ci sta dicendo, finiremo con un sistema che non è nient’altro che un commerciare avanti e indietro nell’interesse del mercato, come abbiamo verificato nelle prime due fasi, perdendo completamente di vista qualsiasi obiettivo ambientale. Per essere efficace, il sistema deve avere un limite severo derivante dall’obiettivo di riduzione delle emissioni del 30 per cento, limitazioni sull’entrata dei crediti esteri e la completa messa all’asta delle assegnazioni dal principio.</p>
      <p sl="en">Infine, desidero citare un altro aspetto della relazione che è stato positivamente accolto: l’ammissione che la crescita economica tradizionale come misurata dal PIL non è più un adeguato metro di valutazione preciso del vero benessere. All’inizio di quest’anno si è tenuta una conferenza sull’argomento in Parlamento e attendo con ansia la relazione della Commissione in autunno.</p>
    </intervention>
    <intervention id="4-026" speaker_id="28142" name="Nils LUNDGREN" is_mep="True" mode="spoken" nationality="Sweden" birth_date="13-07-1936" birth_place="Skövde" p_group="Independence/Democracy Group" m_state="SE">
      <p sl="sv">Signor Presidente, le questioni ambientali sono legittimamente diventate tra i maggiori problemi politici del nostro tempo, nonché rientrate, altrettanto legittimamente, in uno dei più importanti settori per la cooperazione comunitaria.</p>
      <p sl="sv">Innanzi tutto, l’inquinamento ambientale transfrontaliero in Europa non può essere affrontato a livello nazionale, e fornisce in tale contesto un chiaro ruolo all’Unione europea. In secondo luogo, l’Unione europea è l’economia più grande del mondo, con un’enorme produzione e commercio estero, e gli Stati membri sono uniti nell’assumersi la responsabilità delle conseguenze ambientali derivanti da ciò. Tale combinazione di dimensione e accordo sugli obiettivi ambientali fondamentali offre all’UE l’opportunità di esercitare un’influenza globale che può essere di primaria importanza.</p>
      <p sl="sv">Tuttavia, la relazione non ispira fiducia. Non fa distinzione tra consumo di risorse limitate e impatto sul clima. Inoltre, la relatrice impiega, senza vergogna, la questione climatica quale argomento per il sopranazionalismo, la burocrazia e il protezionismo, formulando una decisa richiesta di tassazione comune, una revisione della nozione di libera concorrenza e aumenti delle tariffe. Non vi è la realizzazione del fatto che i paesi devono cercare le soluzioni in competizione l’uno con l’altro. Inoltre, come se ciò non bastasse, vi è la dichiarazione solitamente ufficiosa che dobbiamo adottare un nuovo stile di vita nelle nostre società occidentali.</p>
      <p sl="sv">Spaventoso! Il nostro lavoro è garantire che i costi ambientali del consumo si riflettano nei prezzi che pagano i consumatori. I liberi cittadini scelgono da soli i loro stili di vita.</p>
    </intervention>
    <intervention id="4-027" speaker_id="2025" name="Françoise GROSSETÊTE" is_mep="True" mode="spoken" nationality="France" birth_date="17-05-1946" birth_place="Lyon" p_group="Group of the European People's Party (Christian Democrats) - Vice" m_state="FR">
      <p sl="fr">Signor Presidente, ieri, in quest’Aula, uno studente del liceo di 16 anni mi ha domandato, “L’Europa è pronta a compiere grossi sacrifici per salvare il pianeta?”. Questo giovane studente era molto preoccupato del cambiamento climatico e ci stava domandando fino a che punto potremmo spingerci. Era un’espressione dell’angoscia che sentono i giovani con ideali, che da noi si aspettano molto.</p>
      <p sl="fr">Bene, disponiamo di strumenti di mercato che sono stati attuati: il sistema comunitario di scambio delle quote di emissione di gas serra e la direttiva sull’Eurobollo nel settore dei trasporti. Tali strumenti hanno di sicuro dei vantaggi, in quanto fissano un valore ai costi ambientali e contribuiscono al conseguimento degli obiettivi ambientali, a un costo ridotto, incoraggiando inoltre le imprese a impegnarsi a lungo termine, il che depone, in ultima analisi, a favore dell’occupazione. Questi strumenti possono contribuire alla riduzione degli effetti dannosi che le tasse ecologiche potrebbero avere sulla competitività in alcuni settori.</p>
      <p sl="fr">La promozione dello sviluppo sostenibile e gli sforzi per combattere il cambiamento climatico non dovrebbero essere solo un deterrente, attraverso le tasse e le imposte, ma anche un incentivo, agevolando una transizione più rapida al comportamento virtuoso ed ecocompatibile. Tutti devono compiere uno sforzo; questo è il motivo per cui i costi devono essere internalizzati.</p>
      <p sl="fr">Occorre inoltre sottolineare che le tasse ecologiche non dovrebbero essere considerate come un modo per incrementare le entrate fiscali, ma quale mezzo di prevenzione di tutto l’inquinamento nocivo e i danni all’ambiente, a un costo ragionevole.</p>
      <p sl="fr">Infine, nelle discussioni future sul pacchetto “energia-clima” al Parlamento europeo, dovremo prendere in seria considerazione la realizzazione di uno strumento frontaliero di regolamentazione, che contribuirà in modo particolare a evitare le fughe di CO2 . Dobbiamo rispettare l’obbligo di ridurre le emissioni di CO2 , preservando al contempo la competitività economica. Su questo aspetto, sottolineo l’importanza della tassa carbonio, che è spesso un argomento tabù, ma continuo a pensare che sia valido e che debba essere tenuto in considerazione.</p>
    </intervention>
    <intervention id="4-028" speaker_id="37524" name="Marusya LYUBCHEVA" is_mep="True" mode="spoken" nationality="Bulgaria" birth_date="20-07-1949" birth_place="Mitrovci" p_group="Group of the Progressive Alliance of Socialists and Democrats in the European Parliament" m_state="BG">
      <p sl="bg">Dovremmo presentare una combinazione di soluzioni, un modello generale e principi. La relazione chiarisce questo punto in modo eccellente. Proteggere l’ambiente è meno costoso del ripristinarlo, ma il mancato impiego di strumenti di mercato equi ha condotto alla fornitura di sovvenzioni nascoste agli inquinatori. La scatola degli attrezzi ecologica necessita di flessibilità se intendiamo avere una certezza e assicurarci di non venire meno agli obblighi relativi ad altri indicatori e aumentare gli oneri per i cittadini. Gli strumenti di mercato devono essere associati alla promozione di investimenti nelle nuove tecnologie, con strumenti di compensazione per i deficit eccessivi.</p>
      <p sl="bg">I singoli paesi contano. La Bulgaria, per esempio, affronterà alcuni problemi in futuro. La chiusura di alcune parti delle centrali energetiche nucleari a Kozloduy conduce a un incremento della produzione nelle centrali energetiche termali, e all’aumento dei prezzi dell’elettricità. Ciò aumenta le emissioni, benché le basse quote di GHG fungano da sanzioni e i consumatori paghino prezzi maggiori. A meno che non vengano stanziate nuovamente le quote di carbonio, e in assenza di una compensazione sufficiente intesa a bilanciare le unità energetiche inutilizzate, l’applicazione di altri strumenti finanziari causerà più problemi. L’economia ambientale ha la sue dimensioni sociali e non dovremmo aspettare fino al 2010 o al 2013 prima di agire.</p>
    </intervention>
    <intervention id="4-029" speaker_id="39719" name="Magor Imre CSIBI" is_mep="True" mode="spoken" nationality="Romania" birth_date="13-10-1980" birth_place="Miercurea Ciuc" p_group="Group of the Alliance of Liberals and Democrats for Europe" m_state="RO">
      <p sl="en">Signor Presidente, desidero sottolineare che affrontare il cambiamento climatico richiede azioni più ampie di quelle che si concentrano sui trasporti e l’energia.</p>
      <p sl="en">Anche evitare la deforestazione dovrebbe essere al centro della strategia comunitaria di mitigazione del cambiamento climatico, quale metodo, altamente conveniente in termini di costi, per la riduzione, piuttosto rapida, delle emissioni di gas serra. Si può riuscire a evitare la deforestazione unicamente attraverso una combinazione di approccio normativo e strumenti di mercato.</p>
      <p sl="en">La società civile ha ripetutamente denunciato il modo in cui l’Unione europea contribuisce attivamente alla deforestazione globale consentendo che la legna e altri prodotti in legno illegali entrino liberamente nel suo mercato. E’ essenziale che l’Unione europea introduca una normativa al fine di garantire che solo la legna e i prodotti in legno da fonti legali vengano immesse nel mercato comunitario. Questo approccio regolatore dovrebbe essere integrato da una serie di strumenti di mercato ideati appositamente per la selvicoltura, quali le tasse per lo sfruttamento prematuro del patrimonio boschivo o incentivi per la sua gestione sostenibile. Tuttavia, al fine di utilizzare gli strumenti di mercato in modo più esteso nel settore boschivo, occorre chiarire quali sono gli strumenti che funzionano meglio, in che misura possono essere impiegati e in quale modo possono essere connessi alla normativa di regolamentazione.</p>
      <p sl="en">Chiedo alla Commissione di presentare una valutazione degli strumenti di mercato più appropriati per il settore boschivo, e di delineare il contesto per loro adeguato affinché possano essere utilizzati e combinati con altri strumenti politici.</p>
    </intervention>
    <intervention id="4-030" speaker_id="28389" name="Zbigniew KUŹMIUK" is_mep="True" mode="spoken" nationality="Poland" birth_date="19-09-1956" birth_place="Komorowo" m_state="PL">
      <p sl="pl">Signor Presidente, signora Commissario, desidero richiamare l’attenzione solo su due problemi in questa discussione.</p>
      <p sl="pl">In primo luogo, il modo in cui è stato distribuito l’onere associato alla lotta al cambiamento climatico nel quadro dell’Unione europea è altamente iniquo. Per esempio, i limiti delle emissioni di biossido di carbonio sono stati assegnati ai singoli Stati membri senza tener conto degli aspetti negativi del loro sviluppo, il che, in Polonia tra gli altri paesi, si è tradotto in un notevole aumento nel costo dell’elettricità e, quale risultato, in un balzo evidente nei costi di produzione nonché nel costo della vita.</p>
      <p sl="pl">In secondo luogo, l’attuazione del pacchetto sul clima, secondo le stime della stessa Commissione europea, costerà circa 50 miliardi di euro all’anno. In una situazione in cui la maggior parte delle nazioni in più rapida crescita nel mondo, come la Cina, l’India e il Brasile, nonché le superpotenze economiche come gli Stati Uniti, non sono troppo disturbate dal cambiamento climatico, potrebbe benissimo accadere che l’economia europea smetta di essere competitiva nei mercati mondiali, il che significa che sarà necessario introdurre strumenti intesi a proteggere la produzione europea, gravata com’è da simili costi aggiuntivi.</p>
    </intervention>
    <intervention id="4-031" speaker_id="36281" name="Silvia-Adriana ȚICĂU" is_mep="True" mode="spoken" nationality="Romania" birth_date="14-11-1970" birth_place="Galaţi" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Dovremmo porre in rilievo il fatto che l’Unione europea sarà in grado di conseguire i suoi obiettivi di riduzione delle emissioni inquinanti solo attraverso la cooperazione e il fermo impegno delle comunità locali.</p>
      <p sl="ro">Queste ultime dovrebbero conoscere gli strumenti di mercato utilizzati a fini di politica ambientale e ad altri fini connessi.</p>
      <p sl="ro">Lo scambio dei certificati di emissione, la direttiva sulla qualità dei carburanti, le norme EURO per i veicoli, la direttiva relativa alla promozione di veicoli puliti e a basso consumo energetico nel trasporto su strada, la norma EURO 6, sono solo alcune delle iniziative della Commissione.</p>
      <p sl="ro">A ottobre, la Commissione presenterà una proposta per il riesame dell’Esecutivo sull’Eurobollo, basato sull’internalizzazione dei costi esterni, tra cui i costi relativi all’ambiente.</p>
      <p sl="ro">Quale relatrice per il parere della commissione TRAN per il progetto di direttiva relativa ai veicoli puliti e a basso consumo energetico nel trasporto su strada, ritengo importante calcolare i costi di un veicolo per la sua intera vita utile, tenendo in considerazione non solo l’iniziale prezzo d’acquisto, ma anche il costo del carburante impiegato, le emissioni di biossido di carbonio, eccetera.</p>
      <p sl="ro">Mi auguro che molte autorità locali parteciperanno davvero a queste consultazioni.</p>
    </intervention>
    <intervention id="4-032" speaker_id="23881" name="Marios MATSAKIS" is_mep="True" mode="spoken" nationality="Cyprus" birth_date="02-08-1954" birth_place="Lemesos" p_group="Group of the Alliance of Liberals and Democrats for Europe" m_state="CY">
      <p sl="en">Signor Presidente, porgo le più vive congratulazioni all’onorevole Ferreira per una relazione equilibrata in modo eccellente. Il nostro ambiente sta soffrendo sotto le offese inflitte quale risultato di una popolazione mondiale in continua crescita e dell’avidità incontrollata dell’uomo per il consumo materiale. Il clima sta cambiando, la biodiversità è danneggiata e le risorse naturali sono in diminuzione. La relatrice, avendo pienamente compreso il compito imminente, sta giustamente sostenendo il punto di vista secondo cui i principali strumenti di mercato necessari a risolvere la situazione sono gli incentivi finanziari e le tasse.</p>
      <p sl="en">Di conseguenza, appoggio completamente l’idea di un sistema fiscale ambientale, che dovrà inevitabilmente essere uniforme tra gli Stati membri. Al contempo, un sistema di scambio di emissioni di carbonio revisionato in modo efficace contribuirà, ne sono certo, a migliorare le cose in modo significativo.</p>
      <p sl="en">Sicuramente, non si dovrebbe mai dimenticare che far sì che i cittadini adottino stili di vita favorevoli all’ambiente non è una questione solo di mercato: creare una coscienza che si preoccupa dell’ambiente implica anche un’istruzione e un apprendimento adeguati che inizi da bambini per continuare lungo tutto l’arco della vita.</p>
    </intervention>
    <intervention id="4-033" speaker_id="28376" name="Leopold Józef RUTOWICZ" is_mep="True" mode="spoken" nationality="Poland" birth_date="18-10-1932" birth_place="Kraków" p_group="Non" m_state="PL">
      <p sl="pl">Signor Presidente, la protezione ambientale riguarda molti settori e la sua efficacia dipende dalla sincronizzazione e applicazione sensata degli strumenti disponibili, tra cui quelli economici.</p>
      <p sl="pl">Gli strumenti associati al Libro verde presentano una serie di misure senza offrire soluzioni sistemiche. Ne è un esempio il sostegno per il risparmio del carburante impiegato nei trasporti locali e ad altri fini, che sono legali. Tuttavia, l’improvviso aumento del prezzo dell’elettricità ecocompatibile è un campanello d’allarme, così come il fatto che venga in larga misura creata impiegando idrocarburi. Le imposte sulle emissioni di biossido di carbonio proposte puniscono le conseguenze ma non affrontano le cause. La promozione di fonti pulite di energia, quali l’acqua, il vento, l’energia solare e atomica, assieme alla stabilità dei loro prezzi, avrebbe un impatto significativo sulla società, l’economia e la tutela ambientale, e dovrebbe essere un settore in cui adottare misure sistematiche. La relazione dell’onorevole Ferreira solleva la questione.</p>
    </intervention>
    <intervention id="4-034" speaker_id="28319" name="Nina ŠKOTTOVÁ" is_mep="True" mode="spoken" nationality="Czechia" birth_date="06-10-1946" birth_place="Prostějov" p_group="Group of the European People's Party (Christian Democrats) and European Democrats" m_state="CZ">
      <p sl="cs">Come abbiamo ascoltato nei molti interventi precedenti, il biossido di carbonio è un fattore importante e forse fondamentale nella cosiddetta determinazione del prezzo ecologica, ed è rappresentato come la causa del cambiamento climatico. Desidero condurre la vostra attenzione al fatto che, secondo una ricerca scientifica, il biossido di carbonio nell’atmosfera non aumenta prima del riscaldamento della terra, ma solo dopo. Tale processo di riscaldamento è connesso all’attività del sole, pertanto il riscaldamento è un effetto e non una causa. Di conseguenza, i principali responsabili delle emissioni di carbonio, dopo il riscaldamento, sono gli oceani. Ovviamente, non sono contraria a una riduzione nelle emissioni di biossido di carbonio derivanti da attività umane, ma ritengo che dobbiamo ammettere la nostra responsabilità per l’inquinamento che ha ripercussioni sulla salute e di altro genere, anziché riconoscere la responsabilità per il cambiamento climatico. Dovremmo dire pane al pane e vino al vino.</p>
    </intervention>
    <intervention id="4-035" speaker_id="28355" name="Mieczysław Edmund JANOWSKI" is_mep="True" mode="spoken" nationality="Poland" birth_date="16-11-1947" birth_place="Zduńska Wola" p_group="Union for Europe of the Nations Group" m_state="PL">
      <p sl="pl">Signor Presidente, signora Commissario, questa è una valida relazione. Non voglio ripetere le osservazioni che sono già state formulate, ma desidero solo richiamare l’attenzione su alcune questioni particolari.</p>
      <p sl="pl">In primo luogo, gli esseri umani non sono la parte più importante dell’“ambiente” e non sono i padroni dell’acqua, del suolo e della Terra. Gli uomini li usano soltanto, siamo solamente inquilini. Dobbiamo tenere presente questo fatto. Le questioni che possono danneggiare l’ambiente non hanno frontiere, l’aria, l’acqua e il suolo non sono soggetti a confini, pertanto anche le nostre attività devono superare le frontiere. Ciò vale a livello comunitario, ma anche mondiale. Altrimenti, le nostre attività non conseguiranno i loro obiettivi.</p>
      <p sl="pl">Desidero evidenziare un altro problema. Oltre alle questioni fiscali e alle pressioni economiche, è molto importante accrescere la consapevolezza degli individui, a cominciare dai bambini. In caso contrario, non avremo strumenti tecnici di risparmio energetico, o abitazioni, automobili e veicoli. Desidero ringraziarla, signora Commissario, per i progressi compiuti sinora, e vorrei domandarle ulteriori sforzi in questa direzione.</p>
    </intervention>
    <intervention id="4-036" speaker_id="28325" name="Sylwester CHRUSZCZ" is_mep="True" mode="spoken" nationality="Poland" birth_date="22-08-1972" birth_place="Głogów" p_group="Independence/Democracy Group" m_state="PL">
      <p sl="pl">Signor Presidente, signora Commissario, vorrei ringraziare l’onorevole Ferreira per la relazione che ha presentato. Prende in considerazione questioni che, come dimostrato da questa discussione, in futuro diventeranno sempre più importanti.</p>
      <p sl="pl">Nel corso della discussione odierna, abbiamo parlato del modo in cui dobbiamo acquisire una mentalità ecologica. Sono convinto che nell’Unione europea e negli Stati membri esista una considerevole consapevolezza ecologica. Le persone vogliono vivere in modo ecologico, vogliono uno stile di vita ecologico e sono molto informate sui temi ecologici.</p>
      <p sl="pl">Tuttavia, non dimentichiamo che molti paesi dell’Unione europea, come la Bulgaria e la Polonia, hanno vissuto per molti decenni in sistemi diversi. Le nostre economie erano basate su altri metodi intesi a ottenere energia. I regolamenti sui sistemi di tasse ambientali potrebbero quindi ridurre la competitività di queste economie e, quale risultato, ridurre la consapevolezza ambientale.</p>
    </intervention>
    <intervention id="4-037" speaker_id="4382" name="Avril DOYLE" is_mep="True" mode="spoken" nationality="Ireland" birth_date="18-04-1949" birth_place="Dublin" p_group="Group of the European People's Party (Christian Democrats) and European Democrats" m_state="IE">
      <p sl="en">Signor Presidente, con il nostro chiaro interesse per le promettenti economie a basse emissioni di carbonio al fine di raggiungere gli obiettivi globali di riduzione delle emissioni di CO2 , poiché ci troviamo di fronte alla nostra più seria sfida ambientale del cambiamento climatico, un’ampia serie di strumenti di mercato, tra cui la tassazione, hanno un ruolo essenziale da svolgere, essendo basati sul principio ambientale largamente accettato del chi inquina paga.</p>
      <p sl="en">Tuttavia, dare troppo rilievo alla tassazione – con le frequenti richieste rivolte alla Commissione affinché presenti una normativa, contenute ugualmente nell’intera relazione, nel paragrafo 26, per esempio, che “invita la Commissione a presentare entro la fine del 2008 una proposta legislativa relativa a una tassa comunitaria minima in materia di CO2 ” – rende la relazione nel suo complesso inaccettabile per me, nonostante l’eccellente lavoro svolto e le molte raccomandazioni che posso sostenere. Sono fermamente dell’opinione che una simile tassazione sia un problema di ciascuno Stato membro.</p>
    </intervention>
    <intervention id="4-038" speaker_id="photo_generic" name="Androula Vassiliou" is_mep="True" mode="spoken">
      <p sl="en">Membro della Commissione. − Signor Presidente, desidero ringraziare gli onorevoli deputati per le loro osservazioni e opinioni espresse nel corso della discussione. Tenterò di commentare alcune delle considerazioni formulate.</p>
      <p sl="en">L’onorevole Ferreira ha citato la mancanza di informazioni relative alle risposte alla nostra discussione. Desidero informarvi che abbiamo ricevuto 170 risposte, che al momento sono in fase di valutazione, e auspichiamo di avere una sintesi di tali risposte entro la fine dell’estate, nel qual caso certamente vi forniremo questa sintesi.</p>
      <p sl="en">L’onorevole Wijkman ha sollevato la questione della mancata coerenza tra i sistemi di scambio delle emissioni e la tassa carbonio. Desidero dirvi che, nella revisione della direttiva sulla tassazione dei prodotti energetici, uno degli obiettivi è esattamente quello di occuparsi e superare ogni incoerenza possibile.</p>
      <p sl="en">Due deputati hanno evidenziato il punto degli eventuali aggiustamenti fiscali alle frontiere intesi a evitare le dispersioni di carbonio in caso di fallimento dei negoziati internazionali. Vorrei dire che l’obiettivo principale e prioritario della Commissione è raggiungere un accordo internazionale post-Kyoto di successo al fine di affrontare il cambiamento climatico.</p>
      <p sl="en">Per quanto riguarda la tassa sul cherosene nel settore dell’aviazione, la questione è già stata discussa con gli Stati membri. Ha dimostrato di essere una tematica molto sensibile e non è stato compiuto alcun progresso. Due Stati membri applicano una tassa di questo tipo, ma devo precisare che questo solleva problemi di diritto internazionale. La Commissione non ha intenzione di presentare alcuna proposta per una simile tassa.</p>
      <p sl="en">Relativamente all’impiego di aliquote IVA ridotte per raggiungere gli obiettivi ambientali, i funzionari della Commissione stanno attualmente esaminando la questione.</p>
      <p sl="en">Infine, vorrei dire che un certo numero di osservazioni formulate dagli onorevoli deputati rientrano nella competenza di diversi Commissari. Ho preso nota di tutti i vostri commenti e li riferirò ai Commissari competenti che li analizzeranno e prenderanno in considerazione nelle iniziative successive al Libro verde.</p>
    </intervention>
    <intervention id="4-039" speaker_id="5735" name="Anne FERREIRA" is_mep="True" mode="spoken" role="relatore" nationality="France" birth_date="18-03-1961" birth_place="Saint Quentin" p_group="Socialist Group in the European Parliament" m_state="FR">
      <p sl="fr">La ringrazio, signora Commissario, grazie, onorevoli colleghi, per i vostri contributi molto precisi e interessanti. Ci fa piacere che la discussione sulla tassazione non sia terminata e vorrei solo citare tre aspetti in questa fase dei dibattiti.</p>
      <p sl="fr">Innanzi tutto, la proporzione di incidenza delle tasse sull’energia. In media rappresentano il 76 per cento della tassazione ambientale, rispetto al 21 per cento del settore dei trasporti.</p>
      <p sl="fr">In secondo luogo, i consumatori domestici, che devono pagare di gran lunga la quantità maggiore delle tasse ambientali, mentre altri settori dell’economia sono i maggiori consumatori di energia, acqua e trasporti.</p>
      <p sl="fr">Inoltre, la proporzione del PIL degli Stati membri rappresentata dalle tasse ambientali è diminuita negli ultimi cinque anni. Questo ci dà qualcos’altro cui pensare nelle nostre deliberazioni future.</p>
      <p sl="fr">Mi dispiace ovviamente per la richiesta del PPE riguardante il paragrafo 26, in cui abbiamo proposto una tassa comunitaria minima sulla CO2 . Ritengo che dobbiamo continuare su questo percorso se intendiamo prevenire il dumping nell’Unione europea. L’idea non è quella di assumere il potere fiscale degli Stati membri, ma di disporre di un’armonizzazione fiscale minima, che è necessaria ed è stato sottolineato.</p>
      <p sl="fr">Oltre al fatto che gli Stati membri chiedono ulteriori progressi verso un coordinamento fiscale, desidero richiamare l’attenzione su un altro aspetto nella relazione. La riduzione delle tasse sull’occupazione non può essere connessa solamente alla riduzione delle tasse ambientali, come propone la Commissione. Dal mio punto di vista, dovrebbe essere parte di una riforma più generale, con i principi di solidarietà e giustizia sociale. Sono ben consapevole che non è ancora di competenza degli Stati membri, ma pensiamoci in quest’Aula e forniamo loro qualche informazione.</p>
      <p sl="fr">L’ultimo punto che ritengo importante è la dimensione domestica. Le misure che adottiamo qui non devono avere effetti negativi sulle famiglie che hanno già redditi bassi e rendere la posizione di altri nuclei familiari più incerta.</p>
      <p sl="fr">Questo è quanto volevo dire per concludere. La ringrazio, signora Commissario; le garantisco il nostro sostegno nella redazione della futura normativa su questa materia.</p>
    </intervention>
    <intervention id="4-042" speaker_id="4453" is_mep="True" mode="spoken" role="Presidente" name="Luisa MORGANTINI" nationality="Italy" birth_date="05-11-1940" birth_place="Villadossola" p_group="Confederal Group of the European United Left - Nordic Green Left" m_state="IT">
      <p sl="unknown">La discussione è chiusa.</p>
      <p sl="unknown">La votazione si svolgerà oggi alle 12.00.</p>
      <p sl="unknown">Dichiarazioni scritte (articolo 142)</p>
    </intervention>
    <intervention id="4-041" speaker_id="23816" name="András GYÜRK" is_mep="True" mode="written" nationality="Hungary" m_state="HU">
      <p sl="hu">Al fine di raggiungere i loro obiettivi ambientali, gli Stati membri, al momento, danno precedenza quasi esclusiva al regolamento diretto, sebbene esistano molti altri strumenti normativi disponibili. Riteniamo che ci si dovrebbe concentrare maggiormente sugli incentivi di mercato per la tutela ambientale. Crediamo che i concetti del mercato, la concorrenza e la tutela dell’ambiente non si escludano reciprocamente.</p>
      <p sl="hu">Il significato degli incentivi di mercato è che, grazie a essi, l’obiettivo della qualità ambientale può essere raggiunto in modo meno costoso e più efficiente, e che è possibile conseguire contemporaneamente altri obiettivi sociali. Purtroppo, l’Unione europea non ha fatto molto per incoraggiare gli incentivi di mercato, anche se il sistema di scambio delle emissioni può essere considerato un’eccezione. E’ pertanto confortante che il Libro verde contenga uno studio delle opportunità nascoste di questi incentivi attuali. Tuttavia, dovremmo aggiungere che tale studio dovrebbe proseguire molto ancora.</p>
      <p sl="hu">Un utilizzo più ampio del regolamento di mercato dovrebbe andare di pari passo con la riduzione del regolamento diretto inefficace. Poiché gli incentivi economici vengono generati dal reddito, dobbiamo esaminare quindi il modo in cui tali strumenti, inizialmente imposti sul lavoro, possono produrre tasse. Questo argomento garantisce un’intensa discussione. Siamo inoltre convinti che gli ambiziosi obiettivi comunitari di politica ambientale non possano essere conseguiti senza proseguire nel settore degli incentivi di mercato.</p>
    </intervention>
  </section>
  <section id="creitem6" title="6. Norme contabili internazionali (IFRS) e governance dell’Organismo internazionale di normalizzazione contabile (IASB) (discussione)">
    <intervention id="4-044" speaker_id="4453" is_mep="True" mode="spoken" role="Presidente" name="Luisa MORGANTINI" nationality="Italy" birth_date="05-11-1940" birth_place="Villadossola" p_group="Confederal Group of the European United Left - Nordic Green Left" m_state="IT">
      <p sl="unknown">L’ordine del giorno reca la relazione di Alexander Radwan, a nome della commissione per i problemi economici e monetari, sui principi internazionali di informativa finanziaria (IFRS) e il governo dell’Organismo internazionale di normalizzazione contabile (IASB) [2006/2248(INI) ] (A6-0032/2008)</p>
    </intervention>
    <intervention id="4-045" speaker_id="4292" name="Alexander RADWAN" is_mep="True" mode="spoken" role="relatore" nationality="Germany" birth_date="30-08-1964" birth_place="München" p_group="Group of the European People's Party (Christian Democrats) and European Democrats" m_state="DE">
      <p sl="de">Signora Presidente, l’argomento oggetto della presente relazione sembrerebbe essere, a prima vista, altamente tecnico. Riguarda i cosiddetti principi contabili nell’Unione europea e nel mondo, in particolare per le piccole e medie imprese. Potrebbe essere perfettamente il tipo di argomento che viene discusso adesso al Parlamento europeo e poi impiega diversi anni per iniziare a influenzare l’economia e le persone comuni. In questa fase, si solleverà la lamentela che nessuno conosce la provenienza di tali principi né chi ne sia responsabile, tantomeno qualcuno saprà il motivo per cui debbano essere applicati.</p>
      <p sl="de">L’obiettivo è quello di realizzare un’unica serie di principi contabili globali, in particolar modo per le società per azioni. Sosteniamo tale obiettivo. L’argomento che sentiamo proporre è che ci occorrono “norme di elevata qualità” e quest’Assemblea si considera l’unico forum dotato delle competenze per stabilire tali norme di qualità elevata. Tuttavia, in questi tempi di turbolenza dei mercati finanziari, è sorprendente sentire le stesse persone che in precedenza erano a favore del principio del “valore equo”, dubitare adesso di tale principio e domandare, anche, se un approccio a seconda del mercato abbia ancora senso se non abbiamo più un mercato. Le persone che davvero affrontano la questione sono quelle che adesso si domandano se stiamo seguendo la giusta direzione.</p>
      <p sl="de">Gli unici responsabili di questi principi sono coloro che siedono negli uffici di questo organismo privato a Londra, che senza dubbio sono influenzati nel realizzare i loro principi dal desiderio di conservare il proprio posto di lavoro. La mia relazione, sulla quale oggi voteremo, riguarda pertanto non solo l’impatto sulle piccole e medie imprese, ma anche la questione fondamentale di chi elabora le norme e per chi, e di chi ne controlla l’applicazione.</p>
      <p sl="de">La prima questione da affrontare è quella della governance : quanto è trasparente questo organismo? In altre parole, quanto sono trasparenti i suoi finanziamenti? Esistono sicuramente interessi nascosti in questo caso. I membri di questo comitato, che chiedono trasparenza e cercano sempre di ritrarre il mercato come trasparente, dovrebbero almeno compiere un minimo sforzo per attenersi ai criteri di trasparenza che loro stessi delineano per il mercato! La mia impressione sinora è che tale organismo combatta con ogni mezzo a sua disposizione per evitare qualsiasi forma di trasparenza.</p>
      <p sl="de">Chi prende le decisioni sui finanziamenti e la scelta del personale per incarichi specifici? Per quale motivo vengono nominati i singoli? Si tratta di equilibrio regionale? Si tratta di equilibrio intersettoriale? Il progetto attuale riguarda gli IFRS per le piccole e medie imprese, pertanto è giusto chiedere chi rappresenti le piccole e medie imprese. Chi conosce le piccole e medie imprese? E un’altra cosa: qual è il reale motivo per cui gli IFRS per le piccole e medie imprese si trovano in agenda proprio adesso? Chi fissa l’agenda?</p>
      <p sl="de">Il Commissario McCreevy e Sir David Tweedie hanno inoltre domandato molte volte, nel corso di diversi anni, perché facciamo questo in realtà. Dopo tutti questi anni, adesso conosciamo perfettamente il motivo per cui discutiamo degli IFRS per le piccole e medie imprese in Europa: è a causa delle richieste dal Sud Africa o dal Brasile. Che risposta meravigliosa! Sappiamo molto bene che il centro di tutto non è il Sud Africa né il Brasile, ma piuttosto il mercato europeo, in cui ci sarà da trarre molto profitto se le PMI saranno obbligate a introdurre qualcosa di simile. Pertanto, queste sono le questioni in ballo nel problema della governance , e qualche passo iniziale positivo è stato compiuto.</p>
      <p sl="de">Ma tutti gli organismi che dovranno essere istituiti in futuro verranno valutati su questa base se le persone che appartengono a quest’organismo di vigilanza e che devono rispondere a domande su di esso a livello politico (e potrebbero coinvolgere un membro della Commissione) avranno anche il potere di determinare nuovi sviluppi. Per loro non è abbastanza che essere semplicemente informati delle proposte.</p>
      <p sl="de">Uno dei nostri obiettivi è la convergenza. Dobbiamo tuttavia prestare attenzione che l’interpretazione della convergenza non sfugga dal controllo dell’Europa, per essere sostituita dall’interpretazione della SEC. Oggi, in Europa abbiamo abbastanza familiarità con il modo in cui viene controllata la borsa statunitense. Non dovremmo essere così ingenui da lasciare agli americani il compito della supervisione. Pertanto, ciò che vogliamo è quello che abbiamo già chiesto: gli IFRS come li comprende l’Europa e non come li impone questo comitato.</p>
      <p sl="de">Le piccole e medie imprese sono quelle direttamente coinvolte in questo ambito, e devo dire francamente che le idee presentate oggi sono troppo complesse e difficili. Metterei anche in guardia sull’adottare un approccio volontario. Oggi indosso il mio costume nazionale bavarese e una vecchia parola bavarese mi viene in mente in questo contesto: è “hinterfotzig ” e vuol dire qualcosa come “per vie secondarie”. Sappiamo molto bene, nonostante tutte le smentite e il tacito consenso, che gli IFRS per le piccole e medie imprese verranno introdotti nel mercato europeo per vie secondarie, attraverso pochi Stati membri. Ascolteremo allora le stesse voci chiedere un’unica serie di norme, e continueranno a imporre le loro regole sul mercato, che sono troppo complesse e che nessuno comprende né desidera, semplicemente perché esiste un’opportunità di mercato. Ci troviamo di fronte a un caso in cui la minoranza cerca di imporre la sua volontà a una maggioranza a livello globale, ed è inaccettabile!</p>
    </intervention>
    <intervention id="4-046" speaker_id="photo_generic" name="Charlie McCreevy" is_mep="True" mode="spoken">
      <p sl="en">Membro della Commissione . − Signora Presidente, desidero ringraziare la commissione per i problemi economici e monetari e in modo particolare il relatore, l’onorevole Radwan, per il lavoro considerevole svolto per questa completa relazione.</p>
      <p sl="en">La relazione solleva importanti questioni per lo sviluppo futuro dei mercati del capitale europeo e quindi globale. In questo breve intervento non posso occuparmi di tutti gli argomenti trattati nella relazione. Consentitemi pertanto di concentrarmi su tre aspetti. Primo, le questioni relative alla governance ; secondo, l’apporto dell’Unione europea all’Organismo internazionale di normalizzazione contabile (IASB); terzo, il progetto di sviluppare un principio contabile per le piccole e medie imprese.</p>
      <p sl="en">Per quanto riguarda la governance dello IASB, la vostra relazione sottolinea giustamente il fatto che il nostro obiettivo è la messa a punto di principi di informativa finanziaria globali e di alto valore qualitativo. La decisione dell’Unione europea di richiedere alle società i cui titoli sono negoziati in mercati pubblici di impiegare principi contabili internazionali è stato un passo coraggioso e visionario verso questo obiettivo. Una singola serie di norme contabili accettate a livello globale apporterà vantaggi significativi per le nostre imprese, i nostri mercati di capitale e la nostra economia.</p>
      <p sl="en">Dobbiamo tentare continuamente di garantire che i principi contabili internazionali restino adeguati rispetto alle mutevoli circostanze economiche e che rappresentino gli interessi di tutte le parti coinvolte in modo equilibrato. Al fine di garantire che tali condizioni continuino a essere soddisfatte, dovrebbero essere compiuti progressi in via prioritaria nei seguenti tre settori.</p>
      <p sl="en">In primo luogo, occorre accrescere la responsabilità della Fondazione del comitato internazionale per i principi contabili (IASCF), in particolar modo nei confronti delle autorità pubbliche. Queste ultime dovrebbero svolgere un ruolo attivo nella selezione e nella nomina dei garanti. Su questo aspetto, la proposta che ho presentato lo scorso novembre assieme ai miei omologhi della SEC statunitense, la FSA giapponese e l’Organizzazione internazionale delle autorità di vigilanza sui mercati finanziari, va nella direzione richiesta dalla vostra relazione.</p>
      <p sl="en">In secondo luogo, dobbiamo pensare al modo in cui può essere migliorato il processo inteso a stabilire l’agenda dello IASB. In particolare, occorre rendere più aperto e trasparente il processo attraverso cui vengono fissate le priorità.</p>
      <p sl="en">In terzo luogo, devono essere potenziate le procedure di consultazione dello IASB, principalmente garantendo che le norme siano soggette a una valutazione completa dell’impatto prima di essere adottate.</p>
      <p sl="en">La vostra relazione formula suggerimenti costruttivi al riguardo e sugli aspetti correlati. La prossima revisione della composizione dell’IASCF offre l’opportunità di attuare le riforme necessarie. La commissione le perseguirà in consultazione con quest’Aula, gli Stati membri e i nostri partner internazionali.</p>
      <p sl="en">Adesso, torniamo all’apporto dell’Unione europea allo IASB. La vostra relazione sostiene che l’Unione europea deve rafforzare la capacità di far sentire la propria voce sulle questioni contabili a livello internazionale. Concordo. Dovremmo nello specifico cercare mezzi per garantire che i punti di vista delle parti interessate europee, possano essere sottoposti allo IASB in modo più coerente e preciso, in particolare per quanto riguarda l’apporto proattivo al processo inteso a stabilire l’agenda dello IASB.</p>
      <p sl="en">Ritengo che questo sia un processo evolutivo anziché rivoluzionario. Dovremmo istituire l’EFRAG (European Financial Reporting Advisory Group) e sono pronto a realizzare tale obiettivo quale compito prioritario, compresa la possibilità di impiegare finanziamenti dal bilancio comunitario intesi a sostenere tale struttura.</p>
      <p sl="en">Tuttavia, devo far risuonare un chiaro ed inequivocabile avvertimento. Questa struttura non diventerà in nessuna circostanza un organo europeo legislatore in fase embrionale, tantomeno possono esserci questioni sullo sviluppo di interpretazioni europee dei principi contabili internazionali. L’Europa deve rimanere e rimarrà parte del movimento verso una singola serie di norme contabili accettate a livello globale. Qualsiasi altra cosa comprometterebbe la competitività internazionale delle nostre imprese e dei nostri mercati del capitale.</p>
      <p sl="en">Tornando adesso al progetto dello IASB inteso a sviluppare un principio contabile per le PMI, consentitemi di iniziare dichiarando che attualmente la Commissione non dispone di basi giuridiche per approvare tale principio. Oltretutto, non abbiamo mai preso impegni intesi ad adottare qualsiasi norma producesse lo IASB. Lo faremmo unicamente se fossimo convinti realmente che lo IASB elabori una norma che soddisfa gli interessi degli utilizzatori europei.</p>
      <p sl="en">Lo IASB non ha ancora terminato il suo progetto. Tuttavia, in questa fase le opinioni della Commissione sono chiare. L’attuale progetto di documento di consultazione dello IASB è ancora troppo complesso per fornire un quadro contabile soddisfacente per le PMI europee, in particolare le imprese più piccole. Restiamo concentrati sulla semplificazione del contesto normativo per le PMI, compreso il settore contabile.</p>
    </intervention>
    <intervention id="4-047" speaker_id="2224" name="Klaus-Heiner LEHNE" is_mep="True" mode="spoken" nationality="Germany" birth_date="28-10-1957" birth_place="Düsseldorf" p_group="Group of the European People's Party (Christian Democrats)" m_state="DE">
      <p sl="de">relatore per parere della commissione giuridica . − Signora Presidente, onorevoli colleghi, il sistema IAS ha senso per le grandi società i cui titoli sono negoziati in mercati pubblici che operano a livello mondiale. Questo è il motivo per cui abbiamo deciso, nel corso dell’ultimo mandato del Parlamento, su proposta della commissione giuridica, di adottare il regolamento IAS.</p>
      <p sl="de">Lo scopo ultimo, come affermato dall’onorevole Alexander Radwan, è stato quindi di realizzare la convergenza, almeno con gli Stati Uniti e se possibile in tutto il mondo. Il sistema non ha senso nel caso delle piccole e medie imprese poiché, di norma, queste non hanno bisogno di mercati finanziari internazionali, non necessitano di Wall Street e il resto. Per questa ragione soltanto, è altamente discutibile il bisogno di sviluppare gli IFRS per le piccole e medie imprese.</p>
      <p sl="de">Per di più, e ritengo che su questo punto il Commissario McCreevy abbia pienamente ragione, la proposta attuale non è altro che una versione ridotta di quelle che sono, in qualche misura, norme internazionali estremamente complesse, del tutto inadeguate alla struttura delle piccole e medie imprese in Europa. Sono particolarmente inadatte per le aziende a conduzione familiare, che sono state gestite dai loro proprietari per molte generazioni, che hanno già stabilito la loro proprietà e in cui l’applicazione delle norme del valore equo incoraggerebbe semplicemente l’avidità e, alla fine, potrebbe perfettamente compromettere le possibilità delle imprese di sopravvivere.</p>
      <p sl="de">Dall’altro lato, dobbiamo essere realistici. La questione dei principi contabili per le PMI in Europa non sarà, in definitiva, esente da alcune forme di pressione per l’armonizzazione. Noi chiediamo confrontabilità, per lo meno all’interno del mercato unico. Pertanto, ritengo sia importante che noi valutiamo seriamente il modo in cui sviluppare alternative europee alla proposta di Londra, con lo scopo di raggiungere, anche in questo settore, una maggiore standardizzazione, ragionevole e appropriata per le PMI nonché adeguata per il lungo periodo, e non una valutazione a breve termine.</p>
      <p sl="de">Non ho altre osservazioni riguardo agli organismi IAS. Esiste un problema in questo campo, come ha sottolineato Alexander Radwan. Può esserci un certo equilibrio geografico, ma non vi è equilibrio in termini di peso economico. L’Europa è di gran lunga il blocco più grande, la regione più estesa in cui le norme IAS vengono applicate. Questo è il motivo per cui dobbiamo avere una posizione proporzionata, e non possiamo semplicemente essere paragonati ad altri luoghi come l’Australia. Quest’ultima ha lo stesso peso dei paesi dell’Unione europea di medie dimensioni o, forse, di una grande regione come la Renania settentrionale-Vestfalia. In tal senso, l’equilibrio deve essere potenziato.</p>
    </intervention>
    <intervention id="4-048" speaker_id="39534" name="Cornelis VISSER" is_mep="True" mode="spoken" nationality="Netherlands" birth_date="14-11-1965" birth_place="Stellendam" p_group="Group of the European People's Party (Christian Democrats) and European Democrats" m_state="NL">
      <p sl="nl">a nome del gruppo PPE-DE. – Signora Presidente, prima di tutto porgo le mie congratulazioni all’onorevole Radwan per aver realizzato la presente relazione in modo approfondito. Nella sua versione finale, è un documento chiaro, ma in alcuni punti critico. Il relatore è convinto che la responsabilità democratica dello IASB debba essere migliorata e sono lieto di vedere lo IASB che accetta queste critiche.</p>
      <p sl="nl">Il presidente dei garanti, Gerrit Zalm, ha di recente mostrato in sede di Parlamento europeo di essere aperto ai suggerimenti e pronto a presentare proposte per l’adattamento della struttura. Lo IASB sta lavorando sui principi degli IFRS per le piccole e medie imprese. Concordo con il relatore sul fatto che questi ultimi siano troppo complessi e onerosi per le PMI. Ritengo inoltre che incoraggiare l’utilizzo volontario degli IFRS da parte delle PMI porterebbe al rischio che vengano introdotti in Europa per vie secondarie. Dal mio punto di vista, occorre vi sia una differenziazione a seconda delle dimensioni della società. E’ positivo che ci siano multinazionali, banche e compagnie assicurative che operano nel mondo e che elaborano il loro conti annuali sulla base di uno standard unico. Tuttavia, le piccole e medie imprese in Europa dovrebbero disporre di un loro modello.</p>
      <p sl="nl">Lo IASB ha realizzato molto per quanto riguarda le società internazionali i cui titoli sono negoziati in mercati pubblici e i principi contabili a loro applicabili. Se adesso le PMI affermano solo che il costo è lo sforzo potrebbero essere ugualmente gestiti impiegando più di un principio, non possiamo disporre di uno unico imposto dall’alto. E’ inoltre molto importante che si tenga conto anche degli interessi degli investitori e della trasparenza. La politica esiste allo scopo di semplificare, di garantire che vi siano informazioni trasparenti ed efficienti dal punto di vista dei costi riguardo alle prestazioni economiche. Ritengo che anche i mercati azionari europei possano beneficiare dei provati vantaggi degli IFRS, ovviamente se gli americani sostituiscono il loro sistema dei GAAP statunitensi con gli IFRS. In questo caso, la comparabilità può apportare enormi vantaggi agli investitori internazionali e alle parti interessate. L’idea alla base degli IFRS merita pertanto di essere sostenuta dal Parlamento europeo.</p>
    </intervention>
    <intervention id="4-049" speaker_id="1985" name="Pervenche BERÈS" is_mep="True" mode="spoken" nationality="France" birth_date="10-03-1957" birth_place="Neully-sur-Seine" p_group="Group of the Progressive Alliance of Socialists and Democrats in the European Parliament" m_state="FR">
      <p sl="fr">a nome del gruppo PSE. – La ringrazio, signor Commissario, per essere riuscito a venire a Strasburgo. Ringrazio anche il relatore, nel suo costume bavarese. Ritengo abbiamo collaborato molto positivamente, e ne è la prova il modo in cui è stato possibile inserire nella sua relazione gli emendamenti di diverse persone.</p>
      <p sl="fr">Innanzi tutto, desidero formulare tre osservazioni riguardo i principi contabili. Mi sembra che, in termini di governance e attività dell’organismo responsabile di stabilire tali principi, ci troviamo in una situazione insolita. Esistono molte forme di standardizzazione, e non tutte hanno un impatto sulla stabilità finanziaria, o sulle questioni di potere e governance , al pari dei principi contabili. Ciò che sta accadendo oggi è un avvenimento importante, un passaggio all’età adulta.</p>
      <p sl="fr">Quando queste norme contabili sono state formulate, probabilmente dai revisori che lavoravano insieme, hanno in pratica preparato la strada molto bene. Oggigiorno, tali principi contabili sono internazionali e vengono utilizzati e applicati da tutti, e per questo la questione della governance è essenziale.</p>
      <p sl="fr">In quale modo l’organismo responsabile di fissare questi principi contabili si adegua alla governance internazionale, relativamente agli organismi democratici, legittimamente rappresentati dal potere statale, e in particolare dell’Unione europea?</p>
      <p sl="fr">Il secondo aspetto cui dobbiamo prestare attenzione, per quanto riguarda la governance , è certamente l’equilibrio tra gli stessi organismi. Che cos’è l’equilibrio geografico, che cos’è l’equilibrio nella rappresentanza non solo di coloro che hanno redatto le norme, ma anche di coloro che dovranno utilizzarle?</p>
      <p sl="fr">Il terzo punto è il finanziamento. In quale modo dovranno essere finanziati questi organismi? Potrebbe avere senzo l’idea di un’imposta sulle imprese, coordinata da organismi di regolamentazione? Potrebbero essere finanziati dai governi, dalla Comunità europea? Ci auguriamo che il signor Commissario formulerà proposte valide su questo punto.</p>
      <p sl="fr">La quarta questione relativa a tali organismi è il programma. E’ corretto per loro sviluppare il concetto di valore equo quando conosciamo gli effetti che può avere sulla stabilità finanziaria? E’ giusto che quest’organismo sviluppi un programma per le PMI di cui l’Europa non ha bisogno? E’ giusto che, per quanto riguarda la questione dei principi per le PMI – solo perché, come ha affermato il relatore, il Sud Africa e l’Australia potrebbero averne bisogno – il signor Commissario non si assicuri che l’Europa abbia voce in capitolo. E’ assolutamente fondamentale, come primo passo, che l’Europa si assicuri di essere presente in rappresentanza della forza di tutti gli Stati membri e della voce degli europei, nello IASB, all’IASCF e all’IFRIC. Signor Commissario, è questa la sua responsabilità. Ci aspettiamo proposte decise da lei su questo punto.</p>
    </intervention>
    <intervention id="4-050" speaker_id="33570" name="Sharon BOWLES" is_mep="True" mode="spoken" nationality="United Kingdom" birth_date="12-06-1953" birth_place="Oxford" p_group="Group of the Alliance of Liberals and Democrats for Europe" m_state="GB">
      <p sl="en">a nome del gruppo ALDE. – Signora Presidente, un numero sempre crescente di paesi sta adattando gli IFRS, pertanto il loro valore e la loro importanza stanno aumentando. Questo crea la necessità di migliorare la responsabilità e la trasparenza dello IASB, il che non era così ovvio al suo inizio. Accolgo positivamente i passi in tale direzione, ma sono spiacente del fatto che alcune parti della relazione presentino le critiche in modo negativo, anziché riconoscere i cambiamenti in corso e indicare la strada da seguire. Pertanto, molti dei miei emendamenti mirano a essere più lungimiranti, sottolineando i vantaggi e i benefici, oltre alla necessità di un ulteriore adattamento, sia agli stessi principi, che allo IASB che li controlla. Tuttavia, deve essere evitata l’inutile politicizzazione delle questioni tecniche. Gli IFRS sono uno strumento importante per promuovere la comparabilità transfrontaliera e ridurre i pesanti criteri per le aziende che operano a regimi diversi, ma sarebbe utile se la presentazione dei bilanci si prestasse in modo più semplice ad altri scopi di confronto. Cionondimeno, sarebbe perfettamente il caso che strumenti quali l’etichettatura XBRL possano svilupparlo. Devo ringraziare l’onorevole van den Burg per aver organizzato un’interessante presentazione sull’argomento la scorsa settimana.</p>
      <p sl="en">Le proposte delle PMI sono motivo di preoccupazione in molti settori. A me sembrano più uno strumento per le aziende medie, forse in procinto di rendere il bilancio completamente pubblico, al fine di poter aver diritto ad essere valutate separatamente in questa luce o su una base volontaria. Tuttavia, come lei ha affermato, signor Commissario, allo stato attuale sono sin troppo complesse per la maggior parte delle PMI comuni.</p>
    </intervention>
    <intervention id="4-051" speaker_id="28112" name="Gay MITCHELL" is_mep="True" mode="spoken" nationality="Ireland" birth_date="30-12-1951" birth_place="Dublin" p_group="Group of the European People's Party (Christian Democrats)" m_state="IE">
      <p sl="en">Signora Presidente, mi congratulo con il collega onorevole Radwan per una relazione molto ben redatta. Mi auguro che il costume nazionale bavarese che indossa oggi in quest’Aula non sia indicativo di un cambiamento di direzione politica.</p>
      <p sl="en">L’adozione degli IFRS a gennaio 2005 ha apportato grandi vantaggi all’Unione europea, rendendo più semplici i requisiti di contabilità transfrontalieri e i bilanci finanziari più facili da confrontare tra i paesi, i concorrenti e le industrie, aumentando il lavoro di supervisione regolamentare, delle banche e dei mercati dei capitali. I principi internazionali di informativa finanziaria vengono ora utilizzati o adottati in più di cento paesi, tra cui l’Australia, il Sud Africa e altri.</p>
      <p sl="en">Appoggio le richieste di trasparenza, efficacia e responsabilità maggiori per quanto riguarda lo IASB. La relazione precisa il fatto che sono passati 17 mesi prima che lo IASB abbia nominato un nuovo presidente. E’ inaccettabile. Lo IASB è un organismo privato di autoregolamentazione che è stato elevato al rango di organo normativo ed è quindi giusto che chiediamo maggiore responsabilità e controllo proprio per questo. Dovremmo inoltre essere prudenti nel chiedere l’istituzione di altre strutture comunitarie che si occupino dell’interpretazione e applicazione dei principi IFRS. Per quale motivo è necessario? Che cosa farà?</p>
      <p sl="en">Per quanto riguarda la convergenza UE-USA, sono stati compiuti enormi progressi in questo ambito nonché nel calendario contabile UE-USA. Lo scorso anno, il Presidente degli Stati Uniti, il Presidente in carica del Consiglio europeo e il Presidente della Commissione europea hanno firmato una dichiarazione comune UE-USA che si impegna a promuovere e cercare di garantire le condizioni per i principi contabili statunitensi generalmente ammessi e affinché gli IFRS vengano riconosciuti in entrambe le giurisdizioni. Questo è molto ben accolto.</p>
      <p sl="en">Per quanto attiene all’applicazione degli IFRS alle PMI, le PMI sono sempre più piccole. Ritengo sarebbe meglio rendere questo aspetto opzionale al fine di garantire la flessibilità anziché ostacolare la sua completa applicazione.</p>
    </intervention>
    <intervention id="4-052" speaker_id="4483" name="Ieke van den BURG" is_mep="True" mode="spoken" nationality="Netherlands" birth_date="06-03-1952" birth_place="Apeldoorn" p_group="Socialist Group in the European Parliament" m_state="NL">
      <p sl="nl">Signora Presidente, devo unirmi alle congratulazioni rivolte all’onorevole Radwan, non ultimo perché la sua relazione ci ha consentito di svolgere una discussione molto interessante sui conflitti tra la normativa e l’autoregolamentazione, in particolare a livello globale.</p>
      <p sl="nl">Sono lieta che le nostre aspirazioni ci pongano un dilemma. Da un lato, desideriamo questi principi internazionali, applicabili a livello mondiale, ma dall’altro ribadiamo la nostra autorità in qualità di colegislatori per valutare il contenuto di tali principi e compiere in modo responsabile il nostro dovere di colegislatori. Ritengo che il Parlamento europeo abbia infine dimostrato che lo fa.</p>
      <p sl="nl">Secondo me la soluzione è un’opportuna consultazione, tenendo in considerazione equilibrata gli interessi di tutte le parti coinvolte, compresi gli interessi di parti terze quali lavoratori, autorità locali, imprese e così via (in quanto non sono solo gli enti creditizi a beneficiare dell’informativa finanziaria), nonché una profonda valutazione delle conseguenze. Su questo aspetto, la Commissione ha una pesante responsabilità. Nell’immediato futuro occorre agire a nome delle piccole e medie imprese. Possiamo far sì che questo diventi un progetto realmente utile per l’Unione europea.</p>
      <p sl="nl">Infine, ho due commenti che riguardano anche un’altra relazione sulla quale voteremo nella nostra prossima plenaria, la relazione dell’onorevole Lehne su una semplificazione del contesto in cui operano le imprese. Anche in questo caso sono dell’opinione che le norme non siano solo per le imprese, gli enti creditizi e i contabili che percepiscono da loro una retribuzione, ma anche per gli impiegati e altri gruppi sociali. Pertanto, non dobbiamo pronunciarci sulla qualità dei principi. Ho sostenuto che le norme non dovrebbero in nessun caso essere applicate alle società i cui titoli non siano negoziati in mercati pubblici e alle attività fuori bilancio. Mi auguro che concordiate che anche in questo ambito c’è del lavoro da fare per lo IASB.</p>
      <p sl="nl">Concluderò confermando la mia sentita approvazione della norma XBRL. Come sapete, la SEC statunitense è in procinto di prendere una decisione sul renderla obbligatoria. Vi invito a pensare al modo in cui l’Europa dovrebbe rispondere a questo, e vi incoraggio a redigere un calendario per l’Europa su questa base.</p>
    </intervention>
    <intervention id="4-053" speaker_id="729" name="John PURVIS" is_mep="True" mode="spoken" nationality="United Kingdom" birth_date="06-07-1938" birth_place="St. Andrews " p_group="Group of the European People's Party (Christian Democrats) and European Democrats" m_state="GB">
      <p sl="en">Signora Presidente, ci sono problemi con la trasparenza e la governance dell’Organismo internazionale di normalizzazione contabile (IASB), ma quest’ultimo ha accettato le critiche e riconosciuto la necessità di cambiare. Sono stati compiuti dei progressi e molto è stato programmato: la pubblicazione di dichiarazioni di feedback , spiegazioni sul ragionamento che porta alle sue decisioni, la promozione delle analisi dei costi e dei benefici e un maggiore e più attivo coinvolgimento del Consiglio dei garanti. Fa di tutto per comunicare con il Parlamento.</p>
      <p sl="en">La relazione dell’onorevole Radwan è molto migliorata rispetto alle versioni iniziali e ritengo che oggi gli emendamenti positivi dei gruppi PPE-DE e ALDE miglioreranno ulteriormente il testo.</p>
      <p sl="en">Desidero ringraziare il relatore in quanto, nonostante abbiamo avuto le nostre divergenze, ha avuto la volontà di scendere a compromessi in alcuni punti di tale aspetto relativo alla governance . Purtroppo, non posso concordare con lui sulla questione dei principi internazionali di informativa finanziaria per le PMI. E’ stato chiesto allo IASB di elaborare una versione semplificata per le PMI. La relazione dell’onorevole si rifiuta di riconoscere che potrebbe essere utile anche nell’Unione europea. Infatti, con la proposta ancora in fase di redazione, la relazione dichiara che le imprese dell’Unione europea non ne trarrebbero alcun vantaggio.</p>
      <p sl="en">Tuttavia, ci è stato detto continuamente che sarebbe opzionale e che è comunque ideata per le PMI in crescita che mirano a diventare società i cui titoli sono negoziati in mercati pubblici. Le piccole imprese senza alcuna aspirazione che vada oltre i mercati locali non hanno bisogno di adottarla. E’ emerso da uno studio di opinione dello scorso settembre che una maggioranza evidente di PMI europee, tra cui le PMI tedesche, ha valutato che i vantaggi sono più numerosi degli svantaggi e che migliorerebbero l’informativa finanziaria.</p>
      <p sl="en">Gli sforzi dello IASB intesi a sviluppare principi contabili globali di alta qualità costituiscono un contributo importante e ben accolto per le economie europee e mondiali e, onestamente, penso che dovremmo approvarle.</p>
    </intervention>
    <intervention id="4-054" speaker_id="28295" name="Antolín SÁNCHEZ PRESEDO" is_mep="True" mode="spoken" nationality="Spain" birth_date="05-04-1955" birth_place="Betanzos" p_group="Group of the Progressive Alliance of Socialists and Democrats in the European Parliament" m_state="ES">
      <p sl="es">Signora Presidente, la richiesta in vigore dal 2005 per le società i cui titoli sono negoziati in mercati pubblici di impiegare gli IFRS (principi internazionali di informativa finanziaria) per i loro bilanci consolidati è stata un’iniziativa politica di ampia portata e largamente influente.</p>
      <p sl="es">Circa 100 paesi utilizzano tali principi e la loro globalizzazione ha offerto comparabilità e trasparenza, aumentando quindi la fiducia degli operatori, creando un piano maggiormente paritario e rafforzando la disciplina di mercato.</p>
      <p sl="es">La proposta contiene due grandi sfide relative alla governance . Da un lato, l’organismo privato, che dal 1973 ha stabilito norme globali volontarie su una base professionale e corporativa, si trova adesso in una posizione di enorme responsabilità, che implica un cambiamento nella sua natura, nelle sue procedure e nella sua composizione affinché possa diventare un’istituzione trasparente e controllabile, con una legittimità coerente con il suo nuovo ruolo.</p>
      <p sl="es">E’ necessario riconoscere e coordinare le attività di tutti gli interessi pubblici e privati coinvolti e, al contempo, garantire il finanziamento dell’organizzazione e l’indipendenza nello stabilire le norme. Inoltre, l’organizzazione deve essere integrata nella governance internazionale.</p>
      <p sl="es">Occorre inoltre rafforzare la governance contabile europea attraverso l’adozione di un approccio maggiormente integrato e proattivo alla preparazione, approvazione, attuazione e valutazione delle norme. E’ di vitale importanza migliorare il quadro concettuale delle norme e tener presente che queste non sono né neutrali né accademiche e possono generare vincitori e vinti. Analogamente, è fondamentale valutare i loro effetti e garantire la loro compatibilità con la strategia europea, apprendere dai mutamenti finanziari e regolare i principi contabili delle concessioni amministrative in modo equilibrato.</p>
      <p sl="es">Le disposizioni in materia di contabilità finanziaria per le PMI dovranno essere semplici e ben connesse al loro utilizzo nel mercato interno e globale. La relazione dell’onorevole Radwan si occupa di tali questioni, e ha raggiunto un ampio consenso, giungendo in un momento davvero opportuno per quanto riguarda la prossima revisione, alla fine del 2009, che prevede la creazione di un organismo di controllo e la modifica della composizione del Consiglio consultivo di normalizzazione prima dell’anno prossimo.</p>
    </intervention>
    <intervention id="4-055" speaker_id="4246" name="Othmar KARAS" is_mep="True" mode="spoken" nationality="Austria" birth_date="24-12-1957" birth_place="Ybbs an der Donau" m_state="AT">
      <p sl="de">Signora Presidente, signor Commissario, onorevole Radwan, onorevoli colleghi, accolgo con calore la presente relazione e questa discussione poiché ritengo che stiamo esaminando questioni molto sensibili, e lo stiamo facendo su base veramente trasversale.</p>
      <p sl="de">Emergono molto chiaramente numerosi punti da quanto è stato affermato. Primo, abbiamo bisogno di un’unica serie di norme per le società per azioni, ma non intendiamo trattare tutte le imprese senza distinzione. Secondo, mentre non stiamo respingendo norme specifiche ideate per le PMI, il quadro per queste norme deve essere stabilito da noi, dall’Unione europea. Terzo, le misure proposte attualmente sono troppo complesse e costose, e non sono di alcuna utilità per le PMI, ragion per cui non dobbiamo approvarle. Quarto, stiamo ancora aspettando risposte soddisfacenti alle domande su chi legifera per chi, e chi controlla il processo. Non vi è legittimità democratica; non esiste differenziazione dell’approccio; non è stato preso in alcuna considerazione nessuno dei ragionevoli auspici delle PMI; e il sistema di controllo democratico è inadeguato.</p>
      <p sl="de">Quinto, nell’assumere una posizione su questa questione o tentare di rispondere a tali domande, viene spesso dimenticato che i due terzi della forza lavoro vengono impiegati nel settore privato in aziende a conduzione familiare, e la maggior parte di tali imprese sono PMI che non cercano finanziamenti dai mercati del capitale. Questo è un aspetto che dobbiamo ricordare quando ci troviamo di fronte a proposte che tratterebbero tutte le imprese allo stesso modo.</p>
      <p sl="de">Vi ringrazio per questa proficua discussione!</p>
    </intervention>
    <intervention id="4-056" speaker_id="2073" name="Richard HOWITT" is_mep="True" mode="spoken" nationality="United Kingdom" birth_date="05-04-1961" birth_place="Reading" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Signora Presidente, il paragrafo 30 della nostra proposta di risoluzione precisa che i bilanci non servono solo gli interessi degli investitori ma anche di altre parti interessate.</p>
      <p sl="en">Poiché richiamiamo l’attenzione anche sulla necessità dei cambiamenti nel diritto comunitario di cui al paragrafo 41, vorrei ricordare al signor Commissario che quest’Aula ha votato affinché ogni modifica alla quarta e alla settima direttiva sul diritto societario includa un requisito per un’informativa relativa ai settori sociale e ambientale da parte delle imprese.</p>
      <p sl="en">Richiamo la sua attenzione a simili requisiti in Sud Africa, nell’ordinamento francese sui nuovi regolamenti economici, nonché alle raccomandazioni del progetto di contabilità per la sostenibilità del Principe del Galles del mio paese, il Regno Unito.</p>
      <p sl="en">Contemporaneamente e in aggiunta, vorrei chiedere al signor Commissario, a seguito della raccomandazione del 2001 della Commissione sulle questioni ambientali nei nostri nuovi bilanci, se non possa presentare una simile raccomandazione sulle questioni sociali nei bilanci. Desidero inoltre chiedere al signor Commissario di sollecitare l’Organismo internazionale di normalizzazione contabile a includere gli aspetti sociali e ambientali nella sua prevista pubblicazione di un commento sulla gestione. La Commissione può o non volerla chiamare responsabilità sociale corporativa, ma forse oggi possiamo tutti concordare nel chiamarla contabilizzazione per le imprese responsabili.</p>
    </intervention>
    <intervention id="4-057" speaker_id="1992" name="José Manuel GARCÍA-MARGALLO Y MARFIL" is_mep="True" mode="spoken" nationality="Spain" birth_date="13-08-1944" birth_place="Madrid" m_state="ES">
      <p sl="es">Signora Presidente, le recenti crisi finanziarie hanno dimostrato l’importanza dei principi contabili di qualità elevata per un adeguato funzionamento dei mercati.</p>
      <p sl="es">Pertanto, ritengo che un’altra lezione appresa dalla crisi è che esiste una certa asimmetria tra l’importanza dichiarata dei principi contabili e la natura e l’operato degli organismi privati responsabili per l’istituzione, l’elaborazione e l’interpretazione di tali principi.</p>
      <p sl="es">La relazione dell’onorevole Radwan ha quindi ragione nel sottolineare che il primo problema da affrontare è quello della governance . Dal mio punto di vista, ha presentato proposte intelligenti e realistiche sulla necessità che le istituzioni che rappresentano l’Unione siano maggiormente proattive in questo processo di fissare i principi che devono essere integrati nell’ordinamento giuridico comunitario, anche per quanto riguarda le norme di funzionamento interno di questi organismi privati. Una maggiore trasparenza, tutele per prevenire i conflitti di interesse e una più ampia rappresentanza geografica sono alcune delle proposte presentate dall’onorevole Radwan.</p>
      <p sl="es">Il secondo aspetto di cui si occupa la relazione è il problema degli accordi delle piccole e medie imprese. Abbiamo evidenziato su questo punto in quest’Aula la necessità di riconciliare due obiettivi: la semplificazione e i costi ridotti delle procedure contabili per le PMI e il fornire informazioni adeguate per gli attori del mercato.</p>
      <p sl="es">L’ultimo punto trattato dall’onorevole Radwan, nonché uno sul quale concordo, è la necessità di norme globali in un contesto globale. Pertanto, è fondamentale raggiungere accordi con gli altri importanti mercati finanziari del mondo, in particolare con gli Stati Uniti.</p>
      <p sl="es">Ciò richiede maggiore dinamicità e un ruolo più significativo per le istituzioni europee, compreso questo Parlamento e tutti coloro che oggi ascoltano.</p>
    </intervention>
    <intervention id="4-058" speaker_id="2206" name="Reinhard RACK" is_mep="True" mode="spoken" nationality="Austria" birth_date="07-08-1945" birth_place="Leoben/Stmk." p_group="Group of the European People's Party (Christian Democrats) and European Democrats" m_state="AT">
      <p sl="de">Signora Presidente, posso approvare del tutto quanto appena affermato dal nostro collega. La premessa alla base di ciò, e l’onorevole Radwan lo precisa nella sua relazione, è che un’istituzione senza un mandato politico dovrebbe tuttavia elaborare un corpus di misure relativamente ampio in materia economica, alcune delle quali vincolanti. Non è sufficiente chiedere una governance migliorata, o migliori condizioni quadro; anche gli organismi politici devono essere maggiormente coinvolti in queste questioni rispetto al passato. Quanto stiamo facendo in Parlamento rappresenta un passo nella giusta direzione, ma occorre intraprendere ulteriori iniziative.</p>
      <p sl="de">Vi è inoltre un altro aspetto da considerare. Quello che viene svolto qui al livello di un’organizzazione regionale, in questo caso l’Unione europea, dovrebbe altresì riflettersi nel contesto globale. Pertanto, non è semplicemente un problema di cercare di applicare queste norme solo alla nostra regione del mondo.</p>
    </intervention>
    <intervention id="4-059" speaker_id="28285" name="Margarita STARKEVIČIŪTĖ" is_mep="True" mode="spoken" nationality="Lithuania" birth_date="15-03-1956" birth_place="Jeniseiskas" p_group="Group of the Alliance of Liberals and Democrats for Europe" m_state="LT">
      <p sl="lt">Signora Presidente, come ha già affermato il mio collega, la presente relazione affronta la questione di chi si occupa di cosa nel processo della responsabilità. Il ruolo del Parlamento è piuttosto significativo, e credo che dovremmo svolgere anche questa funzione. Tuttavia, vorrei esprimere qualche dubbio per quanto riguarda la valutazione di ogni dettaglio tecnico e lo stabilire le norme. Trovo che non sia del tutto accettabile la descrizione del metodo di calcolo e valutazione di attività e passività realizzabili e non. Questo è il motivo per cui dubito che dovremmo interferire, che sia un metodo positivo o negativo. Dovremmo attendere che gli esperti svolgano la valutazione. Nel frattempo, la revisione dei principi delle attività e passività non realizzabili e le consultazioni su questa questione sono già avviate. Solo allora dovremmo prendere la nostra decisione. Suggerisco pertanto di non sostenere la proposta contenuta nell’articolo 30, lettera e), o nell’articolo 42.</p>
    </intervention>
    <intervention id="4-060" speaker_id="4382" name="Avril DOYLE" is_mep="True" mode="spoken" nationality="Ireland" birth_date="18-04-1949" birth_place="Dublin" p_group="Group of the European People's Party (Christian Democrats) and European Democrats" m_state="IE">
      <p sl="en">Signora Presidente, potrei avere la garanzia dal Commissario McCreevy che la serie unica di principi contabili globali, con la conseguente spinta per una maggiore standardizzazione delle procedure, non aumenterà in alcun modo la giustificazione, o anche il requisito, di una base fiscale corporativa, consolidata e comune dell’Unione europea?</p>
    </intervention>
    <intervention id="4-061" speaker_id="photo_generic" name="Charlie McCreevy" is_mep="True" mode="spoken">
      <p sl="en">Membro della Commissione. − Signora Presidente, desidero ringraziare gli onorevoli deputati per le loro osservazioni. E’ stata certamente una discussione di ampio respiro con differenti punti di vista su molte delle questioni di cui abbiamo preso nota.</p>
      <p sl="en">Vorrei sottolineare ancora una volta che i principi contabili internazionali sono fondamentali per l’effettivo funzionamento dei mercati dei capitali europeo e globale. Il processo attraverso cui vengono sviluppati tali principi dovrebbe pertanto essere soggetto a una solida governance . Dovrebbe essere caratterizzato da un elevato livello di trasparenza nonché garantire una valutazione equilibrata degli interessi delle parti coinvolte.</p>
      <p sl="en">L’IASCF e lo IASB hanno, nel corso degli ultimi anni, attuato riforme significative delle loro procedure interne ma non posso negare che siano necessari ulteriori miglioramenti. Inoltre, ammetto che noi in Europa dovremmo organizzarci meglio al fine di guidare e contribuire al processo normativo dello IASB. In breve, anche se la governance e le relative procedure dello IASB fossero perfette, i principi contabili internazionali soddisferebbero le necessità delle parti interessate europee solo se le loro posizioni venissero rappresentate in un modo coerente, convincente e opportuno.</p>
      <p sl="en">Quasi tutti gli oratori hanno fatto riferimento alla questione degli IFRS per le PMI e ripeto che al momento in Europa non ci sono basi giuridiche per la sua approvazione. Se dovessimo farlo, occorrerebbe la codecisione con il Parlamento europeo. Posso solo ripetere, come ho dichiarato molte volte riguardo agli IFRS per le PMI, che quando lo IASB era occupato in questo lavoro in particolare ho chiarito abbastanza bene in diversi discorsi che non avrebbero dovuto presumere che ci sarebbe stata un’approvazione automatica da parte dell’Unione europea per questo specifico progetto. L’avremmo raccomandato solo se fosse stato semplice ed efficace e avesse soddisfatto le necessità delle PMI.</p>
      <p sl="en">E’ stato detto loro mentre lavoravano. E’ stato presentato il loro primo progetto di principi. Ho quindi colto l’opportunità di riferire loro che non soddisfaceva tali criteri e allo stato attuale delle cose non avrei neanche potuto eventualmente considerare di raccomandarlo alle PMI poiché non era né semplice né efficace. Questa resta la mia posizione ma, conformemente a quanto affermato da altri e dall’onorevole Purvis in particolare, sarebbe stato probabilmente positivo se ci fosse stato un IFRS semplice ed efficace per le PMI ma non solo su questa base in particolare.</p>
      <p sl="en">L’idea è buona. Non intendo criticarla del tutto, ma non approverò adesso o in futuro nulla che sia rivolto alle PMI di più complesso e che nessuno comprende. Non è necessario. Colgo questa opportunità per ripetere ancora una volta in Parlamento quanto ho affermato in molte occasioni al riguardo.</p>
      <p sl="en">L’onorevole van den Burg ha citato la questione del XBRL. Stiamo collaborando con le autorità di regolamentazione per guadagnare consensi sulle norme tecniche dei dati finanziari e, quale risultato di questo dialogo, la Commissione può adottare ulteriori misure intese all’interoperabilità dei sistemi di informazione sulla regolamentazione. Il XBRL potrebbe consentire agli investitori di trarre pieno vantaggio dagli IFRS. Ogni passo in direzione di una richiesta di utilizzo del XBRL nell’Unione europea dovrebbe essere soggetto a un’approfondita analisi dell’impatto, compresa una valutazione economica dei costi e dei benefici.</p>
      <p sl="en">Ho inoltre discusso la questione con il presidente del SEC, Chris Cox, nel corso della mia recente visita negli Stati Uniti e approvo che si mantenga per il futuro questo punto in agenda nel nostro dialogo di regolamentazione con le autorità statunitensi. Questi principi devono essere accettati a livello internazionale, tecnologicamente indipendenti e interoperabili.</p>
      <p sl="en">E’ un’evoluzione molto emozionante e so che l’onorevole van den Burg si è di recente pronunciata su tutta la questione. Io stesso ho colto la medesima opportunità alcuni mesi fa, facendomi mostrare da esperti il modo in cui funziona realmente. Ritengo sia abbastanza rivoluzionario e da accogliere positivamente, ma non agiremo in proposito finché non avremo svolto il resto del lavoro.</p>
      <p sl="en">L’onorevole Mitchell ha formulato un’interessante osservazione. Ritengo che l’importanza di quanto ha affermato è stata che non desideriamo che lo IASB dichiari che un organo dell’Unione europea è uguale a un qualsiasi altro organo. Vogliamo essere un organismo accettato a livello internazionale, perché vale davvero la pena perseguire tale obiettivo, e deve essere un organismo indipendente. Ritengo debba essere dato per acquisito, ma con l’apporto adeguato dalle diverse parti interessate.</p>
      <p sl="en">Posso ricordare a tutti nell’Unione europea che è stata proprio quest’ultima a conferire tale importanza allo IASB. Siamo stati la più grande giurisdizione ad affermare sin dal 2005 che gli IFRS sarebbero diventati la norma per le società i cui titoli sono negoziati in mercati pubblici. Questa decisione è stata presa qualche anno fa, assieme al Parlamento europeo, e in quanto tale conferisce maggiore importanza allo IASB e al processo.</p>
      <p sl="en">Direi che, come ho anche ripetutamente dichiarato allo IASB, la verifica su strada (potete anche chiamarla valutazione dell’impatto) dovrebbe essere svolta prima dell’adozione dei principi, in particolare dallo IASB e con il contributo dell’Unione europea e altri organismi. Non dovremmo aspettare finché tali principi vengono adottati dallo IASB. Abbiamo avuto il compito in questo caso di approvarli o rigettarli. Non abbiamo la competenza per modificarli. Ritengo dovrebbero essere sperimentati in modo adeguato prima di verificare se ci saranno problemi, anziché scoprire che ci sono problemi dopo l’approvazione dell’intera procedura dello IASB, al quale lo abbiamo continuamente fatto presente. Credo che, auspicabilmente, le nuove strutture di governance siano state apprezzate dalla maggior parte di noi.</p>
      <p sl="en">Sono d’accordo che in questo settore specifico occorra impegnarsi maggiormente, ma ciò condurrà in futuro ad alcuni problemi. Si spera che un giorno o l’altro giungeremo a una situazione in cui queste cose saranno più o meno automatiche e non provocheranno rompicapo a nessuno poiché tutto il lavoro sarà stato svolto in anticipo. Allora non avremo difficoltà.</p>
    </intervention>
    <intervention id="4-062" speaker_id="4292" name="Alexander RADWAN" is_mep="True" mode="spoken" role="relatore" nationality="Germany" birth_date="30-08-1964" birth_place="München" p_group="Group of the European People's Party (Christian Democrats) and European Democrats" m_state="DE">
      <p sl="de">Signora Presidente, signor Commissario, onorevoli colleghi, vi ringrazio davvero molto per questa discussione, in cui il principale significato della relazione ha certamente ricevuto sostegno e sono state delineate alternative in diversi settori.</p>
      <p sl="de">Desidero prendere in considerazione due aspetti. C’è un punto sul quale sono sicuro che tutti noi concordiamo, e che è stato citato più volte oggi dagli oratori che sostengono questo sviluppo generale, in particolare che l’organizzazione degli IFRS abbia adesso intrapreso iniziative, per esempio sulle questioni in materia di governance , quale risultato della pressione esercitata da quest’Assemblea, dal Parlamento europeo, e dall’Unione europea. Ci sono momenti in cui dobbiamo essere molto schietti, e sono consapevole che su questo punto alcune colleghe donne mi hanno criticato, poiché alcune persone presenti in quest’Aula negli ultimi anni hanno talvolta dato la chiara impressione che il Parlamento europeo non gli interessi molto. Quanto sia minimo il progresso compiuto è reso evidente dalla proposta sulla governance , in cui si suggerisce che le autorità di vigilanza possono ricevere indicazioni unicamente dalle persone che hanno nominato. Tutto quello che posso dire è che tutti coloro che dovranno in futuro riferire in Parlamento sul modo in cui hanno votato su un argomento specifico dovrebbero garantire che la condivisione della responsabilità e un’opinione sull’elaborazione della politica fa parte del pacchetto. Questa è la prima osservazione.</p>
      <p sl="de">Quanto poco impegno vi sia sulle valutazioni dell’impatto è reso evidente dalle attuali discussioni, in cui l’organizzazione degli IFRS si rifiuta ancora di gestirli.</p>
      <p sl="de">Tornando alla questione delle norme per le PMI, ho qualcosa da dire a tutti coloro che credono dovremmo introdurli su base volontaria. Ispirato in questo caso dall’onorevole John Purvis – John, questo è per te – vorrei citare un giornalista indipendente. Peter Holgate, un partner della PricewaterhouseCoopers, scrivendo sull’edizione tedesca del Financial Times , ha affermato quanto segue:</p>
      <p sl="en">“Non prendo del tutto seriamente la posizione europea. Anche se alla fine non la approveranno, molti paesi potrebbero adottarlo nei loro principi nazionali contabili generalmente ammessi. Se alcuni attori importanti lo fanno, voi dovete introdurla per vie secondarie anche se la CE non è d’accordo.”</p>
      <p sl="de">In fin dei conti, ciò significa che dovete ammettere che, una volta che alcuni paesi avranno adottato questi principi, li vedrete imposti su base obbligatoria in tutta l’Unione europea. Questa è la strategia di tale organizzazione. La PricewaterhouseCoopers ha già dichiarato di ritenerlo un modello economico. E’ questo il motivo per cui necessitiamo della nostra serie di norme europee per le PMI: se lo riteniamo opportuno possiamo aggiungere gli IFRS ma, in caso contrario, svilupperemo i nostri principi. E’ responsabilità della Commissione garantire che non ci vengano imposte norme per vie secondarie, che nessuno desidera, ma che diverrebbero in questo modo generalmente vincolanti.</p>
    </intervention>
    <intervention id="4-065" speaker_id="4453" is_mep="True" mode="spoken" role="Presidente" name="Luisa MORGANTINI" nationality="Italy" birth_date="05-11-1940" birth_place="Villadossola" p_group="Confederal Group of the European United Left - Nordic Green Left" m_state="IT">
      <p sl="unknown">La discussione è chiusa.</p>
      <p sl="unknown">La votazione si svolgerà oggi alle 12.00.</p>
      <p sl="unknown">Dichiarazioni scritte (articolo 142)</p>
      <a text="(La seduta, sospesa alle 11.55, è ripresa alle 12.00)"/>
    </intervention>
  </section>
  <section id="creitem7" title="7. Tempo delle votazioni">
    <intervention id="4-068" speaker_id="4544" is_mep="True" mode="spoken" role="Presidente" name="Diana WALLIS" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="unknown">L’ordine del giorno reca il tempo delle votazioni.</p>
      <a text="(Per i risultati e ulteriori dettagli sulle votazioni: cfr. Processo verbale.)"/>
    </intervention>
    <intervention id="4-069" speaker_id="22097" name="Véronique DE KEYSER" is_mep="True" mode="spoken" nationality="Belgium" birth_date="23-03-1945" birth_place="Etterbeek" p_group="Group of the Progressive Alliance of Socialists and Democrats in the European Parliament - Vice" m_state="BE">
      <p sl="fr">Signora Presidente, vorrei farle notare che la mia tessera non funziona, perché ne ho appena inserita una che pensavo di aver perso nell’ufficio e che viene data come non valida. Quindi sono qui, vorrei votare, ho la mia tessera, ma non funziona più. Non so cosa dovrei fare ma desidero che venga registrato nel processo verbale.</p>
    </intervention>
    <intervention id="4-070" speaker_id="4544" is_mep="True" mode="spoken" role="Presidente" name="Diana WALLIS" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="unknown">Manderemo un tecnico affinché lei possa partecipare alla votazione.</p>
      <p sl="unknown">Vorrei solo precisare, prima di procedere con la votazione, che non dovrò leggere a voce alta i risultati numerici della votazione nominale: vi comunicherò solo se sono approvati o respinti.</p>
    </intervention>
  </section>
  <section id="creitem8" title="7.1. Strategia politica annuale 2009 (votazione)">
    <intervention id="4-073" speaker_id="23881" name="Marios MATSAKIS" is_mep="True" mode="spoken" nationality="Cyprus" birth_date="02-08-1954" birth_place="Lemesos" p_group="Group of the Alliance of Liberals and Democrats for Europe" m_state="CY">
      <p sl="en">Signora Presidente, molto brevemente, due giorni fa abbiamo adottato un’azione politica a livello comunitario sulla donazione degli organi e i trapianti. Pensavo fosse abbastanza importante da includerla nella presente proposta di risoluzione con un adeguato piccolo riferimento come indicato nelle schede.</p>
    </intervention>
    <intervention id="4-075" speaker_id="2224" name="Klaus-Heiner LEHNE" is_mep="True" mode="spoken" nationality="Germany" birth_date="28-10-1957" birth_place="Düsseldorf" p_group="Group of the European People's Party (Christian Democrats)" m_state="DE">
      <p sl="de">Signora Presidente, onorevoli colleghi, chiedo che le tre parole “valutazione d’impatto indipendente” vengano inserito dopo le parole “Legiferare meglio, occorre dare priorità alla”. Questa era la frase originale ma, per ragioni a me sconosciute, sembra si sia persa per strada. Per quanto posso capire, l’emendamento orale ha l’approvazione degli altri gruppi.</p>
    </intervention>
  </section>
  <section id="creitem9" title="7.2. Quadro di bilancio e priorità per la procedura di bilancio 2009 (Sezione III) (A6-0084/2008, Jutta Haug) (votazione)"/>
  <section id="creitem10" title="7.3. Naufragio della New Flame e impatto ambientale sulla baia di Algeciras (votazione)">
    <intervention id="4-080" speaker_id="28300" name="Zbigniew ZALESKI" is_mep="True" mode="spoken" nationality="Poland" birth_date="29-04-1947" birth_place="Rogoziniec" p_group="Group of the European People's Party (Christian Democrats)" m_state="PL">
      <p sl="en">Signora Presidente, per quanto riguarda la sua precisazione sull’annuncio dei risultati delle votazioni nominali, mi consenta di esprimere la mia gratitudine a tutti coloro che presiedono le votazioni in quest’Aula. A nome di tutti noi desidero ringraziare l’onorevole Vidal-Quadras per aver approvato il suggerimento che ho formulato avantieri. La ringrazio molto per aver voluto verificare come funziona facilmente.</p>
    </intervention>
    <intervention id="4-082" speaker_id="2001" name="Gerardo GALEOTE" is_mep="True" mode="spoken" nationality="Spain" birth_date="27-01-1957" birth_place="São Paulo " p_group="Group of the European People's Party (Christian Democrats) and European Democrats" m_state="ES">
      <p sl="es">Signora Presidente, concordo con l’autore dell’emendamento e suggerisco che, nel punto in cui il testo si riferisce alle autorità regionali andaluse, vengano aggiunte le parole “e locali” affinché la frase diventi “autorità regionali e locali andaluse”.</p>
    </intervention>
  </section>
  <section id="creitem11" title="7.4. Vertice Unione europea-America latina e Caraibi (votazione)">
    <intervention id="4-086" speaker_id="4348" name="Emilio MENÉNDEZ del VALLE" is_mep="True" mode="spoken" nationality="Spain" birth_date="20-06-1945" birth_place="Madrid" p_group="Group of the Progressive Alliance of Socialists and Democrats in the European Parliament" m_state="ES">
      <p sl="es">Signor Presidente, alla fine del paragrafo 16, dopo l’ultima riga, che recita “aumento delle sfide a livello mondiale”, propongo di aggiungere quanto segue: “ma anche dal nascere di crisi economiche serie e profonde che l’integrazione regionale contribuirebbe ad attenuare o a risolvere in maniera significativa”.</p>
    </intervention>
    <intervention id="4-088" speaker_id="33977" name="Gabriela CREȚU" is_mep="True" mode="spoken" nationality="Romania" birth_date="16-01-1965" birth_place="Târgu Frumos" p_group="Socialist Group in the European Parliament" m_state="RO">
      <p sl="ro">Vorrei che approvaste l’introduzione al testo del paragrafo 22, dopo la prima riga, in cui vengono citati gli Obiettivi di sviluppo del Millennio, del seguente emendamento (lo leggo in inglese):</p>
      <p sl="en">“compresa la dimensione di genere al fine di dare potere alle donne e di difendere i loro diritti”.</p>
    </intervention>
  </section>
  <section id="creitem12" title="7.5. Situazione in Birmania (votazione)"/>
  <section id="creitem13" title="7.6. Strategia europea in materia di diversità biologica (COP 9) e di prevenzione dei rischi biotecnologici (COP-MOP 4) (votazione)"/>
  <section id="creitem14" title="7.7. Verso una riforma dell’Organizzazione mondiale del commercio (A6-0104/2008, Cristiana Muscardini) (votazione)">
    <intervention id="4-095" speaker_id="4470" name="Luigi COCILOVO" is_mep="True" mode="spoken" nationality="Italy" birth_date="07-10-1947" birth_place="Palermo" p_group="Group of the Alliance of Liberals and Democrats for Europe" m_state="IT">
      <p sl="it">Signora Presidente, chiederei, a nome del gruppo ALDE, la possibilità di un voto separato sul paragrafo 42.</p>
    </intervention>
    <intervention id="4-096" speaker_id="4318" name="Harlem DÉSIR" is_mep="True" mode="spoken" nationality="France" birth_date="25-11-1959" birth_place="Paris" p_group="Group of the Progressive Alliance of Socialists and Democrats in the European Parliament" m_state="FR">
      <p sl="fr">Signora Presidente, mi stupisco di quest’ultima richiesta del gruppo ALDE, che non è in linea con l’accordo raggiunto tra i gruppi in sede di commissione per il commercio internazionale quando ha votato sulla relazione.</p>
      <p sl="fr">Dovremo pertanto opporci alla richiesta. Riteniamo infatti che la proposta in tale paragrafo di offrire ai paesi in via di sviluppo più piccoli e poveri l’opportunità di recepire i proventi delle sanzioni imposte ai più grandi paesi in via di sviluppo dall’OMC sia una richiesta che il Parlamento europeo deve sostenere.</p>
    </intervention>
    <intervention id="4-097" speaker_id="4544" is_mep="True" mode="spoken" role="Presidente" name="Diana WALLIS" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="unknown">La ringrazio per questo. Stavo per dire che la richiesta è stata ovviamente ricevuta dopo la scadenza e la mia prossima domanda sarebbe stata quella di chiedere all’Assemblea se intendesse accettare la votazione separata.</p>
      <p sl="unknown">Tuttavia, adesso è chiaro che non accadrà.</p>
    </intervention>
  </section>
  <section id="creitem15" title="7.8. Accordo di libero scambio con il Consiglio di cooperazione del Golfo (votazione)"/>
  <section id="creitem16" title="7.9. Libro verde sugli strumenti di mercato utilizzati a fini di politica ambientale e ad altri fini connessi (A6-0040/2008, Anne Ferreira) (votazione)"/>
  <section id="creitem17" title="7.10. Norme contabili internazionali (IFRS) e la governance dell’Organismo internazionale di normalizzazione contabile (IASB) (A6-0032/2008, Alexander Radwan) (votazione)">
    <intervention id="4-102" speaker_id="33570" name="Sharon BOWLES" is_mep="True" mode="spoken" nationality="United Kingdom" birth_date="12-06-1953" birth_place="Oxford" p_group="Group of the Alliance of Liberals and Democrats for Europe" m_state="GB">
      <p sl="en">Signora Presidente, questo è un emendamento abbastanza semplice. Si tratta di eliminare la parola “legittimità” nella frase “mancano di trasparenza, legittimità e responsabilità” e corrisponde a una simile cancellazione del relatore nell’emendamento n. 1.</p>
    </intervention>
  </section>
  <section id="creitem18" title="8. Dichiarazioni di voto">
    <intervention id="4-107" speaker_id="4517" name="Christopher HEATON-HARRIS" is_mep="True" mode="spoken" nationality="United Kingdom" birth_date="28-11-1967" birth_place="Epsom" p_group="Group of the European People's Party (Christian Democrats) and European Democrats" m_state="GB">
      <p sl="en">Signora Presidente, mi sono astenuto dal voto su questa particolare questione poiché ritengo che la Commissione abbia molto da fare e non necessita realmente di riesaminare i punti in cui procede politicamente o in direzione politica. Dovrebbe discutere molto di più della deregolamentazione, e non del modo in cui possiamo procedere con una politica comune in materia di immigrazione.</p>
      <p sl="en">Molte piccole imprese della regione che rappresento vorrebbero vedere che da questo posto provenissero meno regolamenti. In realtà, molte persone vorrebbero che i regolamenti dell’Unione europea venissero attuati meglio in tutto il territorio comunitario.</p>
      <p sl="en">Infine, molti nella mia regione esprimono preoccupazione sul fatto che la Commissione non faccia quanto è preposta a fare. Per esempio, in questo preciso momento la Commissione dovrebbe rinviare casi di violazione contro numerosi Stati membri, quando si tratta di scommesse, di nascondere al pubblico la questione per un paio di anni. Questo è qualcosa su cui la Commissione dovrebbe procedere adesso.</p>
    </intervention>
    <intervention id="4-109" speaker_id="34720" name="Bernard WOJCIECHOWSKI" is_mep="True" mode="spoken" nationality="Poland" birth_date="18-08-1958" birth_place="Łowicz" p_group="Independence/Democracy Group" m_state="PL">
      <p sl="pl">Signora Presidente, le priorità della Commissione per il 2009 sono una maggiore occupazione, il cambiamento climatico e un’Europa sostenibile. L’occupazione nell’Unione europea merita una particolare attenzione.</p>
      <p sl="pl">Il Trattato di Amsterdam è stato adottato nel novembre 1997 durante il Vertice di Lussemburgo. Questo ha creato le basi per la realizzazione di una strategia europea per l’occupazione. A causa del problema della disoccupazione negli Stati membri, in cui 17 milioni di persone all’epoca non avevano un’occupazione, tale questione è stata resa una priorità. Nove anni dopo, nel 2006, nell’Unione europea allargata, il 64,3 per cento della popolazione in età da lavoro era occupata. La Danimarca aveva il più elevato livello di occupazione, la Polonia il più basso. Un totale del 7,9 per cento di persone era disoccupato. Per fare un paragone, la disoccupazione negli Stati Uniti era del 4,6 per cento. Lo scorso anno 24 Stati membri hanno registrato un crollo della disoccupazione e tre ne hanno registrato l’aumento. Le maggiori diminuzioni si sono verificate in Polonia, Bulgaria e Lettonia, e il maggiore aumento della disoccupazione è stato rilevato in Estonia.</p>
      <p sl="pl">La relazione dell’onorevole Haug dimostra solo l’importanza del ruolo svolto dagli Stati membri nella politica occupazionale dell’Unione europea.</p>
    </intervention>
    <intervention id="4-110" speaker_id="28119" name="Kathy SINNOTT" is_mep="True" mode="spoken" nationality="Ireland" birth_date="29-09-1950" birth_place="Chicago " p_group="Independence/Democracy Group" m_state="IE">
      <p sl="en">Signora Presidente, in questa votazione, nonché in quella sul petrolio del Golfo, mi sono di nuovo trovata costretta ad astenermi o a votare contro, semplicemente perché la votazione sta già anticipando il Trattato di Lisbona.</p>
      <p sl="en">Ritengo questo sia presuntuoso e irrispettoso nei confronti dei parlamenti che non l’hanno ancora ratificato, in particolare nei confronti del popolo irlandese, che deve ancora procedere a referendum .</p>
      <p sl="en">Chiederei al Parlamento e alle persone che scrivono queste proposte di risoluzione di trattenersi, nella loro fretta, dal presupporre un Trattato che può o meno essere ratificato. Dovrebbero trattenersi nell’interesse della democrazia.</p>
    </intervention>
    <intervention id="4-112" speaker_id="34720" name="Bernard WOJCIECHOWSKI" is_mep="True" mode="spoken" nationality="Poland" birth_date="18-08-1958" birth_place="Łowicz" p_group="Independence/Democracy Group" m_state="PL">
      <p sl="en">Signora Presidente, sostengo pienamente la proposta di risoluzione adottata dell’onorevole Salafranca Sánchez-Neyra e di altri. Ci sono quelli che parlano solamente e quelli che agiscono concretamente.</p>
      <p sl="en">L’Europa dovrebbe rafforzare i suoi rapporti con l’America latina. Raccoglieremo i frutti di questo rapporto per le generazioni future, qualcosa che non potevamo affermare per quanto riguarda il progetto Galileo.</p>
      <p sl="en">Dopotutto, e come viene sottolineato nella risoluzione, il partenariato Europa-America latina ha una popolazione complessiva di più di un miliardo di persone, e rappresenta un terzo degli Stati membri delle Nazioni Unite, al quale è riconducibile più di un quarto degli scambi commerciali a livello mondiale.</p>
    </intervention>
    <intervention id="4-114" speaker_id="28391" name="Zdzisław Zbigniew PODKAŃSKI" is_mep="True" mode="spoken" nationality="Poland" birth_date="18-10-1949" birth_place="Guzówka" p_group="Group of the European People's Party (Christian Democrats) and European Democrats" m_state="PL">
      <p sl="pl">Signora Presidente, il fine per cui è stata istituita l’Organizzazione mondiale del commercio è stata la realizzazione di un commercio libero e multilaterale. E’ stato riconosciuto che un mercato aperto basato sui principi di amicizia e onestà è la chiave per una crescita economica stabile e per la riduzione della povertà mondiale.</p>
      <p sl="pl">Tuttavia, per molte persone, l’OMC costituisce ancora un problema. Ciò è dovuto alla mancanza di trasparenza nelle sue attività e alle informazioni inadeguate che vengono rese pubbliche. Gli attuali gruppi di lavoro G4 e G6 ridotti vengono spesso considerati come incontri dei rappresentanti dei grandi paesi che impongono, o vogliono imporre, la loro volontà sugli altri membri.</p>
      <p sl="pl">Un altro problema è la mancanza di assistenza tecnica e legale da parte dell’OMC per i paesi meno sviluppati che non traggono alcun vantaggio economico da una maggiore liberalizzazione del mercato.</p>
      <p sl="pl">Paesi come India, Cina o Brasile vengono trattati come paesi in via di sviluppo, ragion per cui possono beneficiare delle condizioni più vantaggiose e di diversi obblighi. Ritengo questo sia un errore nella politica dell’OMC. L’OMC non tiene conto dell’enorme potenziale di tali paesi e delle loro risorse. Essi approfittano di questo e spesso praticano il dumping dei prezzi nelle relazioni commerciali, il che danneggia gli altri paesi. Dovrebbe esserci una netta divisione tra i paesi in via di sviluppo, che tenga conto di fattori quali la forza e lo sviluppo economici, la crescita del PIL e nelle esportazioni.</p>
    </intervention>
    <intervention id="4-115" speaker_id="33569" name="Syed KAMALL" is_mep="True" mode="spoken" nationality="United Kingdom" birth_date="15-02-1967" birth_place="London" p_group="European Conservatives and Reformists Group" m_state="GB">
      <p sl="en">Signora Presidente, tutti noi siamo d’accordo sulla necessità di una riforma dell’OMC, ma la migliore riforma dell’Organizzazione mondiale del commercio sarebbe nel cambiamento dei comportamenti delle parti negoziali, comprese quelle dell’Unione europea.</p>
      <p sl="en">Invito i colleghi a sostenere la campagna globale trasversale che chiede un commercio reale della quale sono copresidente assieme a Abdi Abdirahim Haithar dell’assemblea legislativa dell’Africa orientale. Abbiamo cinque richieste: aboliamo le sovvenzioni agricole; aboliamo le tariffe agricole; liberalizziamo le norme di origine; poniamo maggiore enfasi sugli aiuti commerciali e per le infrastrutture, anziché sul sostegno diretto al bilancio per i governi corrotti. E incentiviamo i paesi a basso reddito a eliminare le frontiere tra loro affinché possano creare benessere (gli imprenditori possono creare benessere) e affinché possano entrare a far parte del sistema del commercio mondiale.</p>
    </intervention>
    <intervention id="4-117" speaker_id="34720" name="Bernard WOJCIECHOWSKI" is_mep="True" mode="spoken" nationality="Poland" birth_date="18-08-1958" birth_place="Łowicz" p_group="Independence/Democracy Group" m_state="PL">
      <p sl="pl">Signora Presidente, gli europei apprezzano l’ambiente naturale. I sondaggi dell’Eurobarometro dimostrano che oltre il 70 per cento delle persone desidera che i responsabili politici diano alla politica ambientale lo stesso peso che conferiscono alle questioni economiche e sociali.</p>
      <p sl="pl">Si sta verificando il cambiamento climatico. Negli ultimi 100 anni le temperature medie in Europa sono aumentate di 0,095°C e nel corso del prossimo secolo potrebbero aumentare di 2 o persino 6°C. L’OCSE stima che il 6,4 per cento dei decessi e delle malattie infantili in Europa sono causati dall’inquinamento dell’ambiente.</p>
      <p sl="pl">L’Unione europea può raggiungere i suoi obiettivi di riduzione dell’inquinamento, come definiti nel protocollo di Kyoto …</p>
      <a text="(Il Presidente interrompe l’oratore)"/>
    </intervention>
    <intervention id="4-118" speaker_id="4544" is_mep="True" mode="spoken" role="Presidente" name="Diana WALLIS" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="unknown">Sono spiacente, ma sta parlando troppo velocemente per gli interpreti.</p>
    </intervention>
    <intervention id="4-119" speaker_id="34720" name="Bernard WOJCIECHOWSKI" is_mep="True" mode="spoken" nationality="Poland" birth_date="18-08-1958" birth_place="Łowicz" p_group="Independence/Democracy Group" m_state="PL">
      <p sl="pl">… attraverso l’introduzione delle linee guida per lo scambio delle emissioni dei paesi dell’Unione europea, nonché di altri strumenti, tra cui il programma europeo per la lotta al cambiamento climatico. Ritengo che la relazione dell’onorevole Ferreira incoraggerà ulteriormente gli Stati membri a intraprendere iniziative nel campo della tutela ambientale.</p>
    </intervention>
    <intervention id="4-120" speaker_id="28126" name="Christofer FJELLNER" is_mep="True" mode="spoken" nationality="Sweden" birth_date="13-12-1976" birth_place="Västerås" p_group="Group of the European People's Party (Christian Democrats)" m_state="SE">
      <p sl="sv">Vorrei esprimere la mia insoddisfazione relativamente al fatto che non abbiamo avuto l’opportunità di votare contro la proposta di carte della CO2 per le persone, in altre parole carte personali in cui si dovrebbe misurare il contributo dei singoli all’effetto serra. Questo è semplicemente sbagliato. E’ contrario all’iniziativa e allo sviluppo umani e invia segnali estremamente bizzarri: non respirate, non fate esercizio, ma soprattutto non affannatevi e, per l’amor di Dio, non emettete flatulenze!</p>
      <p sl="sv">Quale sarebbe la sanzione per coloro che emettono troppo biossido di carbonio o contribuiscono eccessivamente all’effetto serra? Dovremmo vietare loro di respirare tutti insieme? No, questo tipo di idee idiote compromettono la nostra credibilità e allontanano l’attenzione dalle misure appropriate ed efficaci, in particolare i diritti di scambio delle quote di emissione, il principio del chi inquina paga e altri metodi che funzionano realmente.</p>
      <p sl="sv">Sono sorpreso che più persone non abbiano protestato contro questa proposta e sembra sia passata inosservata. Sarei davvero spiacente se questo discorso avesse avuto conseguenze sulle mie troppe emissioni di carbonio rispetto a quante io non ne abbia diritto. Mi dispiace per questo.</p>
    </intervention>
    <intervention id="4-122" speaker_id="34720" name="Bernard WOJCIECHOWSKI" is_mep="True" mode="spoken" nationality="Poland" birth_date="18-08-1958" birth_place="Łowicz" p_group="Independence/Democracy Group" m_state="PL">
      <p sl="pl">Ho votato a favore della risoluzione sui principi internazionali di informativa finanziaria. Gli IFRS rendono più semplice il confronto tra le relazioni finanziarie delle imprese che operano negli stessi o in diversi settori. Ritegno che l’Unione europea debba valutare se verrà tratto qualche vantaggio e, se così fosse, di quale tipo, dall’introduzione dei principi internazionali di informativa finanziaria nelle piccole e medie imprese.</p>
    </intervention>
    <intervention id="4-999" speaker_id="2097" name="Giles CHICHESTER" is_mep="True" mode="written" nationality="United Kingdom" birth_date="29-07-1946" birth_place="London" p_group="European Conservatives and Reformists Group" m_state="GB">
      <p sl="en">I Conservatori britannici appoggiano l’enfasi data alla presente relazione in merito a una migliore regolamentazione, alla riduzione degli oneri amministrativi, a una rinnovata enfasi sulla realizzazione della Strategia di Lisbona, in quanto a crescita e occupazione, e ai progressi futuri verso il rafforzamento del mercato unico. Abbiamo altresì appoggiato i riferimenti alle valutazioni d’impatto indipendenti in merito alla normativa, una politica a lungo tenuta dei membri conservatori del Parlamento europeo.</p>
      <p sl="en">Non possiamo tuttavia appoggiare, inter alia , i riferimenti a una politica d’immigrazione comune o a una politica comune in materia di asilo, e qualsiasi mossa volta a ridurre la libertà d’azione degli Stati membri nel settore della giustizia e degli affari interni, la creazione di un “servizio europeo per l’azione esterna” o qualsiasi mossa verso una capacità di difesa dell’UE.</p>
      <p sl="en">Per tali ragioni, ci siamo astenuti dalla votazione finale.</p>
    </intervention>
    <intervention id="4-125" speaker_id="photo_generic" name="Hélène Goudin e Nils Lundgren" is_mep="True" mode="written">
      <p sl="sv">La proposta di risoluzione contiene un certo numero di punti vaghi. Siamo favorevoli allo sviluppo di un mercato interno, ma dichiarare che il Parlamento europeo deplora la mancanza di una concreta armonizzazione in quest’ambito può essere interpretato in diversi modi. Uno di questi è che dovrebbero essere introdotti regolamenti armonizzati in modo più completo e dettagliato, cosa che non appoggiamo.</p>
      <p sl="sv">Poiché la proposta respinge altresì ogni tentativo di rinazionalizzazione della politica di coesione e sostiene la politica comune d’immigrazione e lo sviluppo di una politica comune sulla NATO, abbiamo deciso di non votare a favore della presente proposta di risoluzione comune.</p>
    </intervention>
    <intervention id="4-126" speaker_id="31123" name="Pedro GUERREIRO" is_mep="True" mode="written" nationality="Portugal" birth_date="25-02-1966" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="pt">In un’Unione europea caratterizzata dal deterioramento delle condizioni economiche e sociali dei lavoratori e dell’intera popolazione, e in cui la concentrazione della ricchezza, le disuguaglianze e la povertà continuano ad aumentare, è significativo che né la Commissione né la maggioranza in quest’Aula ritengono che la lotta contro questa situazione inaccettabile sia un’importante priorità. Inoltre, non potrebbe esserci altro modo, considerato che questo è esattamente l’obiettivo delle politiche comunitarie intese a promuovere questa situazione.</p>
      <p sl="pt">Le priorità in questione tentano di ampliare le politiche neoliberali e concentrarsi su ulteriori misure al fine di promuovere la totale attuazione del mercato unico (vale a dire, la liberalizzazione dei mercati dei servizi, dei beni e del lavoro, assieme all’attuazione della flessicurezza) e del commercio internazionale, in linea con l’accelerazione dell’agenda federalista e militarista (che comprende la revisione della sua strategia sulla NATO), e sulle basi di un Trattato di Lisbona non ratificato!</p>
      <p sl="pt">Infine, in un anno in cui si svolgeranno le elezioni per il Parlamento europeo, siamo invitati e ci viene richiesto di rafforzare la propaganda dell’Unione europea e la mistificazione delle sue politiche. Coloro che sono a favore dell’adozione di una simile posizione hanno respinto l’emendamento proposto dal nostro gruppo, che denunciava le sentenze della Corte di giustizia europea che legittimano il dumping salariale e limitano i diritti sindacali.</p>
    </intervention>
    <intervention id="4-127" speaker_id="28275" name="Małgorzata HANDZLIK" is_mep="True" mode="written" nationality="Poland" birth_date="01-01-1965" birth_place="Bielsko-Biała" p_group="Group of the European People's Party (Christian Democrats)" m_state="PL">
      <p sl="pl">La risoluzione del Parlamento europeo sulla strategia politica annuale per il 2009 ha fatto riferimento positivamente a molti punti contenuti nel documento della Commissione europea. E’ di particolare importanza porre l’accento sull’interdipendenza tra progresso economico e sociale e protezione ambientale, tutti fondamentali ai fini della creazione di un’economia sostenibile. In qualità di membro della commissione per il mercato interno e la protezione dei consumatori, accolgo con particolare favore il sostegno alle iniziative che mirano a stimolare il potenziale delle piccole e medie imprese.</p>
      <p sl="pl">Non dovremmo ignorare la questione dell’adeguata attuazione delle direttive che sono di importanza strategica per il mercato interno, nello specifico la direttiva sui servizi e la direttiva sul credito ai consumatori. I regolamenti devono essere adeguatamente recepiti negli ordinamenti nazionali di tutti gli Stati membri se si desiderano vantaggi concreti dall’integrazione europea. Tuttavia, non dovremmo dimenticare che la Commissione europea svolge un ruolo centrale attraverso il controllo, l’informazione e il sostegno agli Stati membri nei loro sforzi per il raggiungimento di questo obiettivo.</p>
      <p sl="pl">Nella risoluzione, il Parlamento europeo ha constatato le conseguenze delle ultime decisioni della Corte di giustizia europea nelle cause Viking, Laval e Rüffert, nonché la necessità di un’ulteriore discussione all’interno dello stesso Parlamento europeo. Al riguardo, conto sul coinvolgimento della Commissione europea e sulle discussioni costruttive con i suoi rappresentanti.</p>
      <p sl="pl">Concordo che il 2009 sarà un anno di svolta per il funzionamento delle istituzioni europee. Sono ottimista, tuttavia, che questo non ostacolerà l’attuazione degli obiettivi principali dell’anno.</p>
    </intervention>
    <intervention id="4-128" speaker_id="photo_generic" name="Dan Jørgensen, Poul Nyrup Rasmussen, Christel Schaldemose e Britta Thomsen" is_mep="True" mode="written">
      <p sl="da">Il gruppo socialista al Parlamento europeo ha deciso di votare contro l’emendamento proposto dal gruppo dei Verdi/Alleanza libera europea relativo alla totale eliminazione dell’obiettivo del 10 per cento di biocarburante entro il 2020.</p>
      <p sl="da">Non scenderemo a compromessi per quanto riguarda la sostenibilità, sia in termini sociali che ambientali, e insisteremo pertanto affinché il conseguimento dell’obiettivo del 10 per cento resti un obbligo, e che possa essere realizzato in modo sostenibile.</p>
      <p sl="da">Siamo pronti a rivedere tale obiettivo se diventasse palese che non può essere raggiunto in modo sostenibile. Cionondimeno, riteniamo che la strategia politica annuale della Commissione sia il contesto adeguato per prendere questa decisione, attraverso negoziati sul pacchetto dell’Unione europea in materia di cambiamento climatico, compresa la direttiva sulle energie rinnovabili.</p>
    </intervention>
    <intervention id="4-129" speaker_id="36281" name="Silvia-Adriana ȚICĂU" is_mep="True" mode="written" nationality="Romania" birth_date="14-11-1970" birth_place="Galaţi" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Ho votato a favore degli emendamenti nn. 1, 2, 3 e 4 presentati dal gruppo socialista per la proposta di risoluzione comune sulla strategia politica annuale della Commissione per il 2009. In essi, si chiede alla Commissione di sbloccare l’impasse politica della direttiva sull’orario di lavoro, la direttiva sulle agenzie interinali nonché la direttiva sulla trasferibilità dei diritti pensionistici. Questi sono aspetti essenziali della politica sociale e occupazionale europea. Tali emendamenti chiedono alla Commissione di rispettare il suo impegno di presentare una proposta legislativa riguardante gli standard minimi per il riconoscimento transfrontaliero dei contratti collettivi che consentirebbe agli Stati membri di migliorare questi standard, in particolar modo attraverso i negoziati collettivi.</p>
      <p sl="ro">Sono spiacente che gli emendamenti in questione non abbiano ottenuto la maggioranza richiesta. Di conseguenza, ho votato contro il testo finale, poiché non tiene in considerazione le necessità dell’Europa sociale.</p>
    </intervention>
    <intervention id="4-131" speaker_id="28377" name="Lidia Joanna GERINGER de OEDENBERG" is_mep="True" mode="written" nationality="Poland" birth_date="12-09-1957" birth_place="Wrocław" p_group="Group of the Progressive Alliance of Socialists and Democrats in the European Parliament" m_state="PL">
      <p sl="pl">Il 2008 è l’anno della ratifica del Trattato di Lisbona, che deve entrare in vigore nel 2009. Esso conferirà nuove competenze all’Unione europea e avrà un impatto significativo sul bilancio comunitario.</p>
      <p sl="pl">Il Parlamento e la Commissione appena formati dovranno occuparsi di una procedura di bilancio completamente nuova, alla quale sarà soggetto il bilancio del 2010. Per questo motivo è straordinariamente importante disporre di un accordo chiaro sulle modifiche dei pertinenti strumenti legislativi e di bilancio entro la fine di quest’anno, al fine di garantire un quadro trasparente per il 2010. Inoltre, dobbiamo intensificare i preparativi per un riesame di ampia portata di tutti gli aspetti della spesa comunitaria affinché la Commissione possa presentare una relazione entro la fine del 2008.</p>
      <p sl="pl">Il principio di solidarietà deve essere una priorità per il prossimo anno, ma ai fini della sua attuazione devono essere garantite le risorse finanziarie. Ciò che mi preoccupa è che, considerato il margine di manovra disponibile con i limiti fissati dai quadri finanziari pluriennali, le priorità della Commissione già esistenti e quelle nuove che ha stabilito non possono essere realizzate di fatto contemporaneamente in mancanza della tolleranza di cui sopra.</p>
      <p sl="pl">Per questo motivo il bilancio iniziale proposto potrebbe fornire un quadro realistico di tutti i requisiti per il prossimo anno, tenendo conto della richiesta del Parlamento che vengano spese tutte le risorse stanziate per i progetti pilota a generale vantaggio dei cittadini europei.</p>
    </intervention>
    <intervention id="4-132" speaker_id="31123" name="Pedro GUERREIRO" is_mep="True" mode="written" nationality="Portugal" birth_date="25-02-1966" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="pt">Non dimentichiamo che, oltre alla discussione sul bilancio comunitario per il 2009, esiste un’altra discussione sul riesame dell’intero bilancio dell’Unione europea, come previsto dall’accordo interistituzionale. L’esatta portata di tale riesame deve ancora essere definita, ma siamo preoccupati di alcuni obiettivi già indicati a tale scopo.</p>
      <p sl="pt">Inoltre, il Consiglio ha già annunciato la sua intenzione di istituire un livello realistico e rigoroso di pagamenti e che il livello del suo impegno e gli stanziamenti di pagamento devono essere esaminati con attenzione in relazione alla capacità della Comunità di ammortizzarli, il che suggerisce che sono molto probabili ulteriori tagli nella politica strutturale e nei titoli di coesione, tagli ai quali ci opponiamo. Noi assumiamo una posizione diversa e riteniamo che dovrebbe essere svolta un’analisi dettagliata della mancata spesa del totale stanziato sotto queste voci di bilancio, e che dovrebbero essere adottate misure intese a garantire la loro severa applicazione.</p>
      <p sl="pt">Al contempo, la proposta insiste sui crescenti stanziamenti per l’azione esterna, al fine di fornire risorse compatibili con le ambizioni dell’Unione europea. La mancata approvazione dell’emendamento da noi proposto ha gettato luce sul reale significato di tutto questo. Ci siamo opposti con veemenza alla richiesta del Consiglio per stanziamenti di bilancio comunitari aggiuntivi per la spesa militare quale parte della politica europea in materia di sicurezza e di difesa.</p>
    </intervention>
    <intervention id="4-133" speaker_id="23781" name="Janusz LEWANDOWSKI" is_mep="True" mode="written" nationality="Poland" birth_date="13-06-1951" birth_place="Lublin" m_state="PL">
      <p sl="pl">Signora Presidente, il bilancio per il 2009 deve tener conto delle speciali circostanze in cui si troverà il prossimo anno.</p>
      <p sl="pl">Prima di tutto, le conseguenze sul bilancio della prevista entrata in vigore del Trattato di Lisbona nonché le elezioni europee e la formazione di nuovi Parlamento europeo e Commissione europea costituiranno una sfida per la continuità delle attività normative e di bilancio dell’Unione europea. Al contempo, questo è l’anno in cui la prospettiva di bilancio per il periodo 2007-2013 deve essere completamente attuata, a seguito dei due anni di fase preparatoria, contraddistinti da ritardi nella normativa e, di conseguenza, da un ritardo nell’avvio dei programmi a lungo termine.</p>
      <p sl="pl">L’accento posto sulle politiche finanziarie innovative nonché sulle ambizioni dell’Unione europea in politica estera è del tutto incomprensibile. Tuttavia, ciò non può accadere a spese della politica di coesione, che è enormemente importante al momento a causa delle differenze nello sviluppo dei diversi paesi e regioni. Il paragrafo 3 della relazione, che riguarda il principio di solidarietà, descrive il modo in cui i fondi strutturali possono essere impiegati in modo adeguato e trasparente. Ciò assume un significato particolare in vista della revisione del bilancio prevista per il 2008-2009, che ah conseguenze per le finanze comunitarie dopo il 2013. Questa è ancora una questione importante per la politica di bilancio nel 2009.</p>
    </intervention>
    <intervention id="4-134" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Accolgo positivamente il contenuto della relazione dell’onorevole Haug sul bilancio per il 2009, Sezione III – Commissione: quadro di bilancio e priorità per il 2009. La relazione fornisce linee guida che contribuiranno a semplificare la transizione dall’attuale alla nuova procedura derivante dal Trattato di Lisbona. Ho votato a favore della presente relazione.</p>
    </intervention>
    <intervention id="4-136" speaker_id="1309" name="Brian SIMPSON" is_mep="True" mode="written" nationality="United Kingdom" birth_date="06-02-1953" birth_place="Leigh " p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Anche se voterò a favore della presente proposta di risoluzione comune, devo dire che si tratta di una tipica risoluzione del Parlamento europeo presentata non a causa della preoccupazione per la sicurezza ambientale o marittima, ma poiché i politici conservatori spagnoli stanno ancora tentando disperatamente di rivendicare Gibilterra e ostacolare il loro governo.</p>
      <p sl="en">E’ un testo che cerca di essere di tutto per chiunque e divaga lungamente sulle sciocchezze, riservando solo poche frasi all’importante questione della sicurezza marittima.</p>
      <p sl="en">In inglese sembra non essere ben scritto e il paragrafo 12 non ha senso e costituisce un’impossibilità pratica, motivo per cui non può essere preso sul serio anche nel caso in cui lo comprendiate.</p>
      <p sl="en">Ciò che è importante è che il petrolio sia stato rimosso dall’imbarcazione, che l’EMSA, le autorità di Gibilterra e spagnole abbiano agito in modo rapido e corretto quando è scoppiato il disastro e che occorre garantire che l’intera questione della sicurezza marittima venga affrontata. Tutto questo avrebbe potuto essere dichiarato in due pagine in modo di gran lunga più efficace delle quattro pagine incoerenti dinanzi alle quali ci troviamo.</p>
      <a text="(Testo abbreviato conformemente all’articolo 163, paragrafo 1, del Regolamento)"/>
    </intervention>
    <intervention id="4-138" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ho votato a favore della proposta di risoluzione comune sul Vertice UE-America latina e Caraibi poiché ritengo che la riunione del Vertice di Lima offrirà una straordinaria opportunità per consolidare il partenariato strategico tra le due regioni e intensificherà gli sforzi intesi al raggiungimento degli Obiettivi di sviluppo del Millennio entro il 2015, tra cui la promozione della democrazia e dello Stato di diritto, la tutela e la garanzia dei diritti umani, con particolare attenzione alla situazione delle donne, il rafforzamento della coesione sociale e la riduzione della povertà.</p>
      <p sl="pt">Condivido la crescente convinzione dell’importanza di creare un Osservatorio delle migrazioni che ci consentirebbe di migliorare la nostra comprensione delle migrazioni tra America latina e Caraibi e Unione europea.</p>
      <p sl="pt">E’ necessaria un’azione congiunta al fine di proteggere l’ambiente, la biodiversità e le foreste, nonché di combattere il cambiamento climatico, la desertificazione e la scarsità di risorse idriche.</p>
    </intervention>
    <intervention id="4-139" speaker_id="photo_generic" name="Hélène Goudin e Nils Lundgren" is_mep="True" mode="written">
      <p sl="sv">Siamo enormemente favorevoli alla presente proposta di risoluzione, ma una parte del contenuto implica questioni che non riguardano questo Parlamento, e che dovrebbero invece essere di competenza degli Stati membri ed eventualmente del Consiglio dei ministri degli Esteri.</p>
      <p sl="sv">Come sempre, i diversi gruppi hanno presentato emendamenti non pertinenti su varie questioni di principio, per esempio il problema se l’MRTA debba essere inclusa nell’elenco delle organizzazioni terroristiche dell’Unione europea, e sui tentativi di realizzare un processo di pace in Colombia.</p>
      <p sl="sv">Sono questioni fondamentali, ma di un’importanza tale da non dover essere decise dal Parlamento europeo, ma dai responsabili politici competenti negli Stati membri.</p>
      <p sl="sv">Questo è il motivo per cui abbiamo votato contro la relazione.</p>
    </intervention>
    <intervention id="4-140" speaker_id="31123" name="Pedro GUERREIRO" is_mep="True" mode="written" nationality="Portugal" birth_date="25-02-1966" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="pt">Nonostante l’attenta stesura della presente risoluzione, non è facile mascherare il desiderio sottostante di un partenariato globale biregionale e di un partenariato interregionale globale tra l’Europa e l’area dell’America latina, che sia lo stadio iniziale di un futuro spazio di libero scambio (con la libera circolazione di beni, servizi e capitale), che consenta all’Unione europea di promuovere l’integrazione dell’America latina nella sua immagine e rispondere alle ambizioni dei suoi gruppi economici e finanziari importanti (vedi gli obiettivi degli accordi di associazione tra l’Unione europea e i paesi e le regioni dell’America latina, come il Messico e il Cile).</p>
      <p sl="pt">Alcuni di noi ritengono che la ripetizione dettagliata della risoluzione di ciò che auspica diventeranno i principi, i valori e gli interessi condivisi, sia semplicemente un tentativo di promuovere le pretese e le interferenze neocoloniali delle potenze comunitarie in America latina.</p>
      <p sl="pt">Siamo completamente contrari all’intenzione dell’Unione europea di agevolare l’appropriazione da parte di aziende transnazionali della ricchezza accumulata, delle risorse naturali e della biodiversità della regione, che sfrutteranno i lavoratori, favoriranno la disoccupazione, condurranno al fallimento milioni di piccoli agricoltori, distruggeranno l’ambiente, arresteranno il progresso e negheranno i diritti e la sovranità dei popoli.</p>
    </intervention>
    <intervention id="4-141" speaker_id="photo_generic" name="Jens Holm, Kartika Tamara Liotard e Eva-Britt Svensson" is_mep="True" mode="written">
      <p sl="en">Ci dispiace che il testo sulla salute riproduttiva, che faceva parte della risoluzione del gruppo GUE, sia stato cancellato nella proposta di compromesso tra tutti i gruppi politici. Il testo eliminato recitava come segue:</p>
      <p sl="en">“chiede politiche pubbliche intese a facilitare infrastrutture, attrezzature e servizi pubblici che garantiscano l’accesso generalizzato all’educazione sessuale e riproduttiva delle donne, compreso il controllo della fertilità e che sostengano la maternità e la paternità, affinché le donne possano pianificare la propria vita di famiglia e in altri ambiti, favorendo tutte le condizioni per una partecipazione maggiore e ugualitaria”.</p>
    </intervention>
    <intervention id="4-142" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">La cooperazione in quest’ambito necessita di un dialogo che promuova, tra le altre cose, la coesione sociale e la cooperazione nella lotta al riscaldamento globale. La necessità per un dialogo maggiormente approfondito in tali settori è espressa dal mio voto.</p>
    </intervention>
    <intervention id="4-143" speaker_id="1309" name="Brian SIMPSON" is_mep="True" mode="written" nationality="United Kingdom" birth_date="06-02-1953" birth_place="Leigh " p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Accolgo con favore l’opportunità offertaci dal Vertice UE-ALC di discutere sulla situazione in America latina e, quindi, sul rapporto che l’Unione europea ha con questa parte del mondo.</p>
      <p sl="en">Appoggerò la proposta di risoluzione comune, ma vorrei sottolineare che abbiamo bisogno di garantire che venga trovata una soluzione politica ai problemi interni ed esterni alla Colombia, in linea con la posizione delle Nazioni Unite.</p>
      <p sl="en">Conosciamo le difficoltà esistenti per i paesi di questa regione, e noi dell’Unione europea dobbiamo essere attivi nell’aiutarli a superare i loro problemi, in particolare per quanto riguarda gli stupefacenti e la criminalità, nonché nel consolidamento dei principi democratici nei loro governi e istituzioni.</p>
    </intervention>
    <intervention id="4-144" speaker_id="4521" name="Charles TANNOCK" is_mep="True" mode="written" nationality="United Kingdom" birth_date="25-09-1957" birth_place="Aldershot" p_group="European Conservatives and Reformists Group" m_state="GB">
      <p sl="en">I conservatori britannici hanno votato a favore della presente risoluzione di oggi ma desiderano chiarire che il riferimento riguardo cui hanno alcune riserve sul sostegno universale allo Statuto di Roma e il TPI, nonché il riferimento alla “lotta contro la pena di morte e il terrorismo” nel paragrafo 11 della risoluzione, riguarda una questione di coscienza di ogni singolo eurodeputato conservatore.</p>
    </intervention>
    <intervention id="4-146" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">La situazione in Birmania richiede una posizione chiara e unita da parte dell’Unione europea. Sanzioni più ampie e mirate sono un elemento importante di tale posizione e sono da accogliersi positivamente un embargo mondiale delle armi e il rilascio dei prigionieri politici, tra cui Aung San Suu Kyi. Tuttavia, l’Unione europea non dovrebbe fare pressione solo sulla Birmania, ma anche sui paesi ASEAN affinché intraprendano iniziative al fine di escludere la Birmania dalle favorevoli norme commerciali che l’ASEAN offre.</p>
    </intervention>
    <intervention id="4-148" speaker_id="28403" name="Duarte FREITAS" is_mep="True" mode="written" nationality="Portugal" birth_date="10-08-1966" birth_place="S. Roque do Pico" p_group="Group of the European People's Party (Christian Democrats) and European Democrats" m_state="PT">
      <p sl="pt">La riduzione della biodiversità è una delle sfide più grandi che la società deve affrontare oggi e sta diventando sempre più preoccupante nel contesto del cambiamento climatico.</p>
      <p sl="pt">La preoccupazione circa l’effetto del cambiamento climatico sulla riduzione della biodiversità va oltre la semplice protezione delle specie minacciate di estinzione. La riduzione della biodiversità rende gli ecosistemi meno produttivi ed efficaci nei servizi che offrono ai popoli dell’umanità.</p>
      <p sl="pt">Per esempio, i terreni con una ridotta diversità biologica sono meno abili a fissare l’anidride carbonica, e accentuano quindi ancora di più le conseguenze del cambiamento climatico.</p>
      <p sl="pt">Pertanto, sostengo la presente risoluzione, nell’auspicio che l’Unione europea continuerà ad assumere una posizione ambiziosa nell’ambito della Convenzione delle Nazioni Unite sulla diversità biologica.</p>
    </intervention>
    <intervention id="4-149" speaker_id="photo_generic" name="Hélène Goudin e Nils Lundgren" is_mep="True" mode="written">
      <p sl="sv">Il partito Junilistan sostiene il lavoro internazionale inteso a preservare la diversità biologica e la biosicurezza. Il mondo naturale offre ricchezze che gli esseri umani devono ancora iniziare a scoprire ed è necessario che questo tesoro di opportunità future resti per le generazioni a venire. Pertanto, appoggiamo la risoluzione odierna.</p>
      <p sl="sv">Tuttavia, è importante che l’impegno dell’Unione europea di tutelare la diversità biologica consenta che la flessibilità nonché le direttive e la normativa dell’Unione europea si adattino alle differenze nazionali. I nostri Stati membri hanno ambienti diversi e richiedono pertanto diversi tipi di protezione.</p>
    </intervention>
    <intervention id="4-150" speaker_id="28457" name="Luca ROMAGNOLI" is_mep="True" mode="written" nationality="Italy" birth_date="12-09-1961" birth_place="Roma" p_group="Non" m_state="IT">
      <p sl="it">La relazione presentata dal collega Miroslav Ouzky sulla “Strategia europea in materia di diversità biologica (COP 9) e di prevenzione dei rischi biotecnologici (COP-MOP 4)” chiama in causa la tutela della diversità biologica e la giusta ripartizione dei vantaggi derivanti dallo sfruttamento di tali risorse.</p>
      <p sl="it">Vorrei porre l’accento principalmente sul tema della diversità biologica, insistendo sul fatto che le varie e moderne tecniche di ingegneria genetica debbano essere sviluppate e utilizzati per scopi cisgenici e non transgenici al fine di simulare processi il più possibile naturali.</p>
      <p sl="it">Concordo sull’importanza di adottare misure efficaci contro la biopirateria, magari apponendo la marcatura CE a taluni prodotti e comunque garantire che questi rispettino le direttive comunitarie a essi applicabili.</p>
    </intervention>
    <intervention id="4-152" speaker_id="1164" name="Bruno GOLLNISCH" is_mep="True" mode="written" nationality="France" birth_date="28-01-1950" birth_place="Neuilly-sur-Seine" p_group="Non" m_state="FR">
      <p sl="fr">La presente relazione non propone nient’altro che la trasformazione dell’OMC in un nuovo centro di governance mondiale, con una segreteria con un ruolo più forte e prerogative modellate sulla Commissione europea (personale, diritto di iniziativa, e così via), un’assemblea parlamentare, eccetera, tutto coordinato con altri organi che desiderano controllare il mondo.</p>
      <p sl="fr">Paradossalmente, cerca di giustificare il consenso, ossia l’unanimità che, cito, “che garantisce, contrariamente alla votazione a maggioranza (o ponderata) la parità di tutti i membri”. Infatti, tale parità viene calpestata nell’Unione europea.</p>
      <p sl="fr">Ugualmente paradossale è il fatto che chieda che i negoziati commerciali e la composizione delle controversie comprendano esplicitamente le considerazioni sociali, ambientali e “umaniste”, secondo cui le richieste di adesione verrebbero tenute in considerazione unicamente da un punto di vista commerciale! Una specie di motivazione ex post dell’approvazione massiccia da parte di quest’Assemblea dell’adesione della Cina all’OMC, mentre adesso denuncia il dumping sociale praticato da questo paese, per non parlare delle continue violazioni dei diritti umani.</p>
    </intervention>
    <intervention id="4-153" speaker_id="31123" name="Pedro GUERREIRO" is_mep="True" mode="written" nationality="Portugal" birth_date="25-02-1966" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="pt">Nonostante contenga diversi punti positivi, per esempio la necessità di un maggior coordinamento delle attività tra OMC, OIL, UNEP, PNUD, OMS e UNCTAD, la presente relazione cerca di minimizzare la liberalizzazione del commercio internazionale, che non critica minimamente.</p>
      <p sl="pt">L’approccio morbido e prudente della relazione ha il solo obiettivo di neutralizzare le critiche e celare il ruolo di coloro, come i socialdemocratici, che tentano di trovare una soluzione alle crisi che il sistema capitalista si trova ad affrontare.</p>
      <p sl="pt">Essa ribadisce il suo sostegno, anche se in termini moderati, alla liberalizzazione del commercio mondiale, nascondendone le conseguenze. La liberalizzazione del commercio internazionale ha promosso l’apertura dei mercati tra i paesi con enormi disparità nei loro livelli di sviluppo economico, a vantaggio e profitto dei grandi gruppi economici e finanziari, in particolare dell’Unione europea.</p>
      <p sl="pt">La relazione tenta con difficoltà di nascondere la sua approvazione per la liberalizzazione del commercio, e il suo ruolo nell’offensiva guidata dalla globalizzazione capitalista neoliberale, che, afferma la relazione, garantirà lo sviluppo economico e il progresso dei popoli.</p>
      <p sl="pt">Nulla potrebbe essere più distante dalla verità. Ciò a cui abbiamo assistito e a cui continuiamo ad assistere è un aumento delle disuguaglianze nel mondo, una tendenza che diventerà maggiore se le attuali politiche neoliberali proseguiranno. Ne è una prova l’aumento del prezzo dei generi alimentari.</p>
      <p sl="pt">Pertanto, ho votato contro la presente relazione.</p>
    </intervention>
    <intervention id="4-154" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Accolgo con favore la relazione dell’onorevole Moscardini “Verso una riforma dell’Organizzazione mondiale del commercio”. Ambiti quali il sistema di rappresentanza, il meccanismo di composizione delle controversie dell’organizzazione e la sua generale legittimità e trasparenza richiedono tutti attenzione. Infatti, la valutazione fornita nella relazione contribuisce in larga misura alla discussione su tali questioni. Inoltre, occorre una maggiore partecipazione e consultazione con la società civile, i paesi in via di sviluppo e le organizzazioni dell’ONU in questo dibattito. Il mio voto ha rispecchiato tali opinioni.</p>
    </intervention>
    <intervention id="4-155" speaker_id="28391" name="Zdzisław Zbigniew PODKAŃSKI" is_mep="True" mode="written" nationality="Poland" birth_date="18-10-1949" birth_place="Guzówka" p_group="Group of the European People's Party (Christian Democrats) and European Democrats" m_state="PL">
      <p sl="pl">Il fine per cui è stata creata l’Organizzazione mondiale del commercio era la realizzazione del commercio libero e multilaterale. E’ stato riconosciuto che un mercato aperto basato sui principi di amicizia e onestà è la chiave per una crescita economica stabile e per la riduzione della povertà mondiale.</p>
      <p sl="pl">Tuttavia, per molte persone, l’OMC costituisce ancora un problema. Ciò è dovuto alla mancanza di trasparenza nelle sue attività e alle informazioni inadeguate che vengono rese pubbliche. Gli attuali gruppi di lavoro G4 e G6 ridotti vengono spesso considerati come incontri dei rappresentanti dei grandi paesi che impongono, o vogliono imporre, la loro volontà sugli altri membri.</p>
      <p sl="pl">Un altro problema è la mancanza di assistenza tecnica e legale da parte dell’OMC per i paesi meno sviluppati che non traggono alcun vantaggio economico da una maggiore liberalizzazione del mercato.</p>
      <p sl="pl">Paesi come India, Cina o Brasile vengono trattati come paesi in via di sviluppo, ragion per cui possono beneficiare delle condizioni più vantaggiose e di diverse obbligazioni. Ritengo questo sia un errore nella politica dell’OMC. L’OMC non tiene conto dell’enorme potenziale di tali paesi e delle loro risorse. Essi approfittano di questo e spesso praticano il dumping dei prezzi nelle relazioni commerciali, il che danneggia gli altri paesi. Dovrebbe esserci una netta divisione tra i paesi in via di sviluppo che tenga conto di fattori quali la forza e lo sviluppo economici, la crescita del PIL e nelle esportazioni.</p>
    </intervention>
    <intervention id="4-156" speaker_id="28457" name="Luca ROMAGNOLI" is_mep="True" mode="written" nationality="Italy" birth_date="12-09-1961" birth_place="Roma" p_group="Non" m_state="IT">
      <p sl="it">Signor Presidente, onorevoli colleghi, esprimo il mio voto favorevole alla relazione della collega Muscardini su una riforma dell’Organizzazione mondiale del commercio. Una riforma del sistema del commercio multilaterale e, in particolare, dell’azione dell’Organizzazione mondiale del commercio, é un’esigenza da tempo avvertita, specialmente viste le dimensioni ora raggiunte dall’Organizzazione, la quale ad oggi conta 151 membri.</p>
      <p sl="it">Ritengo opportuno sottolineare l’urgenza di una riforma riguardante la questione dei paesi in via di sviluppo. Attualmente paesi che hanno ormai sviluppato un commercio fiorente, tra i tanti come non citare Cina e India, godono di trattamenti privilegiati e vantaggiosi in quanto ancora considerati “in via di sviluppo” al pari di paesi meno avanzati. Condivido il suggerimento di creare raggruppamenti dei PVS più chiari, omogenei e coerenti con le reali condizioni economiche del paese interessato.</p>
    </intervention>
    <intervention id="4-158" speaker_id="31123" name="Pedro GUERREIRO" is_mep="True" mode="written" nationality="Portugal" birth_date="25-02-1966" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="pt">Un vero “libretto di istruzioni” per gli accordi di libero scambio …</p>
      <p sl="pt">Il testo è pieno di riferimenti non critici alla riduzione, eliminazione e liberalizzazione delle barriere non tariffarie, alle preoccupazioni circa la possibile distorsione della concorrenza causata dalle sovvenzioni pubbliche, all’importanza di aumentare la liberalizzazione di servizi e investimenti e bandi di gara competitivi, esprimendo inoltre sostegno più o meno esplicito al Trattato di Lisbona.</p>
      <p sl="pt">La risoluzione è talmente neoliberale che sollecita i socialdemocratici a tentare di nascondere la loro connivenza con il suo contenuto, attraverso la presentazione di una serie di emendamenti intesi a smorzarlo – il cosiddetto capitalismo dal volto umano.</p>
      <p sl="pt">Ancora una volta, possiamo vedere questi trattati di libero scambio che tentano di far entrare dalla finestra ciò che non sono riusciti a far entrare dalla porta. Attraverso l’istituzione di questo tipo di accordi con le regioni e i paesi del mondo, l’Unione europea sta cercando di promuovere in modo graduale la liberalizzazione del commercio internazionale proseguendo al contempo i negoziati nel quadro dell’OMC.</p>
      <p sl="pt">Ci opponiamo fermamente agli accordi di libero scambio (non importa quanto ingannevoli sembrino essere). Riteniamo che la gente abbia bisogno di organizzarsi, unirsi e lottare per porre fine alle politiche neoliberali, arrecato foriere di conseguenze molto negative per i lavoratori e la popolazione.</p>
    </intervention>
    <intervention id="4-159" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">L’interrogazione orale alla Commissione dell’onorevole Markov sull’accordo di libero scambio fra l’Unione europea e il Consiglio di cooperazione del Golfo deve essere sostenuta. Un accordo di libero scambio fra l’Unione europea e il Consiglio di cooperazione del Golfo dovrebbe contenere disposizioni sulle norme in materia di lavoro e di ambiente nonché di diritti umani. In assenza di simili disposizioni, il tessuto sociale degli accordi di libero scambio viene compromesso. Se l’Unione europea vuole rimanere credibile nella difesa di una politica economica socialmente responsabile in tutto il mondo, devono essere ammesse le richieste per un rinnovamento del mandato. Ho votato in linea con le mie opinioni espresse in merito alla questa questione.</p>
    </intervention>
    <intervention id="4-161" speaker_id="photo_generic" name="Jan Andersson, Göran Färm, Inger Segelström e Åsa Westlund" is_mep="True" mode="written">
      <p sl="sv">Noi socialdemocratici svedesi abbiamo deciso di votare a favore della presente relazione.</p>
      <p sl="sv">Riteniamo che gli strumenti economici debbano essere stabiliti a livello comunitario al fine di affrontare le numerose sfide esistenti nei settori dell’ambiente e del clima. La relazione pone inoltre in rilievo il principio di sussidiarietà.</p>
      <p sl="sv">Tuttavia, abbiamo deciso di non appoggiare il testo sulle misure specifiche per le famiglie a basso reddito.</p>
      <p sl="sv">Esistono disposizioni generali più semplici e migliori intese a compensare le conseguenze sociali degli strumenti di politica ambientale.</p>
      <p sl="sv">Abbiamo inoltre scelto di votare contro gli emendamenti nn. 2 e 3, che riguardano argomenti importanti quali i motori a combustione e l’impiego di pesticidi.</p>
      <p sl="sv">Riteniamo, tuttavia, che questo si realizzi al meglio attraverso il lavoro del Parlamento attualmente in corso inteso a ridurre l’impatto climatico delle automobili e regolamentare l’impiego di pesticidi.</p>
    </intervention>
    <intervention id="4-162" speaker_id="4527" name="John BOWIS" is_mep="True" mode="written" nationality="United Kingdom" birth_date="02-08-1945" birth_place="Brighton" p_group="Group of the European People's Party (Christian Democrats) and European Democrats" m_state="GB">
      <p sl="en">Il PPE-DE accoglie con favore la relazione sul Libro verde sugli strumenti di mercato utilizzati a fini di politica ambientale e ad altri fini connessi. Riteniamo contenga molti elementi positivi e costruttivi che servono a sottolineare l’importanza degli MBI nello sviluppo e nell’attuazione della politica ambientale. Per questo motivo abbiamo votato a favore della relazione.</p>
      <p sl="en">Tuttavia, il PPE-DE desidera richiamare l’attenzione sul fatto che ha votato contro la seconda parte del paragrafo 26, che invita la Commissione a presentare entro la fine del 2008 una proposta legislativa relativa a una tassa comunitaria minima in materia di CO2 . Crediamo fermamente che questo sia contrario al principio di sussidiarietà; spetta agli Stati membri determinare la politica fiscale. Il PPE-DE desidera inoltre porre in rilievo che il concetto è incompatibile con lo sviluppo permanente di un sistema comunitario di scambio di emissioni.</p>
      <p sl="en">Il PPE-DE vorrebbe ulteriormente sottolineare che mentre, non è stata richiesta una votazione separata sul paragrafo 42 della relazione, la nostra opposizione, basata sugli stessi principi, si estende alla nozione di una tassa paneuropea sul cherosene e le imposte sulle emissioni di NOx.</p>
    </intervention>
    <intervention id="4-163" speaker_id="photo_generic" name="Charlotte Cederschiöld, Christofer Fjellner, Gunnar Hökmark e Anna Ibrisagic" is_mep="True" mode="written">
      <p sl="sv">Sosteniamo la relazione sul Libro verde sugli strumenti di mercato utilizzati a fini di politica ambientale e ad altri fini connessi, A6-0040/2008 , in quanto si occupa di molti dei meccanismi che possono essere utilizzati al fine di proteggere o migliorare l’ambiente, tra cui lo scambio dei diritti di emissione, il principio “chi inquina paga” e una riforma delle sovvenzioni che danneggiano l’ambiente.</p>
      <p sl="sv">Tuttavia, respingiamo l’idea di introdurre una “carta della CO2 ” per le persone e le PMI, sulla quale registrare il loro consumo energetico e livello di emissioni di gas serra. Innanzi tutto, riteniamo che le difficoltà pratiche costituiscano un ostacolo in quanto tali. Crediamo inoltre che la proposta sia in conflitto con la libertà e la riservatezza personali, in particolar modo poiché non viene fornita alcuna motivazione sul motivo per cui raccogliere tali dati e a quale scopo verranno impiegati.</p>
      <p sl="sv">Rigettiamo anche la proposta sulle imposte sulla CO2 . Libero scambio vuol dire che le risorse della terra vengono utilizzate nel modo più efficiente possibile. Ci si dovrebbe concentrare sui Trattati internazionali in materia di ambiente.</p>
    </intervention>
    <intervention id="4-164" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ho votato a favore della relazione di Anne Ferreira sul Libro verde sugli strumenti di mercato utilizzati a fini di politica ambientale e ad altri fini connessi, in quanto sono d’accordo che l’impiego di tali strumenti sia essenziale al perseguimento di politiche ambientali efficaci e attuabili. Le misure che migliorano l’attività dei mercati, come l’impiego del principio chi inquina paga, che consente la valutazione dei costi delle attività economiche che danneggiano l’ambiente, sono una forma di intervento dello Stato che dovrebbe essere incoraggiata, come ha dimostrato l’esperienza nel campo della tutela ambientale.</p>
    </intervention>
    <intervention id="4-165" speaker_id="28403" name="Duarte FREITAS" is_mep="True" mode="written" nationality="Portugal" birth_date="10-08-1966" birth_place="S. Roque do Pico" p_group="Group of the European People's Party (Christian Democrats) and European Democrats" m_state="PT">
      <p sl="pt">Sostengo la relazione di Anne Ferreira poiché ritengo che l’impiego di strumenti di mercato a fini ambientali, quali la tassazione, i sussidi e lo scambio di emissioni, siano strumenti importanti, anche se non gli unici, per la promozione dello sviluppo sostenibile.</p>
      <p sl="pt">Nonostante concordi con la presente relazione in termini generali, ritengo sarebbe prematuro introdurre un’unica tassa europea sulla CO2 , in quanto sarebbe difficile da attuare assieme al sistema di scambio di emissioni dell’Unione europea.</p>
      <p sl="pt">Inoltre, non sono d’accordo sul fatto che le norme comunitarie esistenti in materia di protezione dell’ambiente dovrebbero essere sostituite dagli strumenti di mercato che, per loro stessa natura, non offrono un’alternativa alla regolamentazione.</p>
    </intervention>
    <intervention id="4-166" speaker_id="photo_generic" name="Hélène Goudin e Nils Lundgren" is_mep="True" mode="written">
      <p sl="sv">Le questioni ambientali sono uno dei settori più importanti per la cooperazione dell’Unione europea. L’inquinamento dell’ambiente transfrontaliero in Europa non può essere affrontato a livello degli Stati nazionali e ciò conferisce all’Unione europea un evidente ruolo in materia.</p>
      <p sl="sv">Tuttavia, è molto preoccupante che la relazione usi spudoratamente le questioni climatiche al fine di accrescere il potere politico dell’Unione europea e di aprire la porta alla burocrazia e al protezionismo. Ci sono molti esempi, tutti sbagliati. La relazione chiede una tassazione comune, di riconsiderare la propria concezione di libera concorrenza e l’introduzione dei cosiddetti strumenti di aggiustamento alle frontiere, in altre parole tasse.</p>
      <p sl="sv">Deve essere consentito agli Stati membri stessi di determinare il modo in cui occuparsi della politica ambientale. E’ una responsabilità condivisa tra paesi e imprese trovare soluzioni efficaci ai problemi ambientali affinché possa prosperare la creatività, e non attraverso la burocratizzazione delle nostre vite.</p>
      <p sl="sv">Abbiamo pertanto votato contro la relazione.</p>
    </intervention>
    <intervention id="4-167" speaker_id="31123" name="Pedro GUERREIRO" is_mep="True" mode="written" nationality="Portugal" birth_date="25-02-1966" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="pt">La presente relazione segue un’iniziativa della Commissione europea e fissa una serie di linee guida del Parlamento europeo per la creazione di strumenti di mercato utilizzati a fini di politica ambientale e ad altri fini connessi, una prospettiva che consideriamo con le nostre più serie riserve e preoccupazioni.</p>
      <p sl="pt">Il documento mira a ridurre l’inquinamento e proteggere l’ambiente attraverso misure di mercato e l’attuazione del principio chi inquina paga, i cui costi, alla fine, saranno a carico dei consumatori, delle famiglie in generale che già pagano la maggior parte delle tasse ambientali.</p>
      <p sl="pt">La relazione si riferisce al pagamento di tasse per il consumo idrico che comprendono “i costi di utilizzazione della risorsa e i costi ambientali”. Sappiamo che vi è già consenso per la sostituzione della tassa sul reddito con tasse basate sul principio chi inquina paga nei singoli paesi e che qualcuno la ritiene anche una futura tassa comunitaria.</p>
      <p sl="pt">Oltre alle misure in materia fiscale, la relazione introduce un sistema di scambio di emissioni di CO2 controllato da importanti interessi economici e che incoraggerà la speculazione finanziaria.</p>
      <p sl="pt">Ho pertanto votato contro.</p>
    </intervention>
    <intervention id="4-168" speaker_id="2327" name="Linda McAVAN" is_mep="True" mode="written" nationality="United Kingdom" birth_date="02-12-1962" birth_place="Bradford" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Gli eurodeputati laburisti sostengono gli strumenti di mercato intesi ad affrontare il cambiamento climatico come il sistema ETS della UE. Accogliamo con favore gran parte del Libro verde e della relazione. Tuttavia, vi sono alcuni settori in cui abbiamo delle riserve. Tra questi figurano:</p>
      <p sl="en">il paragrafo 47, l’Eurobollo: comprendiamo che la Commissione presenterà una proposta di legge sull’Eurobollo in futuro e ci riserviamo di assumere una posizione fino ad allora;</p>
      <p sl="en">il paragrafo 50, la direttiva sulla tassazione dell’energia: alcune deroghe sulle tasse per i combustibili fossili hanno obiettivi di politica sociale che devono essere rispettati.</p>
    </intervention>
    <intervention id="4-169" speaker_id="4274" name="Olle SCHMIDT" is_mep="True" mode="written" nationality="Sweden" birth_date="22-07-1949" birth_place="Skärv" p_group="Group of the Alliance of Liberals and Democrats for Europe" m_state="SE">
      <p sl="sv">In qualità di svedese liberale, ho un approccio fondamentalmente scettico rispetto alla tassazione comune dell’Unione europea. Tuttavia, questo non accade con le tasse ambientali. Cionondimeno, dobbiamo essere prudenti al fine di valutare quale combinazione di strumenti sarà particolarmente efficace. Sono un fermo sostenitore dello scambio dei diritti delle emissioni e non sono per principio contrario alla tassa sul biossido di carbonio. Tuttavia, bisognerebbe ponderarle bene entrambe e, poiché le proposte sono state poste l’una in alternativa dell’altra, ritengo giusto assumere una posizione.</p>
      <p sl="sv">La relazione dell’onorevole Ferreira è un insieme di elementi, la maggior parte dei quali è comunque positiva, e pertanto non ho avuto bisogno di pensarci molto per votare a favore, benché non tutto fosse positivo. Il paragrafo 66, che non è stato scelto per una votazione separata, per esempio, riguarda l’introduzione della “carta della CO2 ” per le persone e le PMI. E’ vero che la politica è fatta per ottenere qualcosa, ma in teoria dovrebbe anche essere attuabile.</p>
    </intervention>
    <intervention id="4-170" speaker_id="28221" name="Thomas ULMER" is_mep="True" mode="written" nationality="Germany" birth_date="25-07-1956" birth_place="Karlsruhe" p_group="Group of the European People's Party (Christian Democrats)" m_state="DE">
      <p sl="de">Voterò contro la presente relazione in quanto gli strumenti proposti riguardano più l’economia prevista che non l’economia di mercato. Non condivido l’opinione prevalente su che cosa costituisce un’economia di mercato.</p>
    </intervention>
    <intervention id="4-172" speaker_id="1164" name="Bruno GOLLNISCH" is_mep="True" mode="written" nationality="France" birth_date="28-01-1950" birth_place="Neuilly-sur-Seine" p_group="Non" m_state="FR">
      <p sl="fr">Le questioni sollevate nella relazione dell’onorevole Radwan sembrano altamente tecniche, ma sono molto importanti.</p>
      <p sl="fr">Le autorità pubbliche dovrebbero certamente avere voce in capitolo nella definizione dei principi contabili, poiché questi ultimi hanno un grande impatto su tutti gli attori nell’economia e persino sui proventi derivanti dalle imposte. Non è corretto che un organismo privato venga di fatto istituito per essere un vero legislatore, senza alcun controllo politico, in particolare dal momento che la legittimità tecnica dello IASB viene sempre più spesso chiamata in causa dal suo approccio alle questioni di competenza, che è più teorico che professionale. Oltre a ciò, la sua composizione geografica e professionale lascia alquanto a desiderare. Sì, i nuovi principi dovrebbero essere adottati solo se utili e necessari, dopo un’attenta valutazione dei costi e dei benefici. Sì, il ruolo dello IASB dovrebbe essere limitato alle società quotate in borsa e non dovrebbe comprendere le PMI.</p>
      <p sl="fr">Per quanto riguarda il principio del “valore equo”, esso favorisce un approccio nel breve termine e fa dei risultati finanziari il fattore dominante nella gestione di un’impresa. Aumenta la finanziarizzazione dell’economia e la volatilità dei mercati. L’Unione europea dovrebbe rifiutarsi di applicare un simile principio. Tuttavia, la posizione del relatore sull’argomento non è del tutto chiara. Ci asteniamo pertanto dal voto sulla presente relazione.</p>
    </intervention>
    <intervention id="4-173" speaker_id="31123" name="Pedro GUERREIRO" is_mep="True" mode="written" nationality="Portugal" birth_date="25-02-1966" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="pt">Da gennaio 2005, le società dell’Unione europea i cui titoli sono negoziati in mercati pubblici sono obbligate a utilizzare i principi contabili internazionali per i loro bilanci consolidati.</p>
      <p sl="pt">Tali principi devono essere sviluppati da un organismo privato (la Fondazione del comitato internazionale per i principi contabili, IASCF, e l’Organismo internazionale di normalizzazione contabile, IASB) finanziato da fonti private (principalmente società dello stesso settore) e non soggetto a controllo pubblico.</p>
      <p sl="pt">Nonostante la presente relazione includa aspetti sui quali abbiamo delle riserve, propone alcune misure intese ad affrontare la situazione ed è prudente circa la possibilità di applicare questo tipo di principi contabili internazionali alle piccole e medie imprese.</p>
      <p sl="pt">Tuttavia, è importante essere chiari sul fatto che non è possibile curare il paziente con mezzi palliativi che mirano a ridurre al minimo le conseguenze della speculazione finanziaria e prevenire il verificarsi di situazioni che possono condurre al collasso del sistema finanziario internazionale, quale modo per perpetuare la crescente liberalizzazione dei movimenti di capitale.</p>
      <p sl="pt">Dobbiamo affrontare il problema alla radice: il controllo sempre maggiore dell’economia da parte del capitale finanziario e il livello crescente di speculazione finanziaria, con la conseguente fuga dell’investimento produttivo. Dobbiamo mettere i sistemi finanziari al servizio del progresso delle popolazioni e dei loro paesi e non al servizio del grande capitale!</p>
    </intervention>
    <intervention id="4-174" speaker_id="28275" name="Małgorzata HANDZLIK" is_mep="True" mode="written" nationality="Poland" birth_date="01-01-1965" birth_place="Bielsko-Biała" p_group="Group of the European People's Party (Christian Democrats)" m_state="PL">
      <p sl="pl">I principi contabili globali di alta qualità sono enormemente importanti per la stabilità dei mercati finanziari. I principi internazionali di informativa finanziaria (IFRS) senza dubbio semplificheranno il confronto tra relazioni finanziarie e, di conseguenza, consentiranno agli investitori di prendere decisioni migliori.</p>
      <p sl="pl">Desidero, tuttavia, sottolineare che i criteri che dominano le piccole e medie imprese sono diversi da quelli degli investitori nei mercati dei capitali.</p>
      <p sl="pl">Per questo motivo concordo con il relatore sul fatto che gli IFRS proposti dall’Organismo internazionale di normalizzazione contabile (IASB) per le PMI sono troppo complessi. Vorrei evidenziare che mi opporrò in modo coerente alle soluzioni che, invece di semplificare le cose, creano ulteriori ostacoli per le imprese. La proposta dello IASB è stata elaborata tenendo presente le PMI abbastanza grandi (con più di 50 dipendenti). A questo punto, vorrei citare alcuni dati pubblicati di recente dall’Eurostat, secondo i quali le imprese con meno di 50 dipendenti costituiscono il 98,7 per cento di tutte le società attive nell’Unione europea, e solo l’1,1 per cento, circa 210 000 aziende, sono PMI con oltre 50 dipendenti.</p>
      <p sl="pl">Vorrei precisare che non sono contraria all’idea degli IFRS per le piccole e medie imprese in quanto tali. Ritengo però che l’Unione europea debba svolgere un’indagine approfondita dei vantaggi che le PMI potrebbero trarre dall’adozione degli IFRS. Seguirò la prosecuzione del dibattito sulla questione con notevole interesse.</p>
    </intervention>
    <intervention id="4-175" speaker_id="2081" name="Peter SKINNER" is_mep="True" mode="written" nationality="United Kingdom" birth_date="01-06-1959" birth_place="Oxford" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Il controllo pubblico su organismi come lo IASCF/IASB è una questione controversa. Il lavoro verso la convergenza come concordato negli IFRS può apportare sempre maggiori vantaggi alle imprese che operano su una scala internazionale. Si possono risparmiare molti milioni di euro evitando la doppia contabilità. Tuttavia, la natura di tali accordi, attuati tramite una procedura poco chiara e complessa, chiama in causa lo scrutinio pubblico di tale processo.</p>
      <p sl="en">Anche le PMI necessitano di un’adeguata attenzione, e relativamente al loro trattamento si conosce meno di quanto non si sappia per le grandi imprese.</p>
      <p sl="en">Oltretutto, il principio del valore equo è uno di quelli che non deve essere danneggiato da alternative e interpretazioni oltre a quelle ragionevolmente ammissibili.</p>
    </intervention>
    <intervention id="4-176" speaker_id="4544" is_mep="True" mode="spoken" role="Presidente" name="Diana WALLIS" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="unknown">Ciò conclude le dichiarazioni di voto.</p>
    </intervention>
  </section>
  <section id="creitem19" title="9. Correzioni e intenzioni di voto: vedasi processo verbale"/>
  <section id="creitem20" title="10. Approvazione del processo verbale della seduta precedente: vedasi processo verbale"/>
  <section id="creitem21" title="11. Comunicazione di posizioni comuni del Consiglio: vedasi processo verbale"/>
  <section id="creitem22" title="12. Discussione su casi di violazione dei diritti umani, della democrazia e dello Stato di diritto (discussione)"/>
  <section id="creitem23" title="12.1. Zimbabwe">
    <intervention id="4-184" speaker_id="1838" is_mep="True" mode="spoken" role="Presidente" name="Gérard ONESTA" nationality="France" birth_date="05-08-1960" birth_place="Albi" p_group="Group of the Greens/European Free Alliance" m_state="FR">
      <p sl="unknown">L’ordine del giorno reca sei proposte di risoluzione sullo Zimbabwe .</p>
    </intervention>
    <intervention id="4-185" speaker_id="4508" name="Erik MEIJER" is_mep="True" mode="spoken" nationality="Netherlands" birth_date="05-12-1944" birth_place="Amsterdam" p_group="Confederal Group of the European United Left - Nordic Green Left" m_state="NL">
      <p sl="nl">autore. – Signor Presidente, il Presidente dello Zimbabwe, Mugabe, un tempo era l’eroe della lotta per la liberazione. Grazie a lui l’ex Rhodesia meridionale divenne il nuovo stato dello Zimbabwe, il che, dopo la fine del governo coloniale e in opposizione a una politica di apartheid condotta dai bianchi, conferì una voce democratica alla popolazione maggioritaria di colore, che si ribellò all’autorità coloniale.</p>
      <p sl="nl">Per anni, Mugabe è stato un governatore incredibilmente moderato. Non ha perseguito l’imperativo pressante della ridistribuzione della proprietà delle terre. E’ stato radicale unicamente nella sua avversione contro gli omosessuali. Solo quando si è trovato in pericolo di perdere il potere si è ricordato le sue iniziali promesse sulla riforma delle terre. Sino ad allora, le sue azioni sconsiderate hanno ridotto l’economia del paese a un totale disastro. La ridistribuzione dei terreni agricoli non ha seguito un piano adeguato, ma è stata svolta in modo del tutto arbitrario, con i suoi sostenitori più aggressivi che si sono accaparrati le terre.</p>
      <p sl="nl">Ancora peggiore è il modo in cui ha trattato i suoi oppositori politici. Sono stati spietatamente minacciati e attaccati, ma finora sono riusciti a sopravvivere. L’ultima volta che si sono svolte le elezioni nel paese già vi era il sospetto che i risultati fossero stati truccati. Questa volta, l’opposizione ha vinto le elezioni politiche, ma sembra che il riconteggio proposto abbia lo scopo di rubarle la vittoria. Il risultato delle elezioni presidenziali è tenuto segreto già da un mese intero, motivo per cui le dimensioni della sconfitta di Mugabe restano sconosciute.</p>
      <p sl="nl">Negli ultimi giorni, il Presidente ha dichiarato con entusiasmo che non cambierà mai niente nel suo paese. Può mantenere tale promessa attraverso la violenza e la repressione. Lo farà impiegando un intero carico navale di armi cinesi importate. Date le circostanze, è comprensibile che il mondo esterno si preoccupi per questo conflitto interno. Il sostegno ai profughi e all’opposizione, nonché la pressione sul partito al governo, sono modi essenziali di conseguire ciò che Mugabe stesso ha sempre dichiarato di volere, vale a dire il potere politico per la maggioranza.</p>
    </intervention>
    <intervention id="4-186" speaker_id="4513" name="Geoffrey VAN ORDEN" is_mep="True" mode="spoken" nationality="United Kingdom" birth_date="10-04-1945" birth_place="Waterlooville" p_group="European Conservatives and Reformists Group" m_state="GB">
      <p sl="en">autore. − Signor Presidente, desidero prima di tutto esprimere il mio disappunto per il fatto che il Consiglio non sia rappresentato in questa importante discussione.</p>
      <p sl="en">E’ passato quasi un mese dallo svolgimento delle elezioni in Zimbabwe. Non ci sono molti dubbi sul fatto che siano state vinte dal Movimento per il cambiamento democratico. Il Presidente Mugabe e i suoi seguaci ora dovrebbero essere fuori dal governo, ma non si è sentito praticamente nulla in merito al risultato elettorale, tranne il fatto che i sostenitori di Mugabe hanno ancora una volta reagito con violenza e stanno disperatamente cerando di truccare i risultati delle elezioni.</p>
      <p sl="en">Da anni indichiamo lo Zimbabwe come la maggiore vergogna sul territorio africano, una testimonianza degli effetti della tirannia, della corruzione e dello sfruttamento da parte dello spaventoso regime di un solo uomo. Mugabe ha distrutto un paese in passato fiorente. Tuttavia, nel corso di tutti questi anni, altri leader africani sono rimasti a guardare e non hanno fatto nulla o hanno addirittura applaudito il tiranno ogni volta che ne avevano l’occasione. Che disgrazia! E che scandalo è stato. E che tragedia, non solo per la popolazione dello Zimbabwe, ma per l’intera Africa.</p>
      <p sl="en">Per tutti questi anni, la prima soluzione per il destino del paese è stata portata dal Sudafrica, benché Thabo Mbeki non solo non è riuscito a compiere in modo adeguato i suoi compiti in qualità di mediatore, ma ha sfacciatamente appoggiato Mugabe. Qualche giorno fa, il mondo guardava esterrefatto quando Mbeki ha annunciato che non vi era alcuna crisi in Zimbabwe, solo normale politica elettorale.</p>
      <p sl="en">L’Unione europea ha almeno imposto sanzioni mirate al regime di Mugabe, ma si è adoperata per far sì che nessuno le prendesse sul serio, invitando persino Mugabe, al quale è vietato viaggiare nei paesi dell’Unione europea, al Vertice UE-Africa che si è tenuto a Lisbona lo scorso dicembre, per motivi che erano completamente fasulli. Quale sforzo diplomatico o economico è stato realmente compiuto al fine di persuadere altri paesi africani a fare la cosa giusta per quanto riguarda lo Zimbabwe? La risposta è: uno sforzo molto piccolo.</p>
      <p sl="en">Bene, c’è ancora tempo per fare la cosa giusta. Jacob Zuma, presidente dell’ANC, ha adesso chiesto allo Zimbabwe di agire. Oggi, nella nostra proposta di risoluzione, chiediamo agli uomini di buona volontà a capo dello Zanu-PF in Zimbabwe, di aprire gli occhi e riconoscere che è in atto una trasformazione.</p>
      <p sl="en">E’ giunto per noi il momento di far sentire la nostra voce. Portiamo a compimento il cambiamento democratico che è infine necessario nell’interesse della popolazione dello Zimbabwe.</p>
    </intervention>
    <intervention id="4-187" speaker_id="28343" name="Bogusław ROGALSKI" is_mep="True" mode="spoken" nationality="Poland" birth_date="11-03-1972" birth_place="Maków Mazowiecki" p_group="Independence/Democracy Group" m_state="PL">
      <p sl="pl">autor e. − Signor Presidente, in Zimbabwe sia la situazione politica che la sicurezza interna hanno subito un peggioramento repentino dopo le elezioni politiche e presidenziali di marzo. Lo stesso fatto che i risultati delle elezioni non siano ancora stati resi pubblici è la prova della violazione dello Stato di diritto nonché della natura totalitaria dell’amministrazione in questo paese africano.</p>
      <p sl="pl">Oggi, in Africa, è in serio pericolo la democrazia stessa. Il regime ha nuovamente usato la forza contro l’opposizione e le aspirazioni democratiche della popolazione dello Zimbabwe. Per questo motivo occorre una reazione decisiva da parte dell’Unione europea, che dovrebbe comprendere il nostro Parlamento. Dovremmo reagire alla situazione, ma anche condannare l’operato della Cina che, inviando una nave da carico piena di armi alla costa africana, cerca di sostenere il regime di Mugabe.</p>
      <p sl="pl">E’ questo il motivo per cui sono lieto di sostenere la clausola contenuta nella nostra proposta di risoluzione comune, che chiede alla Cina di sospendere le esportazioni di armi allo Zimbabwe. Solo in questo modo sarà possibile ridurre il numero delle vittime dello stato di terrore cui sono soggetti i cittadini del paese.</p>
    </intervention>
    <intervention id="4-188" speaker_id="23881" name="Marios MATSAKIS" is_mep="True" mode="spoken" nationality="Cyprus" birth_date="02-08-1954" birth_place="Lemesos" p_group="Group of the Alliance of Liberals and Democrats for Europe" m_state="CY">
      <p sl="en">autore. − Signor Presidente, dopo molti anni di governo coloniale britannico e un periodo di dittatura di apartheid da parte di Ian Smith, l’ex Rhodesia, adesso Zimbabwe, è stata portata all’indipendenza da un gruppo di persone che lottavano per la libertà, tra cui Robert Mugabe.</p>
      <p sl="en">Nessuno può negare il contributo di queste persone al raggiungimento della libertà in Zimbabwe ma, come spesso accade, il potere eccessivo e duraturo, oltre all’opportunismo e a un’avidità incontrollata per i successi materiali personali, ha presto corrotto lo spirito altruista di libertà e democrazia e trasformato il regime al governo di Mugabe in un organo amministrativo repressivo con nessuna prospettiva e eccessive manifestazioni di totalitarismo. Il risultato è stato l’isolamento internazionale dello Zimbabwe e la caduta continua del paese nella povertà e nella miseria della corruzione.</p>
      <p sl="en">Nelle ultime elezioni, la popolazione dello Zimbabwe ha dimostrato il proprio desiderio di un cambiamento davvero necessario, ma il regime di Mugabe non vuole rinunciare al potere e adesso rischia seriamente di gettare il paese nell’anarchia e nella guerra civile.</p>
      <p sl="en">Con la presente proposta di risoluzione, inviamo il messaggio che la volontà del popolo dello Zimbabwe, espressa mediante il processo elettorale, deve essere rispettata. Garantiamo inoltre che coloro che in Africa affermano di preoccuparsi realmente della situazione nel paese si assumano pienamente le loro responsabilità, vedano la realtà della situazione, considerino Mugabe non per quello che è stato molti anni fa, ma per quello che è oggi, e agiscano in modo decisivo al fine di realizzare una transizione democratica in Zimbabwe.</p>
    </intervention>
    <intervention id="4-189" speaker_id="28409" name="Raül ROMEVA i RUEDA" is_mep="True" mode="spoken" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="es">autore. − Signor Presidente, alla luce degli avvenimenti, ritengo che la situazione in Zimbabwe meriti senza dubbio la nostra attenzione in questa seduta urgente. Pertanto, mi unisco, e non potrei fare diversamente, al coro di voci di coloro che hanno già condannato la violenza da parte dell’esercito del governo contro i gruppi dell’opposizione, i giornalisti e i sostenitori dei diritti umani.</p>
      <p sl="es">Auspico inoltre che la presente risoluzione contribuirà finalmente a sostenere coloro che cercano, all’interno e all’esterno del paese, di ripristinare il processo democratico.</p>
      <p sl="es">Tuttavia, c’è un aspetto in particolare sul quale vorrei richiamare la vostra attenzione e riguarda il famoso caso della nave cinese An Yue Jiang, con un carico di armi e munizioni di 77 tonnellate destinate allo Zimbabwe, che è stata costretta a lasciare il porto sudafricano di Durban dopo che i lavoratori portuali si sono rifiutati di scaricare il carico e che un giudice ha stabilito che le armi non avrebbero potuto essere trasportate attraverso il territorio sudafricano.</p>
      <p sl="es">Secondo le informazioni a mia disposizione, attualmente la nave è in cerca di un porto sul quale scaricare la merce, anche se pare che tornerà in Cina senza aver compiuto la sua missione, considerata l’opposizione nella regione ad accettare quel carico.</p>
      <p sl="es">Ancora una volta, è evidente che non si sarebbe mai dovuto consentire alla nave di salpare e che tutti i governi devono riunirsi al più presto al fine di elaborare un trattato internazionale poiché, purtroppo, nel mondo esistono molti luoghi come lo Zimbabwe, ai quali non dovrebbe essere mai consentito di ricevere armi o munizioni di qualsiasi tipo.</p>
      <p sl="es">Facciamo sì che questo esempio funga da stimolo per i negoziati di un Trattato sul commercio delle armi (ATT), che da anni chiedono moltissime ONG della rete IANSA, come ha fatto anche quest’Assemblea.</p>
    </intervention>
    <intervention id="4-190" speaker_id="39763" name="Urszula GACEK" is_mep="True" mode="spoken" nationality="Poland" birth_date="17-03-1963" birth_place="Urmston " p_group="Group of the European People's Party (Christian Democrats) and European Democrats" m_state="PL">
      <p sl="en">a nome del gruppo PPE-DE. – Signor Presidente, a breve sarà trascorso un mese dallo svolgimento delle elezioni presidenziali in Zimbabwe. Di certo c’è stato tutto il tempo di contare i voti e annunciare i risultati. Al momento, il riconteggio prosegue in 23 circoscrizioni su richiesta del partito Zanu-PF al governo. Ci sono serie preoccupazioni riguardo al modo in cui sono state raccolte le urne e non può essere escluso che siano state manomesse nel corso di questo processo di riconteggio. Dalle proiezioni è emerso che sarebbe stato necessario un secondo turno nella corsa delle presidenziali. Se il Presidente Mugabe annuncia ora la sua vittoria, deve essere contestata. Speriamo quindi che abbia luogo un secondo turno.</p>
      <p sl="en">Tuttavia, la comunità internazionale deve continuare a esercitare pressione al fine di garantire che questo turno sia il più libero ed equo possibile. Deve essere consentito agli osservatori elettorali e ai giornalisti l’ingresso nel paese. Nel più lungo periodo saranno necessarie riforme, tra cui la creazione di una commissione elettorale indipendente, che garantiscano che una simile farsa non venga più chiamata elezione democratica.</p>
    </intervention>
    <intervention id="4-191" speaker_id="37200" name="Katrin SAKS" is_mep="True" mode="spoken" nationality="Estonia" birth_date="29-11-1956" birth_place="Tallinn" p_group="Group of the Progressive Alliance of Socialists and Democrats in the European Parliament" m_state="EE">
      <p sl="en">a nome del gruppo PSE. – Signor Presidente, la costituzione dello Zimbabwe dichiara che “nessun individuo può subire torture o punizioni disumane e degradanti o un altro trattamento simile”.</p>
      <p sl="en">Le violazioni del diritto nazionale e internazionale sono così numerose che non c’è, semplicemente, neanche il tempo di elencarle. Desidero rivolgermi a queste due persone: il commissario generale della polizia, Augustine Chihuri, e il comandante dell’esercito, Constantine Chiwenga. La tortura e altri trattamenti o forme di punizione crudeli, disumane o degradanti sono assolutamente vietate dal diritto internazionale: per esempio, in virtù dell’articolo 5 della Carta africana dei diritti umani e dei popoli e dell’articolo 7 del Patto internazionale sui diritti civili e politici. Lo Zimbabwe fa parte di entrambi gli strumenti.</p>
      <p sl="en">Vi chiedo di porre immediatamente fine alle violazioni dei diritti umani perpetrate da ufficiali di polizia e soldati, e vi invito a garantire che si indaghi in modo rapido, indipendente e imparziale su tutte le accuse di un coinvolgimento militare e di polizia in abusi dei diritti umani, compresi gli attacchi violenti alle persone.</p>
    </intervention>
    <intervention id="4-192" speaker_id="28387" name="Janusz ONYSZKIEWICZ" is_mep="True" mode="spoken" nationality="Poland" birth_date="18-12-1937" birth_place="Lwów" p_group="Group of the Alliance of Liberals and Democrats for Europe" m_state="PL">
      <p sl="pl">a nome del gruppo ALDE. – Signor Presidente, il governo dittatoriale del Presidente Mugabe ha trasformato lo Zimbabwe da un paese con un’economia fiorente in un totale disastro. L’inflazione ha raggiunto il 100 000 per cento l’anno. Il PIL è diminuito di un terzo negli ultimi anni e il decreto sulla riduzione dei prezzi del 50 per cento si è tradotto in negozi vuoti. Di recente, tutte le imprese del paese sono state nazionalizzate. Inoltre, l’aspettativa di vita in Zimbabwe è tra le più basse del mondo: 37 anni per gli uomini e 34 per le donne. Un quarto della popolazione ha il virus dell’HIV e circa l’80 per cento vive al di sotto della soglia di povertà.</p>
      <p sl="pl">Se desideriamo che in Zimbabwe si verifichino cambiamenti, e il cambiamento è assolutamente essenziale, allora dobbiamo garantire che ciò avvenga attraverso elezioni e non per mezzo di rivolte sanguinose e rivoluzioni.</p>
    </intervention>
    <intervention id="4-193" speaker_id="39022" name="Ewa TOMASZEWSKA" is_mep="True" mode="spoken" nationality="Poland" birth_date="14-04-1947" birth_place="Płock" p_group="Union for Europe of the Nations Group" m_state="PL">
      <p sl="pl">a nome del gruppo UEN. – Signor Presidente, il 29 marzo 2008 si sono svolte in Zimbabwe le elezioni presidenziali e politiche. Tuttavia, non è stato ancora annunciato alcun risultato.</p>
      <p sl="pl">Il blocco della pubblicazione degli esiti delle elezioni presidenziali e la repressione dell’opposizione che l’ha accompagnato sono una forma inaccettabile di soffocamento delle aspirazioni democratiche del popolo dello Zimbabwe. Il fatto che il 14 aprile 2008 la Corte Suprema del paese abbia respinto l’urgente richiesta del gruppo di opposizione, il Movimento per il cambiamento democratico, affinché la commissione elettorale annunci i risultati delle elezioni presidenziali, dimostra la dipendenza della magistratura dall’attuale titolare dell’ufficio presidenziale, Robert Mugabe, che teme di perdere potere.</p>
      <p sl="pl">Condanniamo severamente le violazioni dei diritti umani e l’uso della forza contro l’opposizione.</p>
      <p sl="pl">Fornire armi al paese in questo momento significa incoraggiare la possibilità dello scoppio di una guerra civile e merita la stessa condanna. Anche per questo motivo, uno speciale apprezzamento va ai lavoratori portuali del Sud Africa, che si sono rifiutati di sbarcare le armi inviate dalla Cina alle forze di sicurezza dello Zimbabwe.</p>
    </intervention>
    <intervention id="4-194" speaker_id="24029" name="Koenraad DILLEN" is_mep="True" mode="spoken" nationality="Belgium" birth_date="06-11-1964" birth_place="Mortsel" p_group="Non" m_state="BE">
      <p sl="nl">Signor Presidente, quante volte la situazione dei diritti umani in Zimbabwe è ormai comparsa sulla nostra agenda in Aula quale questione per una discussione urgente? Quante volte siamo rimasti qui impotenti inveendo contro il modo in cui Mugabe reprime il suo popolo? Non siamo sempre stati unanimi su tutto, ma sullo Zimbabwe raggiungiamo un certo consenso.</p>
      <p sl="nl">Lo spettacolo ignobile delle recenti elezioni è la dimostrazione che, ancora una volta, a questo dittatore senza scrupoli non importa un bel niente della democrazia. La politica di pulizia etnica contro i contadini bianchi prosegue senza tregua. Mugabe disprezza l’opposizione, la comunità internazionale e il suo stesso popolo. Nello Zimbabwe i più deboli sono i primi a soffrire, ma lo sappiamo da anni.</p>
      <p sl="nl">Tuttavia, lo scorso dicembre la Comunità europea ha disteso il suo tappeto rosso per quest’uomo al Vertice UE-Africa di Lisbona. Solo il Primo Ministro britannico Gordon Brown si è opposto e ha boicottato questa disgustosa piccola riunione. Tutti noi lo sappiamo, ma il nocciolo di questa deplorevole situazione è questo. Mugabe sa di essere sostenuto. Sa di essere appoggiato da un certo numero di colleghi capi di Stato, o potremmo dire colleghi-dittatori dell’Africa, che relegano ogni critica alla sua politica criminale come “neocolonialismo”. Il ruolo del Sud Africa è particolarmente infido in questo caso. Finché l’Unione africana non lo condannerà in modo inequivocabile, Mugabe continuerà ad agire impunito.</p>
      <p sl="nl">Mugabe è consapevole di avere anche il sostegno della Cina, che intende assumere in Africa il ruolo dell’Europa, e lo fa dichiarando ai capi di Stato corrotti che la Cina non creerà loro alcun problema per quanto riguarda i diritti umani e la buona governance . Il regime cinese sta rivelando il suo vero aspetto non solo in Tibet, ma anche in Darfur e Zimbabwe. Questo è il significato della discussione odierna ed è la colpevolezza condivisa di Cina e Africa che dobbiamo condannare e sottolineare con maggiore vigore.</p>
    </intervention>
    <intervention id="4-195" speaker_id="5570" name="José RIBEIRO E CASTRO" is_mep="True" mode="spoken" nationality="Portugal" birth_date="24-12-1953" birth_place="Lisboa" p_group="Group of the European People's Party (Christian Democrats) and European Democrats" m_state="PT">
      <p sl="en">Signor Presidente, gli avvenimenti in Zimbabwe sarebbero ridicoli se non fossero così drammatici e potessero in realtà diventare piuttosto tragici.</p>
      <p sl="en">Qual è lo scopo di queste elezioni? L’elezione democratica di un governo. Ciò significa che il processo di votazione deve essere libero ed equo, che i voti devono essere contati, i risultati pubblicati e le scelte della popolazione rispettate. Questo non accade nello Zimbabwe di Mugabe.</p>
      <p sl="en">La mancata pubblicazione dei risultati e il riconteggio, nel modo in cui è stato organizzato, sono completamente assurdi. La comunità internazionale deve seguire questo con molta attenzione. Dobbiamo ascoltare gli avvertimenti dei leader religiosi che fanno appello al nostro senso di responsabilità poiché temono che ciò si potrebbe tradurre in una crisi molto violenta delle dimensioni di un genocidio. Questa è una prova anche per gli organismi internazionali sui quali dobbiamo esercitare pressione, ossia la SADC, l’Unione africana e l’ONU.</p>
      <p sl="en">Infine, per quanto riguarda la nave cinese: ci sono informazioni riguardo al fatto che potrebbe fare ritorno in Cina, come ci ha riferito il Commissario Michel martedì. Tuttavia, abbiamo bisogno di una conferma, e invito la Commissione a sollecitare la Cina; deve essere una decisione politica e non solo della società di navigazione.</p>
    </intervention>
    <intervention id="4-196" speaker_id="2229" name="Bernd POSSELT" is_mep="True" mode="spoken" nationality="Germany" birth_date="04-06-1956" birth_place="Pforzheim" p_group="Group of the European People's Party (Christian Democrats)" m_state="DE">
      <p sl="de">Signor Presidente, nell’ex Rhodesia si trovava spesso un cartellone turistico che invitava le persone “Venite in Rhodesia e visitate le rovine dello Zimbabwe”. Negli anni seguenti, lo slogan è stato invertito per renderlo un gioco di parole a doppio senso: “Venite in Zimbabwe e vedete le rovine della Rhodesia”. Oggi la pubblicità potrebbe essere benissimo letta: “Venite in Zimbabwe e vedete le rovine dello Zimbabwe”, il che non si riferisce al famoso complesso di rovine, ma alle antiche speranze di prosperità e democrazia.</p>
      <p sl="de">Ritengo che l’Unione europea abbia il dovere di utilizzare l’attuale situazione – in cui, nonostante le manovre di diverso tipo, il coraggio dell’opposizione dello Zimbabwe ha vinto, dopotutto, una battaglia importante – al fine di promuovere la democrazia e lo tato di diritto in questo importate paese africano. Il suo popolo ha sofferto abbastanza. Tuttavia, dobbiamo trovare modi per sostenerlo che non possano essere interpretati come neocolonialismo. E’ quindi importante che ciò che facciamo abbia il sostegno anche dei paesi vicini e della stessa popolazione dello Zimbabwe.</p>
      <p sl="de">Questo è il motivo per cui accolgo con favore i primi positivi passi da parte dell’African National Congress, nonostante debba fare di più! Questo è anche il motivo per cui valuto con particolare favore l’esempio coraggioso dei lavoratori portuali. Occorre dichiarare molto chiaramente che è un compito condiviso dell’Unione europea, dell’Unione africana e delle diverse potenze dell’Africa meridionale garantire che l’opportunità ora creata, a seguito delle elezioni, venga impiegata adeguatamente. Robert Mugabe ha già un posto nella storia; ogni giorno che passa ne lascia uno sempre meno imponente.</p>
    </intervention>
    <intervention id="4-197" speaker_id="28173" name="Zita PLEŠTINSKÁ" is_mep="True" mode="spoken" nationality="Slovakia" birth_date="13-06-1961" birth_place="Nitra" p_group="Group of the European People's Party (Christian Democrats) and European Democrats" m_state="SK">
      <p sl="sk">I timori dell’opposizione che Robert Mugabe decida di usare la forza per nascondere la sconfitta nelle elezioni del 29 marzo del suo partito al governo si sono avverate: 36 manifestanti sono stati arrestati nel corso di una marcia pacifica di protesta contro il ritardo nell’annuncio dei risultati elettorali.</p>
      <p sl="sk">L’interesse della Cina nel petrolio dell’Africa è un altro problema che deve affrontare il paese, che si trova in una profonda crisi economica, con centinaia di migliaia di persone che emigrano alla ricerca di una vita migliore altrove. In cambio di armi, la Cina sostiene la corruzione e un regime dittatoriale ed è uno dei maggiori partner commerciali e fornitori di assistenza del regime di Robert Mugabe.</p>
      <p sl="sk">Concordo con la risoluzione del Parlamento europeo sullo Zimbabwe, che appoggia l’opposizione e condanna le frequenti espressioni di razzismo dei sostenitori di Robert Mugabe e chiede alla Cina di tornare sui suoi passi.</p>
    </intervention>
    <intervention id="4-198" speaker_id="28424" name="Tunne KELAM" is_mep="True" mode="spoken" nationality="Estonia" birth_date="10-07-1936" birth_place="Taheva" p_group="Group of the European People's Party (Christian Democrats)" m_state="EE">
      <p sl="en">Signor Presidente, il popolo dello Zimbabwe merita giustizia e lo Stato di diritto. Le elezioni del mese scorso indicano la possibile fine della tirannia. Ritengo che il fatto stesso che il governo di Mugabe abbia ritardato a riconoscere il risultato e stia cercando di ricontare i voti dimostri, e sia la prova, che si sentono sconfitti.</p>
      <p sl="en">Al contempo sono particolarmente preoccupato della violenza diffusa rivolta contro i presunti sostenitori dell’opposizione, persone che sono state picchiate e uccise solo perché le loro opinioni erano differenti da quelle del governo. Desidero inoltre citare il fatto che questo regime non può sopravvivere in mancanza di supporto esterno, pertanto l’elemento Cina è molto simbolico, navi cariche di armi che attraccano nei porti africani.</p>
    </intervention>
    <intervention id="4-199" speaker_id="1838" is_mep="True" mode="spoken" role="Presidente" name="Gérard ONESTA" nationality="France" birth_date="05-08-1960" birth_place="Albi" p_group="Group of the Greens/European Free Alliance" m_state="FR">
      <p sl="unknown">In teoria, la durata dell’intervento non dovrebbe essere “superiore ai due minuti”, conformemente al Regolamento, ma c’è un terzo oratore e vorrei davvero concedergli la parola.</p>
    </intervention>
    <intervention id="4-200" speaker_id="28300" name="Zbigniew ZALESKI" is_mep="True" mode="spoken" nationality="Poland" birth_date="29-04-1947" birth_place="Rogoziniec" p_group="Group of the European People's Party (Christian Democrats)" m_state="PL">
      <p sl="pl">Signor Presidente, desidero unirmi a quanto oggi affermato dagli onorevoli colleghi sulla questione dello Zimbabwe, che non può essere ignorata. L’Europa ha investito e continua a investire fondi considerevoli in Africa con la buona intenzione di istituire la democrazia nel continente e aumentare lo standard di vita medio delle persone. L’esempio di Mugabe e dello Zimbabwe potrebbe influenzare altri burocrati improvvisati in Africa e, anche nei luoghi in cui c’è democrazia ma l’opposizione è equipaggiata con armi provenienti dalla Cina o da altri rappresentanti del mondo socialista, questo pone una minaccia a tali democrazie, e il nostro compito è quello di difenderle. Per questo motivo, non possiamo lasciare che lo Zimbabwe la passi liscia e ritengo che queste opinioni siano giuste e dovrebbero essere ascoltate in tutta l’Africa.</p>
    </intervention>
    <intervention id="4-201" speaker_id="photo_generic" name="Androula Vassiliou" is_mep="True" mode="spoken">
      <p sl="en">Membro della Commissione. − Signor Presidente, ho seguito con interesse la discussione in quest’Aula e accolgo con favore la risoluzione sulla quale si voterà a breve.</p>
      <p sl="en">Innanzi tutto, vorrei ricordare l’impegno continuato della Commissione per il popolo dello Zimbabwe. In tal senso, desidero anche sottolineare che l’Unione europea resta il maggior donatore del paese e intendiamo continuare a svolgere questo ruolo.</p>
      <p sl="en">La situazione in Zimbabwe, in particolare a seguito delle elezioni del 29 marzo, è una grande preoccupazione e, al pari del Parlamento europeo, la Commissione segue gli avvenimenti da molto vicino. Stiamo collaborando in modo stretto con gli Stati membri, sia in Zimbabwe che qui in Europa, al fine di coordinare le azioni a livello comunitario.</p>
      <p sl="en">Riteniamo che il popolo dello Zimbabwe e dei paesi vicini sia il principale attore nel trovare una soluzione alla crisi e di conseguenza incoraggiamo le autorità regionali del paese a svolgere un ruolo cruciale. La Commissione sostiene pertanto gli sforzi regionali in corso e le conclusioni del Vertice della SADC, svoltosi il 13 aprile a Lusaka, che chiede la diffusione dei risultati delle elezioni presidenziali e, in caso di ballottaggio, l’appello del governo dello Zimbabwe di garantire un ambiente sicuro.</p>
      <p sl="en">Accogliamo con favore anche la nuova apertura da parte della SADC di una missione di osservazione elettorale che si occupi immediatamente del processo elettorale in corso sino al suo completamento, mentre siamo spiacenti che l’Unione europea non sia stata invitata a inviare una propria missione di osservazione elettorale.</p>
      <p sl="en">Nel quadro della sua partecipazione al Vertice SADC sulla povertà, svoltosi nella Repubblica di Mauritius il 19 aprile, il Commissario Michel ha colto l’opportunità di incontrare la maggior parte dei Presidenti o Primi Ministri degli Stati membri della SADC al fine di discutere la crisi in Zimbabwe. Li ha ringraziati per i loro sforzi e incoraggiati a rafforzare il loro coinvolgimento nella ricerca di una soluzione accettabile.</p>
      <p sl="en">Desidero confermare la volontà della Commissione di continuare a far uso di ogni opportunità di dialogo al fine di trovare una soluzione alla crisi in Zimbabwe. Al contempo, la Commissione e gli Stati membri continuano a fornire livelli senza precedenti di aiuti umanitari al popolo del paese.</p>
    </intervention>
    <intervention id="4-202" speaker_id="1838" is_mep="True" mode="spoken" role="Presidente" name="Gérard ONESTA" nationality="France" birth_date="05-08-1960" birth_place="Albi" p_group="Group of the Greens/European Free Alliance" m_state="FR">
      <p sl="unknown">La discussione è chiusa.</p>
      <p sl="unknown">La votazione si svolgerà dopo le discussioni.</p>
    </intervention>
  </section>
  <section id="creitem24" title="12.2. Iran: il caso di Khadijeh Moghaddam">
    <intervention id="4-204" speaker_id="1838" is_mep="True" mode="spoken" role="Presidente" name="Gérard ONESTA" nationality="France" birth_date="05-08-1960" birth_place="Albi" p_group="Group of the Greens/European Free Alliance" m_state="FR">
      <p sl="unknown">L’ordine del giorno reca la discussione su sei proposte di risoluzione sul caso di Khadijeh Moghaddam .</p>
    </intervention>
    <intervention id="4-205" speaker_id="4447" name="Paulo CASACA" is_mep="True" mode="spoken" nationality="Portugal" birth_date="02-07-1957" birth_place="Lisboa" p_group="Socialist Group in the European Parliament" m_state="PT">
      <p sl="pt">autore. − Signor Presidente, signora Commissario, onorevoli colleghi, uno degli aspetti più oscuri del regime teocratico iraniano è la sua misoginia. Dalla rivoluzione islamica del 1979, le autorità iraniane hanno successivamente cancellato tutti i più importanti diritti delle donne. La lapidazione, la mutilazione e la violazione della riservatezza e dei diritti fondamentali adesso sono la regola. La società sta reagendo in modo sempre più chiaro ed energico a questa situazione.</p>
      <p sl="pt">In tale contesto, il movimento per un milione di firme, che ha iniziato a organizzarsi circa due anni fa, è una delle più importanti manifestazioni del desiderio della società civile iraniana di dimostrare la propria opposizione al regime al potere.</p>
      <p sl="pt">Negli ultimi due anni, abbiamo assistito a circa 100 sentenze di detenzione e altre sanzioni attribuite a persone che avevano firmato la petizione del movimento. Oggi, dopo aver presentato la nostra proposta, siamo stati informati da diverse organizzazioni per i diritti umani che è stata sospesa la condanna di detenzione e delle frustate per tre attiviste donne di questo movimento, Nashrin Afzali, Nahid Jafari e Zeynab Peyghambarzadeh. E’ una situazione intollerabile e chiedo a tutti i colleghi di dimostrare il loro ripudio della situazione ed esprimere il loro sostegno alle donne iraniane.</p>
    </intervention>
    <intervention id="4-206" speaker_id="4508" name="Erik MEIJER" is_mep="True" mode="spoken" nationality="Netherlands" birth_date="05-12-1944" birth_place="Amsterdam" p_group="Confederal Group of the European United Left - Nordic Green Left" m_state="NL">
      <p sl="nl">autore. − Signor Presidente, l’Iran è un paese in cui solo le persone pronte a essere terrorizzate dai militari e dai teologi conservatori possono sopravvivere. In questo paese, la libertà, la democrazia e i diritti umani non hanno alcun significato. Vengono svolte le elezioni ma i candidati devono essere approvati dal clero conservatore, e i dissidenti vengono pertanto esclusi. Molti iraniani sono fuggiti dal regime di terrore del loro paese e molti di loro non sarebbero più in vita se non l’avessero fatto. Dovremmo trovare spazio per questi rifugiati in Europa anziché rimpatriarli o trattarli come terroristi.</p>
      <p sl="nl">Al contempo, è innegabile che una parte della popolazione iraniana approvi l’uccisione degli omosessuali, la discriminazione contro le donne e la repressione delle minoranze etniche. Queste persone sono rifuggite dalla decadenza occidentale nel loro paese nel periodo della dinastia Pahlavi, che è stata condotta in esilio negli ultimi anni ‘70 dopo aver reso l’Iran un prolungamento dell’America e dell’Europa. Anche allora di democrazia non se ne parlava. E gli oppositori del regime venivano perseguitati o mandati in esilio. Gli errori dell’Occidente sono ampiamente responsabili dell’attuale regime di terrore che sta salendo al potere. Se l’Iran avesse avuto una reale possibilità di diventare un paese moderno con il Primo Ministro Mossadeq nei primi anni ‘50, non sarebbe mai diventato un terreno fertile per i dittatori di oggi.</p>
      <p sl="nl">Ci sono movimenti per il cambiamento in Iran, ma sono soggetti a persecuzioni generalizzate. Khadijeh Moghaddam è stata arrestata l’8 aprile e accusata di “diffusione di propaganda contro lo Stato, disturbo dell’opinione pubblica e attività contro la sicurezza nazionale”. E’ stata rilasciata da allora, ma le severe restrizioni sulle donne, semplicemente, continuano. Dobbiamo dimostrare solidarietà con gli oppressi.</p>
    </intervention>
    <intervention id="4-207" speaker_id="4260" name="Eija-Riitta KORHOLA" is_mep="True" mode="spoken" nationality="Finland" birth_date="15-06-1959" birth_place="Lahti" p_group="Group of the European People's Party (Christian Democrats)" m_state="FI">
      <p sl="fi">autore. − Signor Presidente, come emerge dalla risoluzione, in Iran le misure coercitive vengono impiegate per cercare di zittire coloro che nel paese si dichiarano apertamente a favore dei diritti delle donne. Vengono arrestati, interrogati e condannati alla detenzione, alcuni vengono persino minacciati di lapidazione. Il lavoro delle ONG è stato reso molto difficile ed esistono limiti alla libertà di parola e di assemblea. Inoltre, all’inizio di gennaio la rivista Zanan , che ha parlato a favore della parità, è stata chiusa.</p>
      <p sl="fi">E’ preoccupante anche che l’Iran non abbia ancora ratificato la Convenzione ONU sull’eliminazione di tutte le forme di discriminazione nei confronti delle donne. L’avvocatessa iraniana per i diritti umani, Mehrangiz Kar, ha dichiarato che il sistema giuridico iraniano è incompatibile con la Convenzione ONU per i diritti delle donne, in quanto la sua costituzione non può essere contraria alla legge della Shari’a . Tuttavia, la maggior parte dei paesi musulmani ha ratificato la Convenzione.</p>
      <p sl="fi">La questione che emerge è legata all’eventualità che i responsabili politici e le autorità iraniane possano ritenere che le donne attive politicamente e che sono critiche nei confronti del sistema costituiscano una vera minaccia per la società iraniana. Queste donne tenaci e coraggiose rappresentano una forza enorme per il cambiamento. E’ importante che l’Unione europea dimostri il suo sostegno per gli iraniani che lottano per i diritti umani fondamentali.</p>
    </intervention>
    <intervention id="4-208" speaker_id="39022" name="Ewa TOMASZEWSKA" is_mep="True" mode="spoken" nationality="Poland" birth_date="14-04-1947" birth_place="Płock" p_group="Union for Europe of the Nations Group" m_state="PL">
      <p sl="pl">autrice. − Signor Presidente, in Iran ci sono gravi violazioni dei diritti umani, in particolare la minaccia di lapidazione fino alla morte di circa dieci donne – sto parlando di Iran, Khayrieh, Kobra N, Fatemeh, Ashraf Kalhori, Shamameh Ghorbani, Leyla Ghomi, Hajar e le sorelle Zohreh e Azar Kabiriniat, nonché altre persone. L’uso della pena di morte per i bambini e coloro che parlano di diritti delle donne richiede una forte reazione da parte del mondo democratico. L’arresto di coloro che sono coinvolti nella campagna per “un milione di firme” dimostra in quale modo si evita che la società eserciti il suo diritto di esprimersi chiaramente sulle questioni importanti.</p>
      <p sl="pl">Tali azioni devono essere condannate. Gli organismi dell’Unione europea dovrebbero controllare la situazione dei diritti umani in Iran. Desideriamo assistere all’invio di un gruppo di osservatori in Iran che prepari una relazione dettagliata che il Parlamento europeo possa prendere in considerazione, affinché possa definire la propria posizione e presentare le sue proposte per le disposizioni che potrebbero contribuire a migliorare la situazione dei diritti umani in Iran.</p>
    </intervention>
    <intervention id="4-209" speaker_id="23881" name="Marios MATSAKIS" is_mep="True" mode="spoken" nationality="Cyprus" birth_date="02-08-1954" birth_place="Lemesos" p_group="Group of the Alliance of Liberals and Democrats for Europe" m_state="CY">
      <p sl="en">autore . − Signor Presidente, per quanto si tenti di essere comprensivi riguardo alla società, lo stile di vita e le circostanze diversi in un paese profondamente musulmano come l’Iran, non si può fare a meno di sentirsi scioccati e in collera per il trattamento brutale e ampiamente antidemocratico riservato alle donne in tale paese.</p>
      <p sl="en">Tra gli esempi, figurano l’esclusione delle donne dalla maggior parte delle più alte cariche dello Stato e dalla nomina alla funzione di giudice, i diritti discriminanti per le donne nel matrimonio, il divorzio, la custodia dei figli e l’eredità, il fatto che qualsiasi prova esse forniscano dinanzi a un tribunale vale solo la metà della prova fornita da un uomo, l’età legale per il matrimonio delle donne a soli 13 anni e la condanna delle donne a punizioni severe e degradanti, e persino alla morte, con mezzi primitivi e barbari, anche per presunti crimini quali una relazione extramatrimoniale.</p>
      <p sl="en">Il regime al governo del paese anziché compiere sforzi intesi a migliorare la situazione, sta attualmente tentando di renderla peggiore. Un esempio è il progetto di legge sulla protezione della famiglia, che si sta valutando al momento e che mira a legittimare ulteriormente la poligamia, il matrimonio temporaneo e il diritto unilaterale dell’uomo di divorziare arbitrariamente e di ottenere la custodia dei figli. Per di più, le autorità iraniane stanno conducendo una campagna sempre crescente di repressione delle attiviste donne e di coloro che difendono i diritti delle donne in generale.</p>
      <p sl="en">Chiediamo al regime iraniano di cercare di liberarsi dal fanatismo religioso e dalle filosofie politiche fallimentari e di gran lunga superate e, usando il comune buon senso, di tentare di riportare il suo paese nel XXI secolo, anziché farlo piombare nuovamente nelle epoche buie dell’estremo totalitarismo musulmano del passato.</p>
    </intervention>
    <intervention id="4-210" speaker_id="28409" name="Raül ROMEVA i RUEDA" is_mep="True" mode="spoken" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="es">autore. − Signor Presidente, conoscevo il caso di Mokarrameh Ebrahimi per una campagna internazionale promossa all’epoca da Amnesty International e Stop Stoning Forever , il cui scopo era quello di ottenere il rilascio di questa donna condannata alla pena di morte per lapidazione per aver avuto una relazione extramatrimoniale.</p>
      <p sl="es">La buona notizia è che grazie, almeno in parte, a questa campagna, Mokarrameh Ebrahimi è stata liberata il 17 marzo 2008 dopo aver trascorso in carcere undici anni. La cattiva notizia è che il suo partner è stato meno fortunato ed è stato lapidato a morte un anno fa, e al momento almeno altre dieci donne e due uomini rischiano la morte per lapidazione in Iran.</p>
      <p sl="es">Purtroppo, non è solo un caso isolato in un paese in cui le violazioni dei diritti umani, compresi i diritti delle donne, stanno raggiungendo livelli sconcertanti. Le esecuzioni sono raddoppiate nel 2007, facendo dell’Iran il paese con maggiori esecuzioni pro capite dopo l’Arabia Saudita e, assieme allo Yemen, sono i tre paesi in cui viene compiuta la maggioranza delle esecuzioni su persone al di sotto dei 18 anni.</p>
      <p sl="es">Dall’inizio della campagna Stop Stoning Forever , nell’ottobre 2006, sei persone sono sfuggite alla morte per lapidazione, ad altre è stata concessa una commutazione della pena e molti casi sono tuttora in corso di riesame.</p>
      <p sl="es">Tuttavia, sottolineerei che coloro che in Iran osano essere attivisti per i diritti umani subiscono moltissime persecuzioni e azioni repressive.</p>
      <p sl="es">L’Assemblea consultiva islamica sta attualmente riesaminando il codice penale iraniano ma, nonostante ciò, la pena di morte per lapidazione deve essere sostituita, nel migliore dei casi, da altri metodi di esecuzione o tortura.</p>
    </intervention>
    <intervention id="4-211" speaker_id="2229" name="Bernd POSSELT" is_mep="True" mode="spoken" nationality="Germany" birth_date="04-06-1956" birth_place="Pforzheim" p_group="Group of the European People's Party (Christian Democrats)" m_state="DE">
      <p sl="de">a nome del gruppo PPE-DE . – Signor Presidente, questo imponente edificio a Strasburgo è stato in seguito nominato Louise Weiss, che si è scontrata con la polizia e i tribunali nella Francia democraticamente illuminata degli anni della guerra perché manifestava per il diritto di voto alle donne.</p>
      <p sl="de">Non possiamo, ovviamente, paragonare la situazione alla dittatura totalitaria in Iran, ma la memoria dovrebbe servire per insegnare a noi europei un certo grado di umiltà. Il regime iraniano è inaccettabile e totalitario ma l’Iran è un paese grande e dalle mille sfaccettature, in cui le forze riformiste stanno acquistando sempre maggiore forza. I promotori di questa petizione, per esempio, figurano tra i movimenti di riforma ai quali offrire il nostro netto sostegno, e che si sono adesso diffusi fino a includere anche i membri della famiglia Khomeini.</p>
      <p sl="de">Si possono già trovare più donne in politica, nell’amministrazione e nel mondo accademico in Iran che in altri paesi islamici o asiatici. Ciò non corrisponde all’opinione generale ma è un dato di fatto.</p>
      <p sl="de">Dobbiamo promuovere questo pluralismo in Iran al fine di provocare la caduta definitiva dell’inammissibile regime totalitario del paese. E’ una sfida straordinaria per noi europei. Pertanto, sono molto grato al collega onorevole Albert Dess per avermi aiutato, lunedì, a mantenere questo importante punto all’ordine del giorno perché, onorevoli colleghi, dobbiamo rendere l’Iran una delle nostre priorità nelle attività parlamentari intese al sostegno dei diritti umani!</p>
    </intervention>
    <intervention id="4-212" speaker_id="28421" name="Marianne MIKKO" is_mep="True" mode="spoken" nationality="Estonia" birth_date="26-09-1961" birth_place="Võru" p_group="Socialist Group in the European Parliament" m_state="EE">
      <p sl="et">a nome del gruppo PSE. – Onorevoli colleghi, la situazione delle donne in Iran è grave. La religione è spesso usata come scusa per violazioni dei diritti umani.</p>
      <p sl="et">E’ umiliante apprendere che ancora oggi le donne possono essere punite con la lapidazione o persino con la pena di morte. E’ essenziale che l’Iran firmi la Convenzione sull’eliminazione di tutte le forme di discriminazione nei confronti delle donne quanto prima. Questo importante documento è stato già sottoscritto da 185 paesi. Tuttavia, l’Iran è un autentico “neo” nella regione perché tutti i paesi con esso confinanti hanno già aderito alla Convenzione.</p>
      <p sl="et">Accolgo calorosamente il rilascio della paladina della lotta contro la discriminazione nei confronti delle donne. Ma siamo onesti, ha trascorso nove lunghi giorni in una cella di detenzione. La campagna per un milione di firme cui lei ha dato avvio è stata un passo efficace verso l’istituzione dei diritti delle donne. E’ inammissibile che le donne vengano arrestate anche per aver lottato per la parità di diritti. La violenza contro le donne in Iran deve cessare; le donne devono avere voce in capitolo su ogni questione. L’Iran non può classificarsi quale eccezione nel villaggio globale del mondo.</p>
    </intervention>
    <intervention id="4-213" speaker_id="28387" name="Janusz ONYSZKIEWICZ" is_mep="True" mode="spoken" nationality="Poland" birth_date="18-12-1937" birth_place="Lwów" p_group="Group of the Alliance of Liberals and Democrats for Europe" m_state="PL">
      <p sl="pl">Signor Presidente, oggi si è svolto un incontro tra Maryam Rajavi, presidente del Consiglio Nazionale della Resistenza Iraniana, e i politici e i rappresentanti francesi al Parlamento europeo.</p>
      <p sl="pl">Nella sua presentazione, la presidente Rajavi ha dichiarato esplicitamente quanto siano importanti i diritti delle donne per l’opposizione democratica iraniana, dimostrando ancora una volta che l’opposizione ci dà la speranza che nel paese avrà luogo un cambiamento. Tutto ciò è per noi necessario al fine di adottare alcune misure.</p>
      <p sl="pl">Il primo passo è conformarsi alle sentenze del tribunale che dichiarano che il Muhajeddin iraniano dovrebbe essere cancellato dall’elenco delle organizzazioni terroristiche. Il secondo, che è forse ancora più importante, è quello di riconoscere finalmente il Consiglio Nazionale della Resistenza Iraniana quale rappresentante dell’Iran democratico, ed è in questo che dovremmo riporre le nostre speranze per un cambiamento pacifico.</p>
    </intervention>
    <intervention id="4-214" speaker_id="4413" name="Carlo FATUZZO" is_mep="True" mode="spoken" nationality="Italy" birth_date="14-03-1944" birth_place="Genova" p_group="Group of the European People's Party (Christian Democrats) and European Democrats" m_state="IT">
      <p sl="it">Signor Presidente, onorevoli colleghi, non ho resistito alla tentazione di dare un esempio, a me pare molto concreto, di quanto sono attendibili le autorità dei governi dell’Iran.</p>
      <p sl="it">Il sottoscritto, Carlo Fatuzzo, che sta parlando adesso, è stato dichiarato sostenitore dei terroristi antiraniani, ripeto antiraniani, con mia grande soddisfazione naturalmente, in occasione di un pubblico e ufficiale incontro tra il ministro degli Esteri dell’Iran e una delegazione della Commissione della delegazione Unione europea-Iran. Questo è avvenuto cinque anni fa, ripeto cinque anni fa. A lei, signor Presidente, e ai miei numerosi colleghi, giudicare quanto io sia pericoloso per il regime dell’Iran. Questa è la credibilità dei ministri e dei governanti dell’Iran.</p>
    </intervention>
    <intervention id="4-215" speaker_id="28424" name="Tunne KELAM" is_mep="True" mode="spoken" nationality="Estonia" birth_date="10-07-1936" birth_place="Taheva" p_group="Group of the European People's Party (Christian Democrats)" m_state="EE">
      <p sl="en">Signor Presidente, per quasi 30 anni, la Repubblica islamica dell’Iran ha rappresentato una seria minaccia per i diritti umani e la democrazia. Le donne sono state il primo obiettivo di questa branca estremista dell’islam . I loro diritti sono stati sottratti dal regime dei mullah . Anche le giovani donne non sono eccezioni, e una bambina di nove anni viene trattata come un’adulta e punita con le bastonate, la pena di morte nonché la lapidazione.</p>
      <p sl="en">Tuttavia, molte donne non si sono conformate al regime. E’ confortante vedere che il principale movimento di opposizione democratica, il Consiglio Nazionale della Resistenza, è guidato da una donna come Maryam Rajavi. Le risoluzioni sono positive ma non bastano. Dobbiamo sostenere queste donne in azione.</p>
    </intervention>
    <intervention id="4-216" speaker_id="36390" name="Armando VENETO" is_mep="True" mode="spoken" nationality="Italy" birth_date="14-11-1935" birth_place="Aversa " p_group="Group of the European People's Party (Christian Democrats) and European Democrats" m_state="IT">
      <p sl="it">Signor Presidente, onorevoli colleghi, io devo ricordare all’Assemblea che quando ero deputato nazionale al parlamento italiano ebbi rapporti notevoli con la resistenza iraniana ed espressi la mia opinione favorevole ad un intervento deciso per la tutela dei diritti umani che veniva propugnata dai rappresentanti della resistenza.</p>
      <p sl="it">Ebbene, ebbi un velato rimprovero dal governo del tempo perché mi fu detto che ragioni realpolitik impedivano di prendere posizioni ben nette e precise. Dico questo perché al fondo questo dibattito deve interrogarsi su un punto fondamentale: noi qui eleviamo grandi riconoscimenti all’impegno umanitario dell’Europa tutta e del Parlamento europeo, però tutto questo si scontra con alcune esigenze concrete che sono relative al petrolio, che sono relative alle convenienze e agli opportunismi. Ed è proprio questo che bisogna combattere!</p>
    </intervention>
    <intervention id="4-217" speaker_id="photo_generic" name="Androula Vassiliou" is_mep="True" mode="spoken">
      <p sl="en">Membro della Commissione. − Signor Presidente, la Commissione condivide la preoccupazione dei deputati riguardante Khadijeh Moghaddam e i casi di donne e difensori dei diritti umani perseguitati dalle autorità iraniane.</p>
      <p sl="en">Khadijeh Moghaddam è un leader della campagna per un milione di firme, che sollecita il cambiamento del diritto iraniano in contrasto con i principi di parità di genere e con i diritti umani.</p>
      <p sl="en">Accogliamo con favore la notizia del rilascio di Khadijeh Moghaddam, anche se dietro elevata cauzione. Tuttavia, dobbiamo sottolineare il fatto che altri due membri della campagna per le firme sono in carcere dall’autunno del 2007, Hana Abdi e Ronak Safazadeh.</p>
      <p sl="en">Inoltre, deploriamo le recenti condanne di altri quattro membri della campagna per presunte azioni contro la sicurezza nazionale, a seguito della loro partecipazione a una manifestazione fuori dal tribunale di Tehran due anni fa: Zeynab Peyghambarzadeh a due anni di pena detentiva sospesa e Nashrin Afzali, Nahid Jafari e Minoo Mortazi a sei mesi sospesi di carcere e 10 frustate. Condanniamo energicamente tali sentenze, che possono essere considerate solo in quanto parte dell’attuale sforzo di intimorire e umiliare queste donne che manifestano pacificamente.</p>
      <p sl="en">La campagna per i diritti e la parità delle donne è molto importante e significativa nel contesto iraniano. Ognuna di queste donne coraggiose merita il nostro totale appoggio. Chiedo alle autorità iraniane di rilasciare senza condizioni Hana Abdi e Ronak Safazadeh e di far cadere tutte le accuse a loro carico e contro le loro colleghe donne che manifestano per i diritti.</p>
      <p sl="en">Ahimè, molti altri difensori dei diritti umani sono in pericolo in Iran. Invito le autorità in particolare a liberare Mansour Ossanlou e Emadedin Baghi senza riserve, nonché di porre fine alle torture, le intimidazioni e le persecuzioni politiche dei difensori dei diritti umani.</p>
      <p sl="en">La Commissione ribadisce la sua preoccupazione per la chiusura, due mesi fa, della rivista femminile indipendente Zanan . La Commissione fa appello alle autorità iraniane affinché consentano nuovamente la pubblicazione di Zanan . L’Unione europea ritiene che il comportamento dell’Iran nei confronti di questa rivista, nonché della campagna della donne per la parità di diritti, sia un indicatore della sua volontà di impegnarsi realmente nel miglioramento della situazione dei diritti umani.</p>
      <p sl="en">Chiediamo alla Repubblica islamica dell’Iran di rispettare completamente gli obblighi dettati dalle convenzioni internazionali, in particolare il Patto internazionale sui diritti civili e politici. Ricordiamo inoltre che, nel contesto dell’elezione al Consiglio dei diritti umani dell’ONU, l’Iran ha affermato di stare considerando l’adesione alla Convenzione sull’eliminazione di tutte le forme di discriminazione nei confronti delle donne.</p>
      <p sl="en">L’Unione europea ha sollevato questioni relative ai diritti umani, compresi i diritti delle donne e la promozione della parità di genere, con le autorità iraniane e continuerà a farlo. In assenza di un miglioramento sistematico della situazione dei diritti umani in Iran, i nostri rapporti con questo paese non possono evolversi in modo adeguato.</p>
    </intervention>
    <intervention id="4-218" speaker_id="1838" is_mep="True" mode="spoken" role="Presidente" name="Gérard ONESTA" nationality="France" birth_date="05-08-1960" birth_place="Albi" p_group="Group of the Greens/European Free Alliance" m_state="FR">
      <p sl="unknown">La discussione è chiusa.</p>
      <p sl="unknown">La votazione si svolgerà dopo le discussioni.</p>
    </intervention>
  </section>
  <section id="creitem25" title="12.3. Ciad">
    <intervention id="4-220" speaker_id="1838" is_mep="True" mode="spoken" role="Presidente" name="Gérard ONESTA" nationality="France" birth_date="05-08-1960" birth_place="Albi" p_group="Group of the Greens/European Free Alliance" m_state="FR">
      <p sl="unknown">L’ordine del giorno reca la discussione su sei proposte di risoluzione sul Ciad .</p>
    </intervention>
    <intervention id="4-221" speaker_id="4508" name="Erik MEIJER" is_mep="True" mode="spoken" nationality="Netherlands" birth_date="05-12-1944" birth_place="Amsterdam" p_group="Confederal Group of the European United Left - Nordic Green Left" m_state="NL">
      <p sl="nl">autore. − Signor Presidente, il governo coloniale negli ex territori dell’Africa occidentale e centrale francese cessò tra il 1958 e il 1960. Questo non è stato il risultato di un conflitto prolungato e il conseguente emergere di una consapevolezza nazionale collettiva, ma anzi un modo di evitare lo sviluppo dei movimenti di liberazione. E’ stato un processo dall’alto verso il basso e non il contrario. Rispetto ai dipartimenti francesi di oltremare sono diventati prima territori autonomi e in seguito Stati indipendenti.</p>
      <p sl="nl">Con l’eccezione della Guinea (Conakry), tuttavia, l’influenza francese è sempre stata maggiore in questi Stati che non nelle altre ex colonie. Il grande Stato desertico del Ciad ha ancora una presenza militare francese, che ha di certo influenzato chi poteva governare il paese e chi non poteva. Questo potente ascendente europeo non ha innescato lo sviluppo degli standard europei di democrazia e diritti umani in questi paesi. Gli Stati e i loro confini nazionali non discendono da movimenti locali che hanno formato uno Stato indipendente, ma semplicemente dal passato colonialista.</p>
      <p sl="nl">Ciò significa che le differenze etniche possono portare ai confronti etnici. In paesi come questi, ciò significa una continua lotta per il potere, su coloro che sono cittadini di prima classe e coloro che sono cittadini di seconda classe. La diversità etnica e geografica spesso non si riflette, o si riflette molto poco, nella composizione del governo. I problemi che questo provoca non possono, dal punto di vista del mio gruppo, essere risolti semplicemente collocando un nuovo corpo di truppe militari sul posto. C’è sempre stata una presenza militare nella regione, e ha peggiorato la situazione attuale anziché migliorarla. La risposta non è la stabilizzazione della situazione presente, che va a beneficio solo dei governanti attuali, ma nel fare spazio per un cambiamento che parta dal basso.</p>
    </intervention>
    <intervention id="4-222" speaker_id="28280" name="Filip KACZMAREK" is_mep="True" mode="spoken" nationality="Poland" birth_date="22-11-1966" birth_place="Poznań" p_group="Group of the European People's Party (Christian Democrats)" m_state="PL">
      <p sl="pl">autore. − Signor Presidente, nella proposta di risoluzione facciamo riferimento all’accordo di Cotonou e, nello specifico, alla parte relativa agli aiuti umanitari.</p>
      <p sl="pl">Devo tuttavia ricordarvi un disgraziato avvenimento nel corso dell’ultima assemblea parlamentare congiunta ACP-UE a Lubiana, che si è svolta un mese fa. La parte ACP ha rifiutato la risoluzione di compromesso dell’Assemblea sul Ciad. Ciò che è peggio, è che coloro che hanno promosso tale rifiuto erano i delegati dei paesi confinanti con il Ciad, nonostante le loro preoccupazioni siano state prese in considerazione nel testo di compromesso. E’ stato difficile per noi comprendere il motivo per cui i nostri partner africani abbiano deciso di non appoggiare la risoluzione.</p>
      <p sl="pl">Auspico che la risoluzione del Parlamento europeo, che tra pochi minuti adotteremo, colmerà il vuoto creatosi per l’assenza di una risoluzione molto attesa dell’Assemblea parlamentare congiunta ACP-UE. Ritengo che tutti noi possiamo concordare con la dichiarazione del Presidente del Ciad, Idriss Deby, che occuparsi di 300 000 profughi sudanesi e di 170 000 profughi interni al Ciad è un compito gravoso. La società europea ne è consapevole, e per questo 14 paesi dell’Unione europea hanno deciso di adempiere al mandato del Consiglio di Sicurezza dell’ONU e stanno iniziando a inviare 4 000 soldati in Ciad.</p>
      <p sl="pl">Siamo lieti che l’Unione europea si sia assunta la responsabilità e abbia dimostrato la solidarietà in questo modo, anche se la portata di questa solidarietà avrebbe potuto essere più ampia. La maggior parte dei 14 paesi che hanno deciso di partecipare alla missione, tra cui, per nominarne alcuni, l’Irlanda, la Finlandia, la Romania e la Polonia, non hanno legami storici o economici con il Ciad. Tali paesi, che assistono il Ciad in modo diretto, non hanno dimostrato soltanto solidarietà, ma anche altruismo nel loro desiderio di aiutare i civili indifesi, vittime del conflitto in Darfur e della guerra interna al Ciad, i rifugiati in campi al confine tra l’Arabia Saudita e il Ciad e il personale delle missioni umanitarie che opera nella regione.</p>
      <p sl="pl">Auspico che questa missione sia efficace nella risoluzione del conflitto e che aiuti le popolazioni di Ciad e Sudan, e noi auguriamo al popolo del Ciad elezioni di successo, libere, democratiche e trasparenti nel 2009.</p>
    </intervention>
    <intervention id="4-223" speaker_id="39022" name="Ewa TOMASZEWSKA" is_mep="True" mode="spoken" nationality="Poland" birth_date="14-04-1947" birth_place="Płock" p_group="Union for Europe of the Nations Group" m_state="PL">
      <p sl="pl">autore. − Signor Presidente, dal 3 febbraio 2008 non ci sono per niente informazioni circa il destino di Ibni Oumar Mahamat Saleh, il porta parola del coordinamento dei partiti per la difesa della costituzione.</p>
      <p sl="pl">Torture, carcere e diversi metodi repressivi vengono regolarmente impiegati contro l’opposizione. Vi sono restrizioni alla libertà di parola, e anche il diritto a un processo libero è limitato. Le forze di sicurezza e i gruppi armati del Sudan minacciano i civili e attaccano le organizzazioni umanitarie, in particolare nella parte orientale del Ciad.</p>
      <p sl="pl">Nel paese, ci sono più di 250 000 profughi sudanesi e circa 57 000 della Repubblica Centroafricana, nonché del Darfur. Il conflitto in Darfur si è esteso anche nel territorio ciadiano. Il conflitto armato è accompagnato da una catastrofe umanitaria: non c’è abbastanza cibo per i profughi, ci sono improvvisi aumenti del prezzo dei generi alimentari, solo il 20 per cento dei bambini va a scuola, i bambini vengono costretti ad arruolarsi nelle forze armate, e la violenza contro di loro è sempre più diffusa, in particolare le aggressioni sessuali sulle bambine.</p>
      <p sl="pl">E’ essenziale consentire ai profughi di fare ritorno nelle loro abitazioni. E’ fondamentale non solo che cessi il conflitto armato in Ciad, ma anche la ricaduta della crisi in Darfur. Solo una risoluzione ai conflitti armati può forse offrire un’opportunità per aiutare i 4,5 milioni di persone in Darfur e nel Ciad orientale. Solo la fine della guerra può rendere possibile la riduzione delle violazioni dei diritti umani.</p>
      <p sl="pl">Le immagini di donne scheletriche sedute fuori dalle loro case incendiate con in braccio bambini affamati, immagini che erano frequenti in Polonia e in altri paesi europei durante la seconda guerra mondiale, sono ora la realtà quotidiana in Ciad e Sudan. L’Europa è stata in grado di risorgere da quelle tragiche circostanze. Aiutiamo la popolazione del Ciad e del Sudan a riacquistare la speranza. Fermiamo con una missione di pace un altro conflitto armato.</p>
    </intervention>
    <intervention id="4-224" speaker_id="23881" name="Marios MATSAKIS" is_mep="True" mode="spoken" nationality="Cyprus" birth_date="02-08-1954" birth_place="Lemesos" p_group="Group of the Alliance of Liberals and Democrats for Europe" m_state="CY">
      <p sl="en">autore. − Signor Presidente, il Ciad, il quinto paese più grande dell’Africa, ha avuto una storia post-coloniale molto critica. Il conflitto civile, lo stato di guerriglia, i colpi militari, le divisioni religiose ed etniche, assieme a un ambiente ostile e semidesertico nonché un vicinato regionale problematico, hanno provocato tumulti quasi continui nel paese. Di conseguenza, e nonostante il fatto che il Ciad sia ricco di oro, uranio e petrolio, è un paese che soffre di una grave povertà e di scarse condizioni sanitarie e sociali.</p>
      <p sl="en">L’attuale regime al governo, con a capo il Presidente Deby, che è salito al potere dopo un colpo di Stato nel 1990 e con un numero di dubbie vittorie elettorali da allora, da quanto si dice è stato coinvolto in numerosi atti di severa repressione e persecuzione contro i politici dell’opposizione, gli attivisti per i diritti umani e i giornalisti. Sono stati documentati arresti e detenzioni arbitrari, torture e uccisioni extragiudiziarie.</p>
      <p sl="en">Auspichiamo che la presente proposta di risoluzione invii un messaggio chiaro al Presidente Deby, e a tutte le parti coinvolte in questo posto del mondo critico, che è giunto il momento della riconciliazione nazionale, il rafforzamento del processo democratico e il rispetto dei diritti umani. Al contempo, la presente risoluzione ha l’obiettivo di cercare di rassicurare la popolazione del Ciad che l’Unione europea è al suo fianco al momento del bisogno e continuerà a fare del suo meglio al fine di contribuire al raggiungimento della pace e della prosperità per tutti i cittadini del paese.</p>
    </intervention>
    <intervention id="4-225" speaker_id="1833" name="Marie Anne ISLER BÉGUIN" is_mep="True" mode="spoken" nationality="France" birth_date="30-06-1956" birth_place="Boulay" p_group="Group of the Greens/European Free Alliance" m_state="FR">
      <p sl="fr">autrice. − Signor Presidente, signora Commissario, onorevoli colleghi, secondo un’attendibile prova testimoniale, Omar Mohamed Saleh è stato arrestato nella sua abitazione da uomini armati in uniforme il 3 febbraio 2008.</p>
      <p sl="fr">Da allora, non vi sono più state notizie ufficiali e la sua famiglia e i colleghi politici temono che dopo il suo arresto sia stato ucciso a sangue freddo. Non si può consentire che persista questa mancanza di informazioni e il Presidente Idriss Deby deve trasmettere le informazioni di cui dispone.</p>
      <p sl="fr">Chiediamo pertanto al governo francese, in particolare, che, come sappiamo, ha fornito assistenza al Presidente del Ciad, di ottenere tutte le informazioni possibili sulla scomparsa di Mohamed Saleh, per il quale siamo estremamente preoccupati, nonché sul destino di tutti gli altri prigionieri politici. In ogni caso, ciò non può nascondere la situazione tragica di oltre un milione di persone colpite dal fuoco incrociato.</p>
      <p sl="fr">Per questo motivo, è urgente aprire il dialogo tra tutte le parti, il governo del Ciad, l’opposizione e i ribelli, affinché si impegnino nella prospettiva di libere elezioni nel 2009, conformemente alle norme internazionali. L’obiettivo della missione Eufor è mantenere la pace tre il Ciad e il Sudan e garantire la sicurezza delle operazioni umanitarie intese ad aiutare i profughi in tutti i luoghi. La missione non può riuscire in assenza di una partecipazione attiva di tutti i paesi dell’Unione europea.</p>
      <p sl="fr">Inoltre, da quando l’Eufor comprende un ampio contingente di truppe francesi, è essenziale distinguere tra il piano Épervier e le forze europee. E’ inoltre d’obbligo, per i milioni di profughi come misura iniziale di emergenza, ma anche nel più lungo periodo per i paesi dell’Africa centrale, che la stabilità politica venga ripristinata per mezzo di un cessate il fuoco, la riapertura del dialogo e il rispetto dei diritti umani.</p>
    </intervention>
    <intervention id="4-226" speaker_id="4260" name="Eija-Riitta KORHOLA" is_mep="True" mode="spoken" nationality="Finland" birth_date="15-06-1959" birth_place="Lahti" p_group="Group of the European People's Party (Christian Democrats)" m_state="FI">
      <p sl="fi">a nome del gruppo PPE-DE. – Signor Presidente, la risoluzione sottolinea i due settori di crisi sui quali il governo e le agenzie internazionali devono concentrare la loro attenzione. In primo luogo, la crisi umanitaria è diffusa e da molto tempo le organizzazioni di assistenza inviano relazioni sul numero crescente di profughi interni. Gli scarsi livelli di sicurezza nei campi profughi, la diffusa violenza sessuale e la difficoltà di reperire aiuti in generi alimentari hanno reso la situazione ancora più critica. In secondo luogo, vi sono massicce restrizioni sulla libertà di parola e molti giornalisti hanno dovuto lasciare il Ciad per paura di essere arrestati. I sostenitori dell’opposizione politica sono stati minacciati e sono scomparsi. Questo fatto resta spesso nell’ombra della crisi umanitaria, ma se intendiamo migliorare le cose in questa regione, dovremmo fare un passo importante verso un regime più stabile.</p>
      <p sl="fi">Una soluzione reale richiederà di sicuro una forte volontà politica e un’azione concreta su ampia scala. Tuttavia, è ugualmente importante la necessità di investire tempo e impegno sui bambini del Ciad e sul loro futuro tentando con tutte le forze di evitare che vengano reclutati nelle bande armate di ribelli e investendo nella loro istruzione di base, che potrebbe comprendere, per esempio, gli studi sui diritti umani.</p>
    </intervention>
    <intervention id="4-227" speaker_id="37200" name="Katrin SAKS" is_mep="True" mode="spoken" nationality="Estonia" birth_date="29-11-1956" birth_place="Tallinn" p_group="Group of the Progressive Alliance of Socialists and Democrats in the European Parliament" m_state="EE">
      <p sl="et">a nome del gruppo PSE. – Anche il mio intervento si collega a quello del precedente oratore. Desidero anch’io sollevare un punto della massima importanza nell’agenda odierna ed è precisamente la situazione dei bambini nelle crisi di violenza. Un gran numero, se non la maggioranza delle centinaia di migliaia di persone che resta senza casa sono bambini. E com’è la loro vita quotidiana? Tutti abbiamo visto le immagini scoraggianti sui nostri schermi televisivi.</p>
      <p sl="et">L’Unione europea ha certamente l’obbligo di dimostrare solidarietà con l’intera nazione, ma dobbiamo cercare di focalizzare la nostra attenzione sui bambini perché loro non possono prendersi cura di se stessi. E’ deprimente che in Ciad solo un bambino su cinque vada a scuola e che migliaia e migliaia di loro siano armati.</p>
      <p sl="et">Sostengo appieno la richiesta di un piano inteso a rendere i diritti umani parte integrante del curriculum scolastico. E’ importante che il governo del Ciad faccia tutto il possibile al fine di evitare il reclutamento dei bambini da parte dei gruppi ribelli; l’importanza del ruolo dell’Eufor si dimostrerà cruciale in questo senso, per esempio, comunicando con i leader della comunità e richiamando la loro attenzione sui bambini nella regione.</p>
    </intervention>
    <intervention id="4-228" speaker_id="28334" name="Urszula KRUPA" is_mep="True" mode="spoken" nationality="Poland" birth_date="20-10-1949" birth_place="Łódź" p_group="European Conservatives and Reformists Group" m_state="PL">
      <p sl="pl">a nome del gruppo IND/DEM. – Signor Presidente, l’oggetto del dibattito odierno sono le violazioni dei diritti umani in Ciad. La situazione in questo paese è drammatica al pari di quella di Darfur, Sudan o della Repubblica Centroafricana in cui, oltre ai conflitti alimentati dalle differenze etniche, linguistiche o religiose, vi sono anche altri conflitti di interesse, in particolar modo riguardanti la politica e il petrolio.</p>
      <p sl="pl">I paesi africani economicamente poveri e scarsamente sviluppati, sebbene siano ricchi di risorse naturali, tra cui il petrolio grezzo, gemme preziose e metalli, non solo diventano un territorio per il commercio di queste risorse o di stupefacenti, ma un mercato attivo per la vendita di armi, una delle cause principali degli abusi dei diritti umani. In un’atmosfera di conflitto e guerra in escalation , molti commercianti senza scrupoli locali e stranieri sfruttano la situazione, arricchendosi a prezzo della confusione, dei profughi e della sofferenza di milioni di persone innocenti, e persino di genocidio, stupro e sfruttamento di donne e bambini.</p>
      <p sl="pl">Questa situazione è stata aggravata dalla passività della comunità internazionale, controllata e sfruttata dalle grandi potenze che sviluppano i loro interesse su scala globale. Le missioni umanitarie di vario genere non possono aiutare molto e a volte operano addirittura contro i loro obiettivi e contro le richieste iniziali. Una simile situazione sembra essere senza speranza, finché la vita e la dignità umana saranno sconfitte dal materialismo pratico, dal liberalismo, e dalla crescente civilizzazione della morte, che talvolta viene diffusa persino dalle cosiddette organizzazioni umanitarie che offrono istruzione nel nome della salute sessuale e riproduttiva.</p>
      <p sl="pl">Per queste ragioni, le diverse risoluzioni e relazioni possono contribuire ad alleggerire le coscienze dei loro autori, ma non miglioreranno la situazione in Africa, finché i leader africani e le grandi potenze, di oriente e occidente, non cesseranno di trarre profitto dalla guerra e dall’odio crescente nel continente africano.</p>
    </intervention>
    <intervention id="4-229" speaker_id="28377" name="Lidia Joanna GERINGER de OEDENBERG" is_mep="True" mode="spoken" nationality="Poland" birth_date="12-09-1957" birth_place="Wrocław" p_group="Group of the Progressive Alliance of Socialists and Democrats in the European Parliament" m_state="PL">
      <p sl="pl">Signor Presidente, nonostante la firma, alcuni anni fa, di un accordo tra i partiti politici in Ciad sul rafforzamento del processo democratico, e nonostante l’ultimo accordo di non aggressione con le autorità sudanesi, la situazione è ancora molto tesa. Le forze governative si scontrano regolarmente con i ribelli dei gruppi armati del Darfur, che attaccano i trasporti degli aiuti umanitari. Lo stato di emergenza è stato impiegato per imprigionare l’opposizione con l’impunità e imporre limitazioni selvagge alla libertà di stampa e di parola.</p>
      <p sl="pl">Preoccupa in modo particolare il peggioramento della situazione umanitaria nel paese in cui, quale risultato del conflitto in Darfur e le sue conseguenze transfrontaliere, ci sono 300 000 profughi in 12 campi lungo la frontiera orientale tra Ciad e Sudan. Quale conseguenza degli scontri continui, gli approvvigionamenti di prodotti alimentari ai campi sono sospesi, e i profughi vengono lasciati a vegetare in condizioni terribili. A seguito dell’evacuazione di massa, la popolazione civile è vittima di aggressioni e violazioni dei diritti umani fondamentali.</p>
      <p sl="pl">In considerazione dell’ovvia impasse nello stabilizzare la situazione in Ciad, le istituzioni internazionali dovrebbero rafforzare il loro impegno nel promuovere il dialogo tra tutte le parti coinvolte nel conflitto. Solo un accordo globale ha qualche possibilità di evitare un disastro umanitario nel paese. E’ essenziale avviare la missione delle forze europee al più presto al fine di aumentare le attività umanitarie nella regione e offrire maggiore protezione alla popolazione civile e ai profughi.</p>
    </intervention>
    <intervention id="4-230" speaker_id="28300" name="Zbigniew ZALESKI" is_mep="True" mode="spoken" nationality="Poland" birth_date="29-04-1947" birth_place="Rogoziniec" p_group="Group of the European People's Party (Christian Democrats)" m_state="PL">
      <p sl="fr">Signor Presidente, vorrei fare nuovamente riferimento alla risoluzione di Lubiana, alla quale i nostri colleghi africani hanno votato contro. Ero molto dispiaciuto e rattristato. Penso e spero che i valori per l’Africa non arrivino dalla Cina, con la sua aggressiva invasione economica attualmente cui stiamo attualmente assistendo.</p>
      <p sl="fr">Non è possibile sapere come comportarci con i nostri partner africani quando trattano il Ciad in questo modo, ma una cosa è piuttosto chiara: dobbiamo persuaderli riguardo ai diritti umani. Questa è l’unica possibilità che abbiamo. Sembra che sarà un processo lungo e costoso, ma non c’è altra scelta.</p>
    </intervention>
    <intervention id="4-231" speaker_id="28178" name="Miroslav MIKOLÁŠIK" is_mep="True" mode="spoken" nationality="Slovakia" birth_date="11-09-1952" p_group="Group of the European People's Party (Christian Democrats)" m_state="SK">
      <p sl="sk">Anch’io desidero che venga ascoltata la mia voce nella discussione sulla complessa situazione in cui si trova la popolazione in Ciad. Come sappiamo dalle ultime informazioni, oltre ai 300 000 profughi nelle zone orientali del paese, ci sono 200 000 sfollati interni che vivono in questi campi in condizioni poco adatte agli esseri umani, affrontando una crisi umanitaria.</p>
      <p sl="sk">Quando prendiamo in considerazione la mancanza di alimenti e medicine, il drammatico uso scorretto del fatto che queste persone hanno perso la loro libertà, la diffusione dell’abuso di droga e delle malattie tra la popolazione lasciata in queste condizioni, non abbiamo altra scelta che chiedere il sostegno al processo democratico e per la sconfitta dei ribelli con l’aiuto delle forze europee.</p>
    </intervention>
    <intervention id="4-232" speaker_id="36390" name="Armando VENETO" is_mep="True" mode="spoken" nationality="Italy" birth_date="14-11-1935" birth_place="Aversa " p_group="Group of the European People's Party (Christian Democrats) and European Democrats" m_state="IT">
      <p sl="it">Signor Presidente, onorevole colleghi, l’Assemblea paritetica di Lubiana, dopo che era stata raggiunta l’intesa per la mozione unitaria, l’ha vista respinta dalla componente africana come è stato già detto.</p>
      <p sl="it">Il dramma sta nelle ragioni che sono state esposte: si è detto perché mancava la delegazione del Ciad. Era chiaramente una scusa ed era strumentale questa scusa, ma è servita a nascondere la realtà dei fatti, la ragione per la quale la componente africana non ha votato la risoluzione. Questo significa che al fondo le ragioni di opportunismo politico vincono sulle ragioni dei diritti fondamentali dell’uomo, della tutela e della garanzia delle libertà fondamentali.</p>
      <p sl="it">Io credo che, invece, il valore dell’Europa – e della nuova storia che l’Europa interpreta – stia proprio nel fatto non solo di testimoniare, ma di battersi, perché non la convenienza ma le ragioni dell’uomo prevalgano su tutte le alchimie della politica. Credo che questo debba essere sottoscritto, confermato e ancora una volta deve diventare progetto per la vita stessa dell’Unione europea.</p>
    </intervention>
    <intervention id="4-233" speaker_id="4527" name="John BOWIS" is_mep="True" mode="spoken" nationality="United Kingdom" birth_date="02-08-1945" birth_place="Brighton" p_group="Group of the European People's Party (Christian Democrats) and European Democrats" m_state="GB">
      <p sl="en">Signor Presidente, pochi anni fa mi sono recato in Ciad con una delegazione, nel periodo immediatamente successivo alla guerra civile e alla violenza, osservando l’ottimismo derivante dall’arrivo del petrolio e dell’oleodotto. La ricchezza del paese erano, sino ad allora, gli alberi di mango di un villaggio, nulla di più, e il petrolio stava offrendo al paese un’opportunità. La comunità internazionale vigilava in modo tale che nutrivamo la speranza che ciò avrebbe portato stabilità, benessere e un futuro al paese. Ora vige uno stato di confusione, e c’è confusione in parte a causa di ciò che è arrivato dall’esterno – Darfur e così via – e , bisogna dirlo, in parte a causa di ciò che proviene dall’interno, la corruzione, la cattiva governance e la violenza.</p>
      <p sl="en">Quale risultato, è il popolo del Ciad che soffre, e dobbiamo sollecitare chiunque, a livello internazionale, nazionale e locale, a collaborare al fine di far cessare questa crisi, e quindi costruire nuovamente un futuro.</p>
    </intervention>
    <intervention id="4-234" speaker_id="28352" name="Zuzana ROITHOVÁ" is_mep="True" mode="spoken" nationality="Czechia" birth_date="30-01-1953" birth_place="Praha" p_group="Group of the European People's Party (Christian Democrats)" m_state="CZ">
      <p sl="cs">Onorevoli colleghi, questa settimana abbiamo discusso dei rapporti Cina-Africa. La situazione in Ciad non è che un esempio di come il petrolio può diventare un motivo per acquistare armi. A meno che non abbiamo la possibilità di sollecitare la Cina, che è membro del Consiglio di sicurezza dell’ONU, a cambiare la sua politica estera e commerciale da quella chiamata “senza condizioni” a una sottoposta a condizioni, e a collaborare con noi, rimpiangeremo amaramente la mancanza di risorse per fornire aiuto sufficiente alle centinaia di migliaia di profughi e feriti.</p>
    </intervention>
    <intervention id="4-235" speaker_id="photo_generic" name="Androula Vassiliou" is_mep="True" mode="spoken">
      <p sl="en">Membro della Commissione. − Signor Presidente, sosteniamo pienamente la richiesta dei deputati per un ripristino del processo democratico in Ciad e una risoluzione diplomatica alle tensioni tra Ciad e Sudan.</p>
      <p sl="en">Per quanto riguarda il processo politico interno, accogliamo con favore la nomina del Primo Ministro Abbas. Dal nostro punto di vista, la sua dichiarazione del 18 aprile è stato il primo segnale promettente che potrebbe condurre alla normalizzazione dei rapporti tra governo e opposizione non armata.</p>
      <p sl="en">Pertanto, auspichiamo che la costituzione del nuovo e comprensivo governo del 23 aprile, in cui quattro incarichi ministeriali fondamentali sono stati conferiti ai partiti dell’opposizione non armata, provenienti dal coordinamento dei partiti per la difesa della costituzione, e di altri prigionieri politici (CPDC), spiani la strada al rilancio di un dialogo più completo sulla base dell’accordo politico del 13 agosto 2007.</p>
      <p sl="en">Il Commissario Michel è stato tra i primi a esprimere preoccupazione riguardo alla scomparsa dei membri dell’opposizione a seguito del tentato colpo di Stato dei primi di febbraio, e a chiedere l’immediato rilascio di tutti i leader dell’opposizione tenuti in custodia dalle autorità ciadiane. Al pari di molti altri oratori quest’oggi, siamo ancora onesti riguardo alla necessità di fare luce sulla situazione di Ibni Saleh, porta parola del CPDC.</p>
      <p sl="en">A questo proposito, la Commissione europea, grazie al suo ruolo di osservatore internazionale sulla commissione nazionale d’inchiesta, sta cercando di fare chiarezza su questi scomparsi, il che contribuirebbe a infondere fiducia nel processo politico.</p>
      <p sl="en">Per quanto riguarda quest’ultimo, attraverso il nostro X Fondo europeo di Sviluppo e lo Strumento per la stabilità, stiamo sviluppando la capacità del Ciad per lo svolgimento delle elezioni politiche alla fine del 2009, come previsto dall’accordo del 13 agosto 2007. Ciò implica il sostegno ai preparativi elettorali e lo svolgimento di un censimento nazionale. Il Ciad è stato inoltre incluso come paese da seguire in vista di una possibile missione di osservazione elettorale dell’Unione europea nel 2009, se vengono soddisfatte tutte le condizioni per la sua apertura.</p>
      <p sl="en">Per quanto riguarda i rapporti tra Ciad e Sudan, la questione dei gruppi di ribelli può essere considerata solo quale parte della situazione nel suo complesso, e siamo stati incoraggiati dal recente incontro di Libreville del gruppo di contatto istituito in forza dell’accordo di Dakar tra Ciad e Sudan. Riteniamo che questi sforzi diplomatici sostenuti siano essenziali per placare i due paesi.</p>
      <p sl="en">La nostra assistenza umanitaria nel Ciad orientale è in corso (con una media di circa 30 milioni di euro all’anno), e le necessità vengono soddisfatte in modo adeguato. Tuttavia, per integrare l’aiuto umanitario e l’aumento della sicurezza dei campi profughi e delle persone sfollate internamente che porterà lo spiegamento Eufor/Minurcat, il nostro Programme d’Accompagnement à la Stabililisation de l’Est du Tchad sosterrà le condizioni nelle zone in cui profughi e sfollati potranno scegliere di fare ritorno nel Ciad orientale e nella Repubblica Centroafricana settentrionale, con particolare attenzione all’accesso all’acqua potabile e alla sicurezza alimentare. Le attività inizieranno nell’ambito di questo programma prima che cominci la stagione delle piogge.</p>
      <p sl="en">In vista del successo della missione Minurcat come cruciale per la tutela della stabilità e dello sviluppo a lungo termine del Ciad, come osservato nel nostro contributo di 10 milioni di euro all’operazione Minurcat, siamo incoraggiati dal fatto che sia cominciata la formazione per i primi 77 comandanti del Détachement intégré de sécurité.</p>
      <p sl="en">Al fine di contribuire all’integrazione del progresso, il nostro X Fondo europeo di Sviluppo includerà 25 milioni di euro intesi a sostenere la riforma del settore giudiziario, che comprende lo sviluppo della forza di polizia, nonché 25 milioni di euro aggiuntivi per la riforma del settore della sicurezza.</p>
    </intervention>
    <intervention id="4-236" speaker_id="1838" is_mep="True" mode="spoken" role="Presidente" name="Gérard ONESTA" nationality="France" birth_date="05-08-1960" birth_place="Albi" p_group="Group of the Greens/European Free Alliance" m_state="FR">
      <p sl="unknown">La discussione è chiusa.</p>
      <p sl="unknown">La votazione si svolgerà dopo le discussioni.</p>
      <p sl="unknown">Dichiarazioni scritte (articolo 142)</p>
    </intervention>
    <intervention id="4-237" speaker_id="28427" name="Alessandro BATTILOCCHIO" is_mep="True" mode="written" nationality="Italy" birth_date="03-05-1977" birth_place="Roma" p_group="Non" m_state="IT">
      <p sl="it">La situazione in Ciad è divenuta ormai critica. Gruppi armati provenienti dal Sudan compiono incursioni nel territorio ad est del paese causando uccisioni indiscriminate, violenze e stupri soprattutto tra le fasce deboli delle popolazioni, senza reazione alcuna da parte del governo locale. D’altro canto l’evidente difficoltà di gestione del crescente numero di campi profughi che accolgono rifugiati dalla regione del Darfur, minacciati dalla situazione conflittuale che si è venuta a creare nel paese tra governo e forze di opposizione che contestano la validità delle elezioni, hanno costretto le autorità locali a dichiarare lo stato di emergenza nazionale.</p>
      <p sl="it">La prima conseguenza del provvedimento, come riportato da Amnesty International , è stata la nascita di un comitato ad hoc per la censura di quotidiani e stazioni radiofoniche che, oltre a determinare un susseguirsi di arresti di giornalisti ed oppositori politici, ha provocato la scomparsa del portavoce del partito per la difesa della Costituzione.</p>
      <p sl="it">Questa escalation di violenza deve essere assolutamente fermata. Le istituzioni europee hanno il compito, i mezzi e la responsabilità di garantire e difendere i diritti umani in tutto il mondo, specie in regioni particolari come il Ciad in cui i cittadini sono già provati da crisi umanitarie ed attacchi esterni.</p>
    </intervention>
  </section>
  <section id="creitem26" title="13. Tempo delle votazioni">
    <intervention id="4-239" speaker_id="1838" is_mep="True" mode="spoken" role="Presidente" name="Gérard ONESTA" nationality="France" birth_date="05-08-1960" birth_place="Albi" p_group="Group of the Greens/European Free Alliance" m_state="FR">
      <p sl="unknown">L’ordine del giorno reca il tempo delle votazioni.</p>
      <a text="(Per i risultati e ulteriori dettagli sulle votazioni: cfr. Processo verbale.)"/>
    </intervention>
  </section>
  <section id="creitem27" title="13.1. Zimbabwe (votazione)">
    <intervention id="4-242" speaker_id="1337" name="Manuel MEDINA ORTEGA" is_mep="True" mode="spoken" nationality="Spain" birth_date="15-12-1935" birth_place="Arrecife " p_group="Socialist Group in the European Parliament" m_state="ES">
      <p sl="es">Signor Presidente, per quanto riguarda la votazione sullo Zimbabwe, sono presente per votare ma non parteciperò. Desidero che venga messo a verbale che il motivo della mia mancata partecipazione è perché in questo caso ho deciso di non farlo. Vorrei tuttavia che venga registrata la mia presenza in plenaria.</p>
    </intervention>
    <intervention id="4-243" speaker_id="1838" is_mep="True" mode="spoken" role="Presidente" name="Gérard ONESTA" nationality="France" birth_date="05-08-1960" birth_place="Albi" p_group="Group of the Greens/European Free Alliance" m_state="FR">
      <p sl="unknown">La sua presenza è stata annotata.</p>
    </intervention>
  </section>
  <section id="creitem28" title="13.2. Iran: il caso di Khadijeh Moghaddam (votazione)"/>
  <section id="creitem29" title="13.3. Ciad (votazione)"/>
  <section id="creitem30" title="14. Correzioni e intenzioni di voto: vedasi processo verbale"/>
  <section id="creitem31" title="15. Composizione delle commissioni e delle delegazioni: vedasi processo verbale"/>
  <section id="creitem32" title="16. Decisioni concernenti taluni documenti: vedasi processo verbale"/>
  <section id="creitem33" title="17. Dichiarazioni scritte che figurano nel registro (articolo 116 del regolamento): vedasi processo verbale"/>
  <section id="creitem34" title="18. Trasmissione dei testi approvati nel corso della presente seduta: vedasi processo verbale"/>
  <section id="creitem35" title="19. Calendario delle prossime sedute: vedasi processo verbale"/>
  <section id="creitem36" title="20. Interruzione della sessione">
    <intervention id="4-253" speaker_id="1838" is_mep="True" mode="spoken" role="Presidente" name="Gérard ONESTA" nationality="France" birth_date="05-08-1960" birth_place="Albi" p_group="Group of the Greens/European Free Alliance" m_state="FR">
      <p sl="unknown">Dichiaro interrotta la sessione del Parlamento europeo.</p>
      <a text="(La seduta è tolta alle 16.25.)"/>
    </intervention>
  </section>
</text>
