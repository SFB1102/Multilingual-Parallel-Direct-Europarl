<?xml version='1.0' encoding='utf-8'?>
<text id="20080508.IT" lang="it" date="2008-05-08" place="Bruxelles" edition="Edizione GU">
  <section id="creitem1" title="1. Apertura della seduta"/>
  <section id="creitem2" title="2. Presentazione di documenti: vedasi processo verbale"/>
  <section id="creitem3" title="3. Elaborazione di un quadro per le attività dei rappresentanti di interessi (lobbisti) presso le istituzioni europee (discussione)">
    <intervention id="4-007" speaker_id="1405" is_mep="True" mode="spoken" role="Presidente">
      <p sl="unknown">L’ordine del giorno reca la relazione di Alexander Stubb, sostituito da Ingo Friedrich, a nome della commissione per gli affari costituzionali, sull’elaborazione di un quadro per le attività dei rappresentanti di interessi (lobbisti) presso le istituzioni europee (2007/2115(INI)) (A6-0105/2008).</p>
    </intervention>
    <intervention id="4-008" speaker_id="1264" name="Ingo Friedrich" is_mep="True" mode="spoken" role="relatore">
      <p sl="de">Signor Presidente, il contesto è il seguente. Con il Trattato di Lisbona, le competenze del Parlamento europeo di fatto aumenteranno nuovamente, e, in considerazione di questo, è particolarmente importante per noi compiere ancora una volta un’analisi accurata del processo legislativo. Nel farlo, constatiamo che anche i rappresentanti di interessi (o lobbisti, come vengono spesso chiamati) svolgono un ruolo molto significativo a Bruxelles. Stimiamo che a Bruxelles operino circa 15 000 rappresentanti di interessi, di cui 5 000 sono già registrati con il Parlamento europeo.</p>
      <p sl="de">Il nostro compito quindi è istituire un quadro in cui possano essere svolte le attività dei lobbisti in un modo equo e ammissibile. Il Parlamento ha conservato il suo registro quasi obbligatorio di lobbisti sin dal 1996, nonché un codice di condotta molto preciso. Il compito adesso è quello di verificare se possa essere raggiunto un accordo simile per tutte le istituzioni europee. I contenuti della relazione sui quali votare oggi costituiscono pertanto un importante passo verso una maggiore trasparenza: in altre parole, verso la diffusione di informazioni precise circa coloro che partecipano quali lobbisti, rappresentanti di interessi, nello sviluppo della normativa europea, in quale modo lo fanno e in quali ambiti.</p>
      <p sl="de">Inoltre, intendiamo istituire norme etiche e morali che disciplinino queste attività lobbistiche. Devono per di più essere attuate tutele adeguate al fine di garantire l’indipendenza del processo decisionale politico in sede di Parlamento e Commissione. Le attività dei lobbisti devono essere eliminate dalla zona grigia, in cui si trovavano, in modo tale da disporre di un quadro chiaro e basato sui fatti dei settori in cui viene realmente esercitata l’influenza. Abbiamo pertanto introdotto i seguenti elementi nella relazione che sono nuove caratteristiche rispetto alla situazione precedente: in primo luogo, una definizione relativamente ampia del significato di lobbismo o di cosa sono precisamente le “attività svolte al fine di influenzare l’elaborazione delle politiche e il processo decisionale delle istituzioni europee”.</p>
      <p sl="de">La seconda nuova caratteristica è l’introduzione di una “impronta legislativa”. Ciò significherebbe che al momento di deliberare o adottare una nuova direttiva in sede di una commissione parlamentare, la segreteria della commissione allegherebbe al documento una pagina con un elenco delle associazioni che hanno partecipato alla discussione e se l’hanno fatto nel contesto di un’udienza pubblica o di un altro tipo di riunione. Tale elenco dovrebbe inoltre aiutare i gruppi di interesse a verificare chi è coinvolto nel processo, e chi non ha voluto, o potuto, prendervi parte.</p>
      <p sl="de">Inoltre, il nostro obiettivo è istituire un registro comune per i rappresentanti di interessi nelle istituzioni comunitarie. Resta da vedere se questo accadrà veramente con la Commissione e il Parlamento. Abbiamo intenzione di formare un gruppo di lavoro che si occupi di questa questione. Sarebbe di certo più semplice per tutti i lobbisti se potessimo disporre di una specie di “sportello unico” in cui si potrebbero registrare e iscrivere per indicare di voler rispettare le regole. Questo è l’obiettivo ma, in qualità di relatore, devo dire che non sono sicuro, in questa fase, che disporremo realmente di un registro comune. Affinché la creazione di questo registro comune sia un processo completo in termini di burocrazia coinvolta, i registri devono essere collegati a ogni livello. Il paragrafo 21 parla inoltre di requisito di divulgazione delle informative finanziarie, che sarebbe un elemento del tutto nuovo. Parliamo anche dell’opzione di sanzioni che si applicherebbero ai lobbisti che violano il codice di condotta. Su questo aspetto, dobbiamo valutare il tipo di sanzioni che desideriamo. L’idea dei Verdi è di disporre di una lista nera, ma, dal mio punto di vista, è una reminiscenza della berlina nel medioevo. Le liste nere non sono appropriate in una democrazia. Ciò che vorremmo invece è che l’inclusione nel registro conferisse un livello di prestigio così elevato che le associazioni serie desidereranno che il loro nome compaia nel registro ufficiale delle istituzioni europee. Deve essere un’aspirazione prestigiosa e desiderabile, non solo perché verrebbe loro rilasciato un lasciapassare che accordi loro l’accesso agli edifici delle istituzioni, ma anche perché l’inclusione nel registro sarebbe apprezzata in sé, a significare che l’associazione interessata è riconosciuta quale interlocutore importante e utile che viene preso sufficientemente sul serio dalle istituzioni da garantirne l’inclusione nel registro. In caso di cattiva condotta, l’associazione sarebbe esclusa dal registro e il lasciapassare ritirato: questa sarebbe la sanzione.</p>
      <p sl="de">Sì, sarò quanto più breve possibile. È importante che le organizzazioni ecclesiastiche non vengano definite come lobby . Mi dispiace molto che nell’emendamento n. 3 dell’onorevole ‘t Veld del gruppo liberale si affermi che le chiese dovrebbero essere lobbisti. Questo sarebbe davvero contrario a tutto ciò che abbiamo concordato sinora in Parlamento. In virtù dei Trattati, le chiese sono partner per le nostre istituzioni, ma non lobbisti.</p>
      <p sl="de">Nel complesso, la mia valutazione è che questo è un passo importante verso una situazione più trasparente, corretta ed equa. Di conseguenza, auspico che saremo un esempio da seguire in tutto il mondo, dimostrando in quale modo il lobbismo può e deve essere preso sul serio.</p>
    </intervention>
    <intervention id="4-009" speaker_id="photo_generic" name="Siim Kallas" is_mep="True" mode="spoken">
      <p sl="en">Vicepresidente della Commissione. − Signor Presidente, sono molto lieto di partecipare a questa sessione plenaria nel corso della quale si concluderà la vostra discussione sull’Iniziativa europea per la trasparenza. Ho seguito le vostre discussioni e partecipato ai vostri dibattiti nelle diverse commissioni. Sono convinto che la presente relazione sia così com’è un vero progresso nell’aumento della trasparenza nel processo decisionale europeo.</p>
      <p sl="en">La Commissione accoglie con favore la reazione positiva del Parlamento europeo al suo suggerimento di considerare un approccio interistituzionale per un registro e un codice di condotta dei rappresentanti di interessi, che ritengono che questo sportello unico di registrazione contribuirebbe in modo più efficace all’obiettivo di accrescere la trasparenza, evitando al contempo un inutile carico amministrativo. Ritengo che la vostra relazione sia un eccellente punto di partenza per le discussioni nel futuro gruppo di lavoro interistituzionale che voi stessi suggerite.</p>
      <p sl="en">Desidero sottolineare un punto. La Commissione europea è convinta che le attività dei rappresentanti di interessi siano legittime e offrano un contributo valido al processo decisionale, ma le cose devono accadere in modo trasparente. Questo è il motivo per cui l’Iniziativa europea per la trasparenza mira ad aprire quella che troppo spesso viene considerata una scatola nera. I cittadini, le parti interessate, i responsabili politici e il pubblico possono quindi ampiamente farsi una loro opinione su quanto accade a Bruxelles.</p>
      <p sl="en">Quando penso alle informazioni che il Parlamento e la Commissione vorrebbero che i soggetti registrati divulghino, constato che siamo, anche su questo aspetto, largamente d’accordo. La Commissione considera che sia importante conoscere l’identità dei lobbisti, quali interessi rappresentano e in quale contesto finanziario. È ovvio che il mancato rispetto delle norme del codice di condotta dev’essere punito con sanzioni, che sarebbero la sospensione o anche la cancellazione dal registro.</p>
      <p sl="en">La Commissione ha annunciato che dovrebbe lanciare il suo registro dell’Iniziativa europea per la trasparenza nella primavera del 2008. Posso garantirvi che prevediamo di rispettare tale scadenza. Avendone parlato di recente con i servizi, il registro dovrebbe essere aperto nel giro di sei settimane. Abbiamo inoltre stabilito che sarà un progetto pilota e che dovremo riesaminarlo dopo un anno, ossia all’inizio dell’estate del 2009. La Commissione europea è pronta a discuterne con il Parlamento e il Consiglio dei ministri, nonché con le due commissioni consultive, nel lavoro inteso allo sviluppo di un sistema condiviso.</p>
    </intervention>
    <intervention id="4-010" speaker_id="1882" name="José Javier Pomés Ruiz" is_mep="True" mode="spoken">
      <p sl="es">relatore per parere della commissione per il controllo dei bilanci . − Signor Presidente, prima di tutto, è una vergogna che il ministro degli Esteri finlandese, Alexander Stubb, non sia presente oggi in quanto ha contribuito molto nella commissione per il controllo dei bilanci e alla presente relazione.</p>
      <p sl="es">Mi trovo qui per esprimere il parere della commissione per il controllo dei bilanci. Dando seguito alle parole conclusive del Commissario Kallas, vorrei sottolineare ancora una volta che il ruolo degli eurodeputati è quello di restare nel più stretto contatto possibile con tutti i cittadini, con i rappresentanti di interessi e non, e che il Parlamento deve quindi disporre di norme proprie. Il mio ufficio è aperto a chiunque voglia prendere un caffè con me o invitarmi a fare due passi. Non posso chiedere che le persone siano registrate in un registro speciale. Non posso dire a chi non è registrato che non posso riceverlo nel mio partito, l’Unión del Pueblo Navarro . Non posso dire “lei deve essere registrato”. No di certo: l’amministrazione è una cosa, ma la funzione politica di questo Parlamento è qualcosa di completamente diverso.</p>
      <p sl="es">Dovremmo pertanto disporre di due modi differenti di garantire la trasparenza. Sono stato il relatore sulla trasparenza, quel grande progetto che ha portato il Commissario Kallas in quest’Aula. La trasparenza non deve evitare il nostro contatto con la vita reale, con i rappresentanti di interessi e non.</p>
      <p sl="es">Vi ringrazio. Sono sicuro che il Commissario Kallas lo comprende.</p>
    </intervention>
    <intervention id="4-011" speaker_id="1985" name="Pervenche Berès" is_mep="True" mode="spoken">
      <p sl="fr">relatrice per parere della commissione per i problemi economici e monetari. − Signor Presidente, signor Commissario, mi trovo in una situazione paradossale, come accaduto in diverse occasioni, quando per esempio il relatore, l’onorevole Pistelli, che era all’avanguardia per quella che di sicuro sarà la posizione del Parlamento europeo sulla trasparenza, è stato purtroppo ignorato dalla nostra commissione. Pertanto, sono soddisfatta di quello che sono certa sarà il nostro risultato finale di oggi. E’ impossibile immaginare i mercati che funzionano in modo adeguato, con la trasparenza che non è nient’altro che la norma fondamentale. Noi legislatori dobbiamo applicare a noi stessi questa regola, in particolare perché sappiamo tutti fin troppo bene che nel nostro processo legislativo, e mi rivolgo al precedente oratore, i nostri rapporti con i rappresentanti esterni, che si tratti di gruppi di interesse o organizzazioni religiose, e con questo mi rivolgo all’onorevole Friedrich, svolgono un ruolo decisivo nel processo legislativo europeo. È nostro dovere essere da esempio in questo ambito, compreso il dirigersi verso la garanzia di un impiego sistematico dell’idea di “impronta legislativa”, che ritengo sarebbe estremamente benefico.</p>
    </intervention>
    <intervention id="4-012" speaker_id="4432" name="Claude Turmes" is_mep="True" mode="spoken">
      <p sl="de">relatore per parere della commissione per l’ambiente, la sanità pubblica e la sicurezza alimentare. − Signor Presidente, senza trasparenza, non può esistere democrazia europea. Bruxelles ha già la reputazione di consentire alle grandi imprese di dare ordini e agire dietro le quinte. Questo è pericoloso per il progetto europeo, ed è una questione che preoccupa molto me a livello personale e tutti i Verdi. Come Parlamento europeo, abbiamo quindi la responsabilità di mostrare le nostre intenzioni agli elettori nella corsa alle prossime elezioni europee. Ci troviamo dinanzi a una valida relazione, ma ci sono forze oscure al lavoro che vogliono eliminare due degli elementi principali in essa contenuti.</p>
      <p sl="de">In primo luogo, vogliono evitare la trasparenza finanziaria. In mancanza di quest’ultima, non potremo mai essere sicuri di chi si nasconde realmente dietro le campagne. Sono stupito nello scoprire che è in realtà il gruppo socialista a opporsi alla trasparenza finanziaria e che sta pertanto minacciando uno di questi elementi fondamentali. Per quanto riguarda il secondo di questi elementi in pericolo, ci sono persone in quest’Aula che suppongono che gli avvocati non dovrebbero essere considerati lobbisti, anche se non stanno difendendo persone in tribunale, ma cercando di agire di nascosto per influenzare la legislazione in Europa.</p>
      <p sl="de">Cito da un sito web di uno studio associato di Bruxelles. Lo dice poiché non siamo attualmente considerati lobbisti secondo l’attuale normativa,</p>
      <p sl="en">“Quindi far rappresentare i propri interessi dagli avvocati sarà sempre più efficace e gli obiettivi avranno maggiore probabilità di essere raggiunti con un sostegno legale. Alber &amp; Geiger , come studio associato specializzato nella rappresentanza degli interessi e le relazioni governative, sarà al vostro fianco per assistervi nel raggiungimento dei vostri obiettivi nell’Unione europea.”</p>
      <p sl="de">Come vedete, persino gli studi legali ammettono di essere lobbisti. Onorevoli colleghi, questo è inammissibile. Se permettiamo che ciò accada, comprometteremo la nostra credibilità.</p>
    </intervention>
    <intervention id="4-015" speaker_id="4544" name="Diana Wallis" is_mep="True" mode="spoken">
      <p sl="en">relatore per parere della commissione giuridica . − Signor Presidente, la commissione giuridica ha sostenuto in maniera netta l’iniziativa della Commissione e la posizione del relatore. Credo che abbiamo sostenuto senza dubbio che dovrebbe esserci anche un approccio coordinato tra tutte le istituzioni. Tuttavia, detto questo, desideriamo sottolineare la particolare apertura di questa istituzione quale organo decisionale democratico nonché che i lobbisti dovrebbero essere trattati equamente. In questo senso, nel lungo periodo, vorremmo muoverci in direzione di un registro obbligatorio in cui tutti vengono trattati su un piano paritario.</p>
      <p sl="en">Vorrei tornare, se posso, alla questione degli avvocati considerati lobbisti, che l’onorevole Turmes ha appena sollevato. C’è un problema su tale aspetto, e desidero domandare a tutti di essere prudenti riguardo alla definizione, con molte sfumature, che la commissione giuridica ha fornito in merito al fatto di stabilire quando un avvocato è un avvocato e quando un avvocato è un lobbista. Tale definizione è stata esaminata molto attentamente, e vorrei chiedere che sia una di quelle da prendere in considerazione.</p>
    </intervention>
    <intervention id="4-016" speaker_id="37676" name="Søren Bo Søndergaard" is_mep="True" mode="spoken">
      <p sl="da">relatore per parere della commissione per le libertà civili, la giustizia e gli affari interni. − Signor Presidente, la relazione che stiamo esaminando in quest’Aula è valida. È un passo nella giusta direzione, non grande, ma pur sempre un passo. Occorre anche agire, non perché tutto il lobbismo sia dannoso, o perché tutti i lobbisti sono il demonio, ma perché è del tutto inaccettabile che il lobbismo abbia una così importante influenza senza che vi siano norme vincolanti su uno spazio di massima apertura. I rappresentanti di interessi hanno un’influenza importante nel sistema dell’Unione europea. Ciò è palese guardando gli importi spesi per lobbismo e il numero di lobbisti in giro.</p>
      <p sl="da">Tuttavia, se aveste l’intenzione di adottare la proposta di emendamento, che è in parte un ampliamento della dichiarazione della commissione per le libertà civili, la giustizia e gli affari interni, la relazione potrebbe essere migliore e i controlli sui rappresentanti di interessi rafforzati. Dobbiamo disporre di un registro comune obbligatorio, che garantisca piena chiarezza e totale trasparenza per quanto riguarda la quantità di risorse spese per lobbismo. Dobbiamo disporre di un registro e un codice etico di condotta per tutti i rappresentanti di interessi, comprese le società legali che fungono da lobbisti, che possano entrare in vigore prima delle elezioni del 2009. Dobbiamo svolgere controlli efficaci e imporre sanzioni evidenti a coloro che violano le norme adottate.</p>
      <p sl="da">Tuttavia, occorre anche guardare al nostro interno. Bisogna essere in due per ballare il tango. Proponiamo pertanto che i lobbisti siano obbligati a divulgare le stesse informazioni sulle spese di un singolo deputato che quest’ultimo deve dichiarare sulla sua dichiarazione dei redditi. Un controllo leggermente maggiore su noi stessi non danneggerebbe la nostra reputazione tra l’elettorato.</p>
    </intervention>
    <intervention id="4-017" speaker_id="4540" name="Philip Bradbourn" is_mep="True" mode="spoken">
      <p sl="en">a nome del gruppo PPE-DE. – Signor Presidente, quest’Assemblea dovrebbe accogliere con favore ogni iniziativa che accresca la trasparenza delle istituzioni comunitarie, motivo per cui sostengo le proposte che ci sono state presentate oggi.</p>
      <p sl="en">Tuttavia, dobbiamo garantire che venga tenuta in considerazione anche la natura del lavoro di ogni istituzione. Su questo punto il Parlamento opera in un modo completamente diverso dal Consiglio e a un livello differente nel processo legislativo rispetto alla Commissione. Tenuto conto di questo, un registro unico comune per tutte le istituzioni sarebbe, secondo me, molto difficile da realizzare e istituirebbe di fatto una procedura molto burocratica per la richiesta di adesione nel momento in cui si esercita pressione solo sul Parlamento. Siamo inoltre un’istituzione autonoma e credo pertanto che non sia appropriato che altre istituzioni ci impongano le nostre politiche in quest’ambito.</p>
      <p sl="en">Desidero inoltre sollevare una questione che è stata in precedenza posta all’attenzione di quest’Aula da numerosi colleghi: in quale modo le ONG, in modo particolare, vengono finanziate dalla Commissione e, in cambio, impiegano questo denaro per influenzare gli eurodeputati ad assumere determinate posizioni. Se il risultato finale della nostra discussione è accrescere la trasparenza, l’Assemblea deve disporre di una certa quantità di dati sensibili non commerciabili sul modo in cui vengono finanziate queste organizzazioni che esercitano pressione su di noi.</p>
      <p sl="en">Su un aspetto più generale, esprimo preoccupazione per il libero accesso che hanno alcuni lobbisti nei discorsi degli uffici degli eurodeputati. Una volta nell’edificio, le persone sono libere di camminare in giro e non hanno alcun limite di accesso agli uffici privati. Avere il diritto di circolare liberamente nell’edificio non ha niente a che fare con la trasparenza, ma conduce a pratiche illecite da parte di alcuni. Sono sicuro che i colleghi abbiano tutti avuto questa esperienza. In molti dei nostri parlamenti nazionali, vi sono degli spazi riservati ai rappresentanti di interessi in cui questi ultimi, dietro appuntamento, possono essere accolti e scortati negli spazi in cui si trovano gli uffici dei deputati. Dal mio punto di vista, dovremmo cercare di attuare un sistema analogo. Nel complesso, mi fa piacere vedere che il Parlamento si occupa della questione della trasparenza, ma dobbiamo garantire anche che le organizzazioni di lobbisti siano trasparenti quanto noi.</p>
    </intervention>
    <intervention id="4-018" speaker_id="1973" name="Carlos Carnero González" is_mep="True" mode="spoken">
      <p sl="es">a nome del gruppo PSE . – Signor Presidente, innanzi tutto, a nome del gruppo socialista, devo dire che sostengo la relazione sulla quale discutiamo stamane e che probabilmente adotteremo più tardi in plenaria.</p>
      <p sl="es">Ritengo questo rappresenti un passo importante verso la trasparenza e il controllo in un ambito senza dubbio avvolto da molte leggende. I rappresentanti di interessi non sono buoni o cattivi per definizione; ciò dipende dal modo in cui agiscono e da come vengono controllati.</p>
      <p sl="es">Devo dire che noi socialisti siamo stati all’avanguardia sin dall’inizio nel rafforzamento della trasparenza e del controllo e, di conseguenza, della democrazia, per quanto riguarda i lobbisti.</p>
      <p sl="es">Onorevole Turmes, sembra che lei sia fissato con il gruppo socialista. Si concentri su altri gruppi. Mi domando, la commissione per l’ambiente, la sanità pubblica e la sicurezza alimentare decide, per suo parere, di criticare il gruppo socialista? Lei parla a nome della commissione per l’ambiente. Le chiederei cortesemente di fornire la sua personale opinione su altri gruppi quando parla a suo nome e non a nome di una commissione.</p>
      <p sl="es">Riteniamo che la definizione di lobbisti contenuta nella relazione sia corretta, anche se avremmo gradito una maggiore differenziazione. Le società private volte al profitto sono chiaramente una cosa diversa dalle organizzazioni non governative o dalle federazioni sindacali.</p>
      <p sl="es">Tuttavia, l’impronta è legislativa. Il registro comune e obbligatorio e il codice di condotta, le sanzioni corrispondenti e l’informazione finanziaria sono questioni fondamentali che sono state giustamente inserite nella presente relazione.</p>
      <p sl="es">Desidero inoltre richiamare la sua attenzione, onorevole Turmes, sul fatto che lei insiste che noi socialisti siamo contrari all’informazione finanziaria, mentre alcuni degli emendamenti del suo gruppo fissano limiti a questa informazione, laddove noi non desideriamo alcun limite.</p>
      <p sl="es">Vorremmo inoltre che entri in vigore prima delle elezioni europee del 2009 e che il previsto gruppo di lavoro completi le sue deliberazioni entro la fine del 2008.</p>
      <p sl="es">Sa, per esempio, che il gruppo socialista sosterrà due dei suoi emendamenti su questo argomento? Probabilmente non ne è al corrente.</p>
      <p sl="es">Realtà e leggenda si mischiano in questa questione, ma noi socialisti, essendo stati in prima linea nella lotta per la trasparenza e il controllo, non consentiremo a nessuno di perpetrare la falsa leggenda che abbiamo un’agenda nascosta. Abbiamo un ordine del giorno aperto che coinvolge i cittadini e la trasparenza nell’Unione europea.</p>
    </intervention>
    <intervention id="4-019" speaker_id="28314" name="Anneli Jäätteenmäki" is_mep="True" mode="spoken">
      <p sl="fi">a nome del gruppo ALDE . – Signor Presidente, onorevoli colleghi, l’aumento del potere del Parlamento europeo in virtù del Trattato di Lisbona incoraggerà l’obiettivo di maggiore apertura nel lavoro legislativo. E’ di vitale importanza che il lavoro dell’Unione europea sia trasparente e che il pubblico sappia chi ha avuto voce in capitolo nel contenuto delle norme. Il fine della registrazione non è limitare o ostacolare il lavoro dei lobbisti. Il loro lavoro è importante. Il sistema attuale di registrazione dei rappresentanti di interessi nel Parlamento europeo, tuttavia, è soprattutto un problema di sicurezza che non uno di apertura.</p>
      <p sl="fi">La relazione della commissione per gli affari costituzionali è cambiata molto dalle prime versioni presentate dal relatore precedente, l’attuale ministro degli Esteri finlandese Alexander Stubb. Sono particolarmente soddisfatta, al pari del mio gruppo, che le parole della relazione siano adesso molto più efficaci di quanto non fossero inizialmente e che stia per essere creato il sistema obbligatorio di registrazione sostenuto dal mio gruppo, poiché dimostra imparzialità.</p>
      <p sl="fi">Desidero fare riferimento all’emendamento n. 3, che è stato già discusso in quest’Aula. Alcuni dei deputati del mio gruppo lo appoggiano ma, come affermato dall’attuale relatore, con il quale concordo, le chiese non sono lobby . Su questa questione il mio gruppo è diviso e probabilmente voterà in due modi.</p>
      <p sl="fi">La relazione della commissione per gli affari costituzionali propone che il relatore possa allegare un elenco alla sua relazione dei rappresentanti di interessi registrati che sono stati consultati nel corso dell’elaborazione del testo. Auspico che in futuro questa diventerà una pratica ufficiale. Porterebbe i relatori ad ascoltare in modo obiettivo le diverse opinioni espresse. In questo modo si scoprirebbe anche se qualcuno mangia direttamente dal piatto di un altro.</p>
    </intervention>
    <intervention id="4-020" speaker_id="28372" name="Ryszard Czarnecki" is_mep="True" mode="spoken">
      <p sl="pl">a nome del gruppo UEN. – Signor Presidente, sono lieto di avere l’opportunità di prendere la parola dopo l’ex Presidente della Finlandia poiché discutiamo in merito a una relazione dell’attuale ministro degli Esteri finlandese, Alexander Stubb, che fino a poco tempo fa era un deputato di quest’Aula. Il Signore sembra muoversi misteriosamente quando si tratta di parlamentari!</p>
      <p sl="pl">L’ultima relazione delle ONG indica che l’influenza dei lobbisti sul processo decisionale della Commissione europea è diventato un problema serio. Per esempio, i rappresentanti di interessi ricoprono un numero significativo di incarichi nei diversi organi vicini alla Commissione europea. 5 000 lobbisti sui 15 000 che operano a Bruxelles hanno accesso al Parlamento europeo. Questi 5 000 devono operare in conformità di norme molto chiare. La proposta di creare un registro comune di lobbisti è una buona idea, come lo è la minaccia di sanzioni. È giunto davvero il momento che il nostro elettorato sappia chi sono i lobbisti. Gli elettori hanno diritto di sapere in quale modo vengono finanziati i rappresentanti di interessi, e chi di loro tenta di influenzare in vari modi alcune relazioni. La presente relazione è un passo nella giusta direzione. È un tentativo di regolamentare una situazione già esistente.</p>
    </intervention>
    <intervention id="4-021" speaker_id="4254" name="Monica Frassoni" is_mep="True" mode="spoken">
      <p sl="it">a nome del gruppo Verts/ALE . – Signor Presidente, onorevoli colleghi, la parola all’ordine dei Verdi-Alleanza libera europea sul rapporto ex Stubb è la trasparenza. È indubbio che esista una tendenza – e abbiamo ascoltato qui alcuni dei suoi rappresentanti – a sottovalutare, probabilmente in buona fede, gli effetti e l’efficacia del lavoro delle lobby, perfino in modi in cui nessuno di noi deputati seri, in buona fede, simpatici e rispettosi anche degli altri possiamo anche immaginare. I fatti sono chiari e vengono fuori di nuovo tutti i giorni: per esempio, da qualche settimana sappiamo che ci sono 34 funzionari dentro la Commissione che sono direttamente pagati da imprese private.</p>
      <p sl="it">Da una ricerca recentemente conclusa è emerso che la maggior parte dei gruppi – se ne sono esclusi solamente uno che è il mio ma probabilmente anche altri – che praticamente la maggior parte degli emendamenti presentati intorno a Reach hanno una provenienza di lobby. Poi emerge che tra i funzionari che assistono i lavori dei parlamentari, ce ne sono alcuni in alcune commissioni che lavorano o che hanno lavorato per delle imprese che oggi vengono a lavorare da noi come esperti nazionali e ovviamente i deputati non lo sanno.</p>
      <p sl="it">Quindi diciamo che la questione delle lobby non è finita con il lavoro che stiamo facendo oggi e credo che il lavoro del Commissario Kallas non è finito con il rapporto che adottiamo oggi. È per questo che noi abbiamo assolutamente sostenuto in modo convinto tutti quegli emendamenti e tutto quel lavoro che è stato fatto da tutti, anche dal gruppo socialista, anche dal gruppo del GUE e anche dal gruppo dei Liberali, intorno a quegli emendamenti e a quei testi che tendono a migliorare questa situazione e a rendere la trasparenza più semplice.</p>
      <p sl="it">Però ci sono ancora dei problemi rispetto a questa relazione Stubb che noi speriamo di riuscire a risolvere con il voto. Il primo è il tema degli avvocati: gli avvocati quando lavorano con noi e cercano di influenzare la legislazione sono lobbisti, anche quando danno un parere giuridico. Noi speriamo che questo emendamento venga respinto.</p>
      <p sl="it">Poi c’è il tema ovviamente della definizione di quando questo codice di condotta dovrebbe entrare in vigore – e deve farlo assolutamente prima delle elezioni europee prossime perché altrimenti siamo ripartiti per un altro tema, per un altro periodo di tempo eccessivamente lungo.</p>
      <p sl="it">Infine, presidente, io penso che la questione delle lobby non possa assolutamente essere risolta dicendo che a noi non piace, che noi criminalizziamo le lobby, però noi pensiamo che il problema della trasparenza è di sapere chi sono le persone che sono davanti a noi, che cosa fanno e chi le paga – quindi il problema della financial disclosure – sia un tema che in questa relazione non è probabilmente ancora chiarissimo ma che lo potrà diventare e su questo sono d’accordo con l’onorevole Carnero con il lavoro che dovrà fare il gruppo di lavoro che sarà istituito.</p>
    </intervention>
    <intervention id="4-022" speaker_id="1849" name="Sylvia-Yvonne Kaufmann" is_mep="True" mode="spoken">
      <p sl="de">a nome del gruppo GUE/NGL. – Signor Presidente, di certo non si dovrebbe fare dei lobbisti un capro espiatorio. È di sicuro perfettamente legittimo, in una solida democrazia, che i vari gruppi nella società rappresentino i loro interessi e preoccupazioni in modo proattivo e facciano presenti tali interessi nei processi sociali. È inoltre del tutto legittimo che sottopongano tali questioni agli uomini e alle donne nelle istituzioni che elaborano e prendono decisioni. Infatti, in qualità di legislatori, abbiamo il dovere di informarci a vicenda nel modo più completo e preciso possibile prima di prendere decisioni su qualsiasi iniziativa di legge della quale ci stiamo occupando, nonché di tener conto delle preoccupazioni delle parti interessate con tutti i loro punti di vista divergenti. È inoltre evidente, tuttavia, che la trasparenza è essenziale al fine di garantire l’equa rappresentanza degli interessi, ed è fondamentale per la credibilità dell’Unione europea. Questo è il motivo per cui il mio gruppo ritiene che le tre istituzioni debbano finalmente stabilire norme chiare da applicare a tutti i rappresentanti di interessi. Secondo noi, si è atteso troppo.</p>
      <p sl="de">Abbiamo il dovere di dimostrare molto chiaramente ai nostri cittadini che le istituzioni dell’Unione europea non agiscono come complici di “forze oscure”. Pertanto, i lobbisti dovrebbero essere indotti a divulgare pubblicamente gli interessi di chi rappresentano, quali sono i loro obiettivi e, soprattutto, da dove provengono i loro finanziamenti.</p>
    </intervention>
    <intervention id="4-023" speaker_id="1275" name="Jens-Peter Bonde" is_mep="True" mode="spoken">
      <p sl="en">a nome del gruppo IND/DEM. – Signor Presidente, il gruppo di lavoro del Parlamento sulla riforma è stato a Washington per studiare il Congresso degli Stati Uniti.</p>
      <p sl="en">Abbiamo osservato che tutti i lobbisti devono registrare la loro funzione e il loro reddito percepito dai diversi clienti. Negli Stati Uniti e in Canada è obbligatorio e non volontario, come propone la Commissione. Abbiamo inoltre constatato il modo in cui ciascun membro del Congresso abbia documentato il proprio bilancio, compresa ogni tazza di caffè pagata. Se possono farlo loro, perché non possiamo farlo noi? Per quale motivo non possiamo essere completamente trasparenti con le nostre indennità di segreteria nel Parlamento europeo e poi chiediamo trasparenza nelle altre istituzioni?</p>
      <p sl="en">Nell’ultima riunione della Conferenza dei Presidenti abbiamo appreso del lobbismo organizzato nella nostra Aula. In una stanza molto bella e spaziosa al quinto piano dell’edificio Spinelli, 28 multinazionali hanno i loro uffici, numeri telefonici e indirizzi di posta elettronica pagati dal Parlamento. Questo può essere un ottimo sistema per collegare le imprese agli eurodeputati, ma nessuno ci ha presentato questa proposta; è stato deciso alle nostre spalle.</p>
      <p sl="en">Mancano le opinioni delle piccole e medie imprese; mancano le opinioni dei consumatori, dei sindacati, delle organizzazioni ecologiche. Può essere una buona idea affittare strutture alle lobby , ma tutti dovrebbero essere invitati e un comitato eletto potrebbe vigilare sulle attività.</p>
      <p sl="en">Le multinazionali non sono quelle che hanno più bisogno del nostro sostegno finanziario. Il sostegno al sistema è stato selezionato e non eletto dai diversi gruppi politici. Spero che questo sia l’ultimo scandalo lobbistico al quale rimedierete.</p>
      <p sl="en">Questo è il mio ultimo intervento al Parlamento europeo. Se potessi esprimere un desiderio, sarebbe l’adozione della proposta della Convenzione firmata da 23 governi e da ogni singolo deputato dei parlamenti nazionali, ogni europarlamentare tranne uno: rendere tutti i documenti e le riunioni aperti a meno che non si decida per una deroga ragionevole. Tale semplice proposta risolverebbe la maggior parte dei problemi che inducono al lobbismo.</p>
      <p sl="en">Saremmo quindi in grado di vedere cosa ci scrivono e cosa scrivono alla Commissione e parteciperemmo alle decisioni senza ostacolare la trasparenza, così sapremmo che cosa ci viene nascosto e perché. Abbiamo bisogno che i lobbisti propongano e migliorino le norme. Ci occorre la loro conoscenza e il loro consiglio nonché l’argomentazione opposta di altri interessi. Abbiamo bisogno di informazioni equilibrate e pluraliste poiché siamo stati eletti per servire i cittadini in modo equo.</p>
    </intervention>
    <intervention id="4-024" speaker_id="1405" is_mep="True" mode="spoken" role="Presidente">
      <p sl="unknown">La ringrazio, onorevole Bonde. Sono sicuro che molti colleghi le augurano tutto il meglio per il suo pensionamento.</p>
      <p sl="unknown">Non possiamo essere sempre d’accordo con quello che dice, ma vale sempre la pena ascoltarla.</p>
    </intervention>
    <intervention id="4-025" speaker_id="28255" name="Andreas Mölzer" is_mep="True" mode="spoken">
      <p sl="de">Signor Presidente, non è un segreto che viviamo in un’Unione europea in cui gli avvenimenti aggirano i cittadini e vanno sempre di più a vantaggio delle importanti società. Ciò è indubbiamente dovuto, in primo luogo e soprattutto, all’influenza dei rappresentanti di interessi al Parlamento, nella Commissione e nel Consiglio. Chi si sorprenderebbe, quindi, nel sentire che la Convenzione adriatico-alpina, così impopolare tra la costosa lobby , non sia ancora stata attuata? Chi si sorprenderebbe nel sentire che un numero sempre maggiore di piccole e medie imprese è costretto a gettare la spugna perché sommerso dalla burocrazia e dalle normative, e perché letteralmente privato di qualsiasi sostegno dalle opportunità disponibili di finanziamento, mentre i giganti industriali, le multinazionali, comprendono fin troppo bene il modo in cui sfruttare tali opportunità e, come cavallette, delocalizzano continuamente da uno Stato membro all’altro, lasciando una scia di posti di lavoro distrutti sul loro cammino?</p>
      <p sl="de">Prendiamo quale esempio il dibattito e il processo decisionale sull’argomento tanto discusso e conteso del progetto di legge REACH, cha ha l’obiettivo di aumentare l’impiego sicuro delle sostanze chimiche: se i cittadini sapessero che sui 132 emendamenti proposti, 32 erano identici e accompagnati da raccomandazioni scritte dalle associazioni delle industrie chimiche, se i cittadini o sapessero, perderebbero sicuramente fiducia nell’Europa, e avrebbero la sensazione che i responsabili politici europei sono lì semplicemente per eseguire gli ordini delle multinazionali.</p>
      <p sl="de">Se vogliamo evitarlo, se vogliamo frenare il crescente euroscetticismo, dobbiamo raggiungere una situazione in cui sia chiaro chi sta influenzando il processo decisionale europeo, chi sta esercitando pressioni a nome dei donatori e chi sono questi ultimi, nonché chi sta cercando di influenzare il processo legislativo.</p>
    </intervention>
    <intervention id="4-026" speaker_id="2206" name="Reinhard Rack" is_mep="True" mode="spoken">
      <p sl="en">Signor Presidente, numero uno: ci congratuliamo con Alexander Stubb per la sua nomina a ministro degli Esteri in Finlandia. Numero due: ci congratuliamo con l’onorevole Ingo Friedrich e lo ringraziamo per essersi fatto carico della relazione e, per averla portata, si spera, a un esito positivo questo pomeriggio. Numero tre: sosteniamo il concetto e l’orientamento della relazione Stubb/Friedrich. Ma …</p>
      <p sl="de">Proseguirò adesso in tedesco. Dopo questo doppio tributo ad Alexander Stubb, è necessario un “ma”. È positivo disporre di norme sul lobbismo, ma in Parlamento abbiamo già norme valide, e non sono del tutto sicuro che questo tentativo di raggiungere un accordo combinato sia davvero una mossa saggia. La trasparenza è qualcosa di positivo, ma non può fare miracoli, in particolare se è di natura frammentaria.</p>
      <p sl="de">La registrazione e la diffusione degli interessi finanziari dei lobbisti registrati vanno molto bene, ma che dire circa i numerosi scrittori di lettere, esperti, e altri nostri contatti? Come dovremmo trattarli? Tutti loro dovrebbero essere registrati in futuro, e divulgare i loro interessi finanziari? Mi auguro di no!</p>
      <p sl="de">Ci sono poi le eccezioni: in particolare, sono proposte due eccezioni in due degli emendamenti che di certo non promuovono la trasparenza. L’emendamento n. 3 che è già stato citato, il cui obiettivo è di creare una situazione in cui le chiese saranno considerate lobby ufficiali. Dal mio punto di vista, non si tratta di trasparenza; è semplicemente lo specchio di un’attitudine anticlericale, cui dovremmo dire di no.</p>
      <p sl="de">Un simile tentativo viene compiuto nell’emendamento n. 10, in particolare per raggiungere un accordo, attraverso un’eccezione all’eccezione, che non serve neanche al problema in questione. In realtà, è semplicemente un tentativo di penalizzare alcuni settori. Dovremmo garantire che disponiamo di un sistema trasparente e che lo miglioriamo. Tuttavia, non dovremmo presumere dall’inizio che questo rappresenti adesso una sfida importante rispetto alla situazione attuale.</p>
    </intervention>
    <intervention id="4-028" speaker_id="2309" name="Richard Corbett" is_mep="True" mode="spoken">
      <p sl="en">Signor Presidente, possiamo essere orgogliosi del fatto che il Parlamento europeo sia già per molti aspetti all’avanguardia, se paragonato ad alcuni parlamenti nazionali, per quanto riguarda il modo in cui affrontiamo tali questioni. Abbiamo già un registro degli interessi. Abbiamo un codice di condotta per i lobbisti, e abbiamo il divieto assoluto per gli eurodeputati di ricevere regali. Questo è positivo. La questione adesso è se possiamo estendere questo sistema ad altre istituzioni. Desideriamo avviare negoziati per tentare di farlo, di cercare e raggiungere un accordo, poiché sarebbe meglio e, inoltre, se possiamo aggiornare i criteri ed essere ancora di più all’avanguardia dell’apertura e della trasparenza.</p>
      <p sl="en">Il mio gruppo è a favore della relazione, che tenta di fare ciò. Appoggiamo inoltre molti degli emendamenti che migliorerebbero il testo e accrescerebbero di fatto i criteri di trasparenza. Sosteniamo anche alcuni degli emendamenti del gruppo dei Verdi, tranne un emendamento che limiterebbe in realtà il modo in cui è scritto e fisserebbe una soglia al requisito di trasparenza.</p>
      <p sl="en">Pertanto, mi sono alquanto stupito nel sentire il portavoce della commissione per l’ambiente accusare il gruppo socialista di essere meno trasparente dei Verdi, mentre in realtà i Verdi hanno un emendamento che, se lo leggete alla lettera, porrebbe realmente un limite al criterio di trasparenza. Questa è la posizione del nostro gruppo. Siamo in prima linea per l’apertura e la trasparenza su questo argomento, e respingiamo con decisione le accuse infondate alla nostra posizione da parte di gruppi che cercano di ritrarsi di fronte all’opinione pubblica come modelli di tutto questo, prima di chiunque altro, mentre non lo sono.</p>
    </intervention>
    <intervention id="4-029" speaker_id="28457" name="Luca Romagnoli" is_mep="True" mode="spoken">
      <p sl="it">Signor Presidente, onorevoli colleghi, concordo che occorra un registro obbligatorio, un registro accompagnato da un codice di condotta per i lobbisti, ma che sia valido per tutte le istituzioni e soprattutto – mi permetto – per la Commissione. È ovviamente indispensabile che il codice etico preveda sanzioni in caso di scorrettezza e l’obbligo di trasparenza finanziaria. È opportuno che questi strumenti siano accessibili facilmente e quindi consultabili tramite Internet, mi sembra ottimale.</p>
      <p sl="it">La relazione Friedrich riconosce che migliaia di lobbisti cercano di influenzare le decisioni delle istituzioni, anche se va riconosciuto tutto sommato che in varie occasioni informano e dettagliano i parlamentari su diversi aspetti dei provvedimenti. Personalmente, e chi mi conosce lo sa, non sono affatto incline ad essere influenzato da chicchessia, ma ciò non toglie che per garantire decisioni indipendenti, per vigilare sulle attività che spesso intendono influenzare anche sull’attribuzione dei fondi comunitari e sul controllo e l’applicazione della legislazione, è necessario operare nell’assoluto rispetto di criteri etici rigorosi. Pertanto voterò a favore della relazione Fredrich.</p>
    </intervention>
    <intervention id="4-030" speaker_id="1186" name="Astrid Lulling" is_mep="True" mode="spoken">
      <p sl="fr">Signor Presidente, al fine di mettere in chiaro alcune incomprensioni e correggere le dichiarazioni populiste di alcuni deputati in quest’Aula e nella stampa, vorrei precisare anche, nel mio ruolo di questore, che il Parlamento europeo dispone di norme per disciplinare i nostri rapporti con i lobbisti da 12 anni. Tali norme, delineate nell’articolo 9, paragrafo 4, del Regolamento (che varrebbe la pena leggere almeno una volta!) sanciscono che l’accesso dei lobbisti al Parlamento europeo è controllato, regolato da lasciapassare. Per ottenerlo, i lobbisti devono compilare un modulo di accreditamento e fornire una caratteristica di riferimento nonché una lettera firmata dalla polizia. Il Parlamento europeo conserva un registro di tutti i rappresentanti di interesse, pubblicato sul sito del Parlamento europeo. I lobbisti accreditati devono inoltre rispettare un codice di condotta. L’onorevole Frassoni e altri stanno pertanto parlando di ovvietà. Ogni violazione a tale codice è punita con il ritiro del lasciapassare e l’esclusione dal registro.</p>
      <p sl="fr">Per quanto riguarda la proposta di un registro unico, non credo ve ne sia qualche necessità con la Commissione poiché quest’ultima e il Parlamento operano in modi completamente diversi e, di conseguenza, hanno rapporti diversi con il lobbisti. Nell’interesse della separazione dei poteri a livello europeo, il Parlamento deve a tutti i costi continuare a essere l’unico organismo responsabile per il suo Regolamento. La Commissione può copiare il nostro eccellente sistema ma dobbiamo avere l’ultima parola quando si tratta del nostro Regolamento. La relazione adotta un approccio prudente a questo registro, e io lo condivido.</p>
      <p sl="fr">Per quanto riguarda l’informazione finanziaria, non vedo il motivo per cui i lobbisti accreditati dovrebbero essere tenuti a fornire informazioni finanziarie dettagliate che indicano la fonte del loro finanziamento e lo stanziamento di queste risorse. Una simile disposizione sarebbe del tutto impraticabile e controproducente. Ritengo inoltre che la portata del lobbismo non si rifletta sempre nei mezzi finanziari. Anche la buona reputazione di un’organizzazione e il livello di professionalità sono essenziali. Sono completamente d’accordo con la descrizione di lobbismo fornita al considerando D della relazione. Devo congratularmi con il nostro ex collega, Alexander Stubb, con il quale ho collaborato molto su questa questione, e desidero prendere completamente le distanze dalle accuse indiscriminate formulate dai Verdi che sono intervenuti in questa discussione.</p>
    </intervention>
    <intervention id="4-031" speaker_id="1405" is_mep="True" mode="spoken" role="Presidente">
      <p sl="unknown">Ho imparato molto tempo fa che è inutile cercare di interrompere l’onorevole Lulling mentre sta parlando.</p>
      <a text="(Si ride)"/>
    </intervention>
    <intervention id="4-032" speaker_id="4262" name="Jo Leinen" is_mep="True" mode="spoken">
      <p sl="de">Signor Presidente, più la nostra onorevole collega parla, più occasioni di attacco ci offre. La commissione desidera disporre di un sistema comune in vigore a Bruxelles, perché i cittadini non fanno distinzioni tra Parlamento, Commissione e Consiglio. Secondo loro, è solo Bruxelles; è l’Unione europea! Ritengo che un sistema comune sarebbe positivo e, Commissario Kallas, le chiediamo di consentire al gruppo di lavoro di riunirsi rapidamente dopo la discussione odierna e redigere norme comuni che lascerebbero alla singola istituzione il requisito di autonomia per prendere le proprie decisioni.</p>
      <p sl="de">Vorrei che anche il Consiglio venga coinvolto. Il Consiglio è un organo legislativo, come lo siamo noi, e di certo il lobbismo svolge il suo ruolo anche nelle sue fila. Per questo motivo, la richiesta di partecipare a questa iniziativa è rivolta anche al Consiglio.</p>
      <p sl="de">Nel complesso, desideriamo un nuovo sistema di trasparenza, una nuova cultura di trasparenza a Bruxelles, affinché noi possiamo quindi dimostrare apertura e costruire fiducia. Il lobbismo è positivo, e la rappresentanza degli interessi deve ovviamente avere luogo, ma le regole devono essere chiare. Deve essere un processo equo e onesto. Dobbiamo garantire, soprattutto, che non si tratta di vendere opinioni.</p>
      <p sl="de">Con la decisione odierna, stiamo compiendo un importante passo avanti; questo è certo. Tuttavia, c’è ancora molto lavoro da fare, poiché gli errori si trovano nei dettagli, per esempio in domande come: chi è un lobbista? La definizione che abbiamo fornito nella relazione è molto ampia. In sostanza, diciamo che un lobbista è qualcuno che cerca di influenzarci. Tuttavia, ci sono alcune eccezioni. I comuni, le regioni, le parti sociali, i partiti politici: tutte queste sono istituzioni contenute nei Trattati. Sono coinvolte anche nel lobbismo, ma non sono definite come lobby nel nostro sistema. Dovremo definire i limiti anche di avvocati e chiese. Queste sono questioni ancora da risolvere.</p>
      <p sl="de">Ritengo che l’informazione finanziaria sia importante, onorevole Lulling. Questo è il nuovo passo avanti che è mancato sinora. Il denaro non è tutto, ma viene impiegato per molti scopi. È giunto il momento di iniziare a lavorare, e desidero ringraziare Alexander Stubb e l’onorevole Friedrich nonché, ovviamente, tutti gli altri che hanno contribuito sinora a questo processo.</p>
    </intervention>
    <intervention id="4-033" speaker_id="39318" name="Costas Botopoulos" is_mep="True" mode="spoken">
      <p sl="el">Signor Presidente, ritengo che l’argomento di cui oggi stiamo discutendo sia estremamente interessante. Dovrei dire che per una volta il Parlamento europeo sta mostrando la strada su una questione ancora non completamente affrontata nei nostri parlamenti nazionali, ancor meno nel parlamento greco, e per la quale non è stata trovata alcuna soluzione.</p>
      <p sl="el">Ci sono tre problemi politici importanti coinvolti in essa. Primo, in quale modo occuparsi della questione? Abbiamo timore di come i lobbisti non ufficiali si occupano dei loro affari o stiamo cercando di lavorare in modo trasparente?</p>
      <p sl="el">Ritengo che dobbiamo fare come segue. Dobbiamo operare in modo trasparente; non dobbiamo aver paura dei lobbisti o della loro esistenza, e dobbiamo delineare alcune norme.</p>
      <p sl="el">Secondo, qual è il modo migliore di realizzare la trasparenza? La risposta è con norme molto rigide, che regolino persino le somme di denaro, o in un quadro generalmente vincolante. Devo sottolineare su questo punto che il registro potrebbe essere molto utile se obbligatorio e condiviso dalle tre istituzioni comunitarie.</p>
      <p sl="el">Terzo, stiamo parlando di gruppi che operano non ufficialmente, ma nel contesto di un processo istituzionale. È fondamentale distinguere tra tipi diversi di lobbisti. Greenpeace e Shell non hanno nulla in comune quando agiscono come lobby . Per questo motivo è essenziale fare una distinzione, almeno nel registro.</p>
    </intervention>
    <intervention id="4-034" speaker_id="28173" name="Zita Pleštinská" is_mep="True" mode="spoken">
      <p sl="sk">Il lobbismo è una parte legittima di ogni sistema democratico. Ovunque la democrazia non intenda diventare anarchia, devono essere applicate norme chiare anche al lobbismo.</p>
      <p sl="sk">Le lobby americane ritengono che le leggi per loro siano troppo severe; dall’altro lato, nei nuovi Stati membri, non esistono regole, al punto che spesso le persone pensano che il lobbismo abbia degli effetti oscuri negativi. Pertanto, il nuovo modello dell’Unione europea dovrebbe trovarsi in qualche punto tra questi due estremi.</p>
      <p sl="sk">Secondo me, la proposta di istituire un sistema interistituzionale comune per la registrazione obbligatoria dei lobbisti dell’Unione europea, la divulgazione del contesto finanziario e la “impronta legislativa” contribuirà alla trasparenza delle norme in materia di lobbismo. Tuttavia, ritengo anche che dopo la votazione odierna le chiese rimarranno nostri partner e non verranno classificate come gruppi di lobby .</p>
      <p sl="sk">Sono convinta che la relazione Stubb/Friedrich eliminerà tutti i tipi di pregiudizi e opinioni negative sul lobbismo e che i cittadini europei guarderanno ai lobbisti come a degli specialisti che portano conoscenza sulla base di un’esperienza pratica, contribuendo ad evitare che la normativa europea abbia un impatto negativo.</p>
    </intervention>
    <intervention id="4-035" speaker_id="28377" name="Lidia Joanna Geringer de Oedenberg" is_mep="True" mode="spoken">
      <p sl="pl">Signor Presidente, il lobbismo nelle istituzioni europee è una questione complessa. Da una parte, l’accesso alle attività delle istituzioni è una conseguenza del principio di trasparenza delle loro operazioni sancito nei Trattati fondamentali. È inoltre un modo di colmare il vuoto che comprende il cosiddetto deficit democratico, in quanto le organizzazioni di esperti forniscono valide valutazioni professionali che hanno un impatto vantaggioso sulla qualità della normativa europea.</p>
      <p sl="pl">Dall’altra parte, tuttavia, le grandi corporazioni internazionali possono ricorrere a società di lobby specializzate al fine di influenzare il lavoro delle istituzioni, con l’obiettivo di promuovere soprattutto gli interessi delle corporazioni stesse.</p>
      <p sl="pl">Il problema del lobbismo al Parlamento europeo sta acquisendo importanza poiché le competenze di quest’Aula aumentano. Pertanto, dovremmo sostenere l’iniziativa della Commissione che propone un lavoro cooperativo interistituzionale inteso a definire un quadro operativo per i lobbisti, compresa la creazione di un registro comune dei lobbisti. Il principio di trasparenza conformemente al quale i lobbisti possono accedere al lavoro delle istituzioni dovrebbe inoltre essere applicato agli stessi lobbisti. La registrazione volontaria non è sufficiente. Dovrebbe diventare obbligatoria per i lobbisti che intendono ottenere l’accesso alle istituzioni dell’Unione europea.</p>
    </intervention>
    <intervention id="4-036" speaker_id="2278" name="Paul Rübig" is_mep="True" mode="spoken">
      <p sl="de">Signor Presidente, sono membro del Parlamento europeo da dodici anni. Devo dire che ritengo di dover ringraziare molti dei rappresentanti di interessi, perché hanno dimostrato di essere una notevole fonte di professionalità nel nostro lavoro quotidiano. Dal mio punto di vista, è sempre positivo per i deputati ascoltare tutte le parti e tenere la loro porta aperta ai cittadini.</p>
      <p sl="de">Se attualmente ci sono 5 000 lobbisti registrati in Parlamento (alcuni dei quali sono riconoscibili dai loro lasciapassare e sono accreditati o certificati, come dovrebbe essere), si contano quindi in media sei rappresentanti di interessi per ciascun deputato. Ritengo sia estremamente importante per noi utilizzare questa professionalità in modo appropriato nel nostro lavoro legislativo, per il fatto che i parlamentari non possono essere specialisti in tutti i campi. Questo è il motivo per cui è importante ascoltare i professionisti e riconoscere che in realtà i lobbisti migliorano il nostro lavoro parlamentare.</p>
    </intervention>
    <intervention id="4-037" speaker_id="28139" name="Carl Schlyter" is_mep="True" mode="spoken">
      <p sl="sv">Signor Presidente, come ha precisato l’onorevole Bonde, l’Europa è una delle regioni più sottosviluppate al mondo per quanto riguarda le norme in materia di lobbismo. Tuttavia, oggi possiamo migliorare le cose sostenendo l’emendamento che chiede un registro obbligatorio per gli interessi finanziari e vere sanzioni per coloro che infrangono le norme. Inoltre, dobbiamo chiarire che cosa stanno facendo in realtà queste persone che lavorano in Commissione e sono retribuite dall’esterno.</p>
      <p sl="sv">Come molte persone hanno sottolineato, il lobbismo non è in sé negativo, ma il problema è che quando centralizziamo le decisioni diventa semplice per le grandi imprese trasformare il potere economico in potere politico. Almeno quattro lobbisti su cinque sono pagati da grandi aziende. Questo disequilibrio si ripercuote sulla nostra normativa. La trasparenza deve pertanto significare che tutti gli emendamenti ai testi giuridici presentati dai lobbisti devono essere registrati apertamente affinché possiamo verificare chi opera dietro di loro.</p>
      <p sl="sv">Quando il registro di coloro ai quali è consentito entrare in questo edificio sarà aggiornato, chiedo all’onorevole Lulling di garantire che un terzo dei posti venga riservato alle imprese, un terzo alle organizzazioni non governative e un terzo ad altri. Questo ci consentirà di avere un equilibrio.</p>
    </intervention>
    <intervention id="4-038" speaker_id="28345" name="David Hammerstein" is_mep="True" mode="spoken">
      <p sl="es">Signor Presidente, quando parliamo di trasparenza, non possiamo parlare in astratto. I nostri elettori dovrebbero sapere chi siede alla commissione per l’industria la ricerca e l’energia quando discutiamo di REACH o del pacchetto in materia dei telecomunicazioni; dovrebbero sapere chi presenta gli emendamenti; dovrebbero sapere chi elabora molte delle relazioni di questo Parlamento che possono trovare nella pagina web di quest’Aula, e dovrebbero sapere, mediante un registro, chi passa centinaia di ore nei corridoi del Parlamento. Tutto ciò è possibile. Così come dovrebbero sapere chi partecipa alle riunioni di una commissione e alle sessioni plenarie, attraverso il sito web del Parlamento, i nostri elettori dovrebbero sapere quali lobbisti passano centinaia di ore nelle nostre riunioni.</p>
      <p sl="es">Vogliamo trasparenza, ma desideriamo che sia autentica. Vogliamo che si sappia, dopo la votazione su ciascuna relazione, quali lobbisti hanno presentato gli emendamenti che decidono del nostro futuro, parola per parola, emendamento per emendamento. Grazie.</p>
    </intervention>
    <intervention id="4-039" speaker_id="photo_generic" name="Siim Kallas" is_mep="True" mode="spoken">
      <p sl="en">Vicepresidente della Commissione. − Signor Presidente, la discussione sul lobbismo è sempre interessante ed emozionante. Mi ha fatto molto piacere ascoltare le osservazioni degli onorevoli deputati, che rispecchiano l’accordo che è stato anche citato in Aula dall’onorevole Leinen: le difficoltà si trovano sempre nei dettagli. Concordo appieno con l’onorevole Frassoni sul fatto che il lavoro non terminerà con questa relazione né con l’apertura dei registri della Commissione.</p>
      <p sl="en">Posso garantire al Parlamento che siamo molto collaborativi e stiamo facendo tutto ciò che possiamo per avviare questo gruppo interistituzionale e trovare un approccio comune al più presto e nel modo più agevole possibile. Vorrei dire che, dal mio punto di vista, questo registro comune non è una sorta di animale pericoloso che minaccerà tutti. È un pacchetto comune di informazioni, un archivio comune di tutte le informazioni necessarie affinché tutti i rappresentanti interessati non debbano presentare domande diverse per le diverse istituzioni, domande che non sono interoperabili. Questo è il nostro suggerimento per non creare un onere. Ma tutti gli altri dettagli sono stati discussi nel corso degli anni da quando abbiamo iniziato la nostra discussione sull’argomento, nel 2005.</p>
      <p sl="en">Dirò soltanto, per rispondere a una questione da voi sollevata, che certamente ci sono molti dettagli complessi nella definizione di chi sono i lobbisti e su quale argomento. Nelle nostre discussioni abbiamo incontrato organizzazioni di avvocati. Hanno accettato il nostro approccio in base al quale, quando e se stanno agendo realmente in qualità di lobby , devono dichiararlo come lobbismo e non necessitano di rendere note le loro attività come consulenti legali o qualcosa di simile.</p>
      <p sl="en">C’è solo una cosa che devo dire in relazione a quanto emerso: la questione relativa al fatto che alcune persone lavorano nella Commissione e ricevono retribuzioni dal settore privato. È conclusa. Abbiamo ancora qualche contratto a termine, ma questa pratica è conclusa.</p>
    </intervention>
    <intervention id="4-040" speaker_id="1264" name="Ingo Friedrich" is_mep="True" mode="spoken" role="relatore">
      <p sl="de">Signor Presidente, la ringrazio per quella che è stata, in gran parte, una discussione concentrata e ben informata. Le attività di lobbismo serio e trasparente contribuiscono ad accrescere l’efficacia del processo decisionale. Onorevole Turmes, non ha detto bene affermando che il paragrafo 21 riguarda l’informazione finanziaria. Allo stesso modo, ha sbagliato ad attaccare il gruppo socialista. Mi sento in dovere di sottolinearlo.</p>
      <p sl="de">Inoltre, per quanto riguarda la questione degli avvocati, non possiamo affermare in modo indiscriminato che tutti gli avvocati sono su richiesta lobbisti perché hanno studiato giurisprudenza e tutto ciò che essa comporta. Abbiamo davanti a noi la definizione corretta: un lobbista è chiunque tenti di influenzare l’elaborazione delle politiche e il processo decisionale delle istituzioni europee, e ciò comprende gli avvocati.</p>
      <p sl="de">Posso sottolineare un errore di traduzione: “comuni” è stato tradotto in tedesco come “Städte ”. Il sistema statunitense è molto dettagliato; talmente dettagliato che alcuni senatori elaborano relazioni di 300 pagine alla fine dell’anno, con il risultato che è quasi impossibile ottenere una comprensione chiara di ciò che sta realmente accadendo in termini di attività delle lobby negli Stati Uniti.</p>
      <p sl="de">Dal mio punto di vista, è stato interessante che le critiche fondamentali dell’estrema destra e dell’estrema sinistra convergano virtualmente. “Les extrêmes se touchent ”, si direbbe in francese, e questa è una situazione tipica. Vogliamo raggiungere una soluzione seria che è un miglioramento rispetto a quanto accade in America, nonché in molti, quasi tutti, gli Stati membri.</p>
      <p sl="de">Molte grazie, ancora una volta, ad Alexander Stubb. Signor ministro, la pensiamo! Grazie anche per la discussione seria.</p>
    </intervention>
    <intervention id="4-041" speaker_id="1405" is_mep="True" mode="spoken" role="Presidente">
      <p sl="unknown">Desidero ringraziare l’onorevole Friedrich per essersi incaricato della relazione dell’onorevole Stubb, cui porgiamo le nostre congratulazioni per essere stato nominato ministro degli Esteri finlandese.</p>
      <p sl="unknown">La discussione è chiusa.</p>
      <p sl="unknown">La votazione si svolgerà alle 11.00.</p>
      <p sl="unknown">Dichiarazioni scritte (articolo 142)</p>
    </intervention>
    <intervention id="4-042" speaker_id="39763" name="Urszula Gacek" is_mep="True" mode="written">
      <p sl="en">La pluralità di interessi è una caratteristica importante della democrazia. È pertanto legittimo che membri della società si organizzino ed esercitino pressioni per i loro interessi. Tuttavia, il lobbismo conduce al rischio di corruzione dei principi democratici. Il potere delle corporazioni inteso a influenzare i politici può causare un accesso non equo ai processi decisionali e legislativi di fronte al cittadino comune.</p>
      <p sl="en">Pochissimi paesi europei hanno un lobbismo regolamentato. La presente relazione parlamentare sul lobbismo sarà un considerevole progresso nel rafforzamento della trasparenza, la responsabilità e la partecipazione dei cittadini nel processo democratico a livello europeo. Tuttavia, l’esperienza nei paesi che hanno attuato una normativa in materia di lobbismo dimostra che dovrebbe essere solo una parte di una più ampia serie di disposizioni e linee guida.</p>
      <p sl="en">Il passo per arrivare da un lobbismo non trasparente alla corruzione e alla distorsione del mercato, a danno di quelle imprese che giocano secondo le regole, è breve.</p>
      <p sl="en">Il coinvolgimento dei rappresentati dell’industria nella preparazione della presente relazione è ben accolto. Dovrebbero adesso essere sollecitati a prendere l’iniziativa e dimostrare che le corporazioni responsabili hanno un ruolo essenziale da svolgere nel processo di regolamentazione del lobbismo.</p>
    </intervention>
    <intervention id="4-043" speaker_id="28373" name="Bogdan Golik" is_mep="True" mode="written">
      <p sl="pl">Ringraziamenti speciali e congratulazioni sono dovuti non solo al relatore ma anche al Commissario Kallas, che ha svolto un ruolo di guida per quanto riguarda i nuovi regolamenti per i principi relativi al lobbismo. Ciò è particolarmente importante in considerazione delle nuove competenze che il Parlamento acquisirà a seguito dell’adozione del Trattato di Lisbona. Tuttavia, vorrei esprimere la mia preoccupazione rispetto all’efficacia e alla credibilità di un registro volontario di lobbisti. Il registro dovrebbe essere obbligatorio e comune a tutte le istituzioni europee. Ciò nonostante, in base alla sua natura, il Parlamento dovrebbe mantenere la propria autonomia.</p>
      <p sl="pl">La registrazione obbligatoria si dovrebbe applicare all’intera serie di organismi di lobby . Mi riferisco, tra gli altri, ai rappresentanti regionali, alle organizzazioni di settore, agli avvocati che esercitano un ruolo da lobbisti e agli istituti di ricerca. Tutti coloro che esercitano influenza al fine di ottenere vantaggi economici o sociali dovrebbero essere registrati. Il requisito di presentare solo informazioni finanziarie non è sempre affidabile e non consente una valutazione completa da svolgersi come previsto.</p>
    </intervention>
    <intervention id="4-044" speaker_id="23717" name="Genowefa Grabowska" is_mep="True" mode="written">
      <p sl="pl">La regolamentazione del lobbismo dovrebbe certamente essere accolta con favore. Finalmente c’è un’opportunità di cooperazione trasparente tra il Parlamento e i gruppi di interesse, in particolare i lobbisti. Si propone di creare un registro obbligatorio di tutti i lobbisti interessati alla presentazione e alla difesa dei loro interessi nelle istituzioni europee. Tale proposta merita il nostro sostegno. L’accesso al registro consentirebbe ai lobbisti interessati l’ingresso negli edifici del Parlamento europeo, la partecipazione alle riunioni delle commissioni nonché di mettersi in contatto con i deputati nei loro uffici, ma senza disturbare il loro lavoro.</p>
      <p sl="pl">L’efficacia di un lobbismo civilizzato e quindi trasparente dipende tuttavia in gran parte dal comportamento dei lobbisti. Sarà pertanto necessario redigere al contempo un codice di pratica etica per i rappresentanti di interessi.</p>
      <p sl="pl">Il Parlamento dovrebbe inoltre verificare l’attuazione di tali disposizioni, in particolar modo per quanto riguarda il controllo della veridicità delle informazioni contenute nel registro. I lobbisti che forniscono informazioni inadeguate o false dovrebbero essere sanzionati. Le sanzioni imposte dovrebbero essere proporzionate all’illecito e servire quale deterrente, a partire dalla sospensione della registrazione all’esclusione permanente dal registro complessivo.</p>
      <p sl="pl">Non si dovrebbe dimenticare che questa nuova proposta è stata elaborata dal Parlamento europeo di propria iniziativa. La proposta sarà inoltre la dimostrazione molto utile per le altre istituzioni europee e i parlamenti nazionali degli Stati membri dell’Unione europea che non hanno ancora adottato misure in materia.</p>
    </intervention>
    <intervention id="4-999" speaker_id="38846" name="Roselyne Lefrançois" is_mep="True" mode="written">
      <p sl="fr">Accolgo con favore l’adozione della presente relazione che, dal mio punto di vista, ci consentirà di migliorare in modo significativo i rapporti tra i rappresentanti di interessi e le istituzioni dell’Unione europea.</p>
      <p sl="fr">Anziché cercare di istituire e tenere aggiornato un elenco completo di questi rappresentanti, un compito noioso e forse anche impossibile, si propone, in particolare, di stabilire una definizione globale del termine “lobby ”, che garantirà che tutti gli organi che non sono nell’elenco non possano aggirare le norme che abbiamo elaborato.</p>
      <p sl="fr">Un altro importante progresso è l’armonizzazione e la semplificazione del quadro normativo applicabile ai lobbisti, e nello specifico la creazione di un registro unico che sia comune a tutte le istituzioni, che elencherà tutti i lobbisti e, nel lungo periodo, diverrà un riferimento e una garanzia di serietà e credibilità per tutte le organizzazioni accreditate.</p>
      <p sl="fr">Tuttavia, questo registro promuoverà anche una maggiore trasparenza di fronte al grande pubblico, poiché sarà completamente accessibile on line e comprenderà per ogni soggetto tutti i suoi dettagli identificativi, compresi quelli relativi al suo personale, nonché quelli delle informazioni finanziarie pertinenti a esso correlate.</p>
      <p sl="fr">Oltre a questo “sportello unico” e un codice comune di comportamento etico, gli europarlamentari che redigono una relazione avranno l’opportunità di elencare nella relazione i nomi delle organizzazioni che li hanno aiutati nel loro lavoro.</p>
    </intervention>
    <intervention id="4-045" speaker_id="33982" name="Marian-Jean Marinescu" is_mep="True" mode="written">
      <p sl="ro">Consultare e coinvolgere quanti più gruppi di interesse possibile nella redazione, nell’attuazione, e nel controllo dell’applicazione delle norme europee è un requisito obiettivo per il positivo sviluppo del processo legislativo, per correggere gli errori ed evitare le opinioni prevenute.</p>
      <p sl="ro">Il dialogo aperto con i rappresentanti di tutti gli attori coinvolti in questo processo pone le basi del nostro sistema democratico e rappresenta una fonte importante di informazioni, considerato che ciò accade in totale trasparenza.</p>
      <p sl="ro">Per questo motivo, è accolta con favore l’iniziativa di introdurre una “impronta legislativa”, sebbene su base volontaria, per i documenti elaborati sia dalla Commissione che dal Parlamento europeo.</p>
      <p sl="ro">Consultare quante più parti interessate possibile, tra cui le parti antagoniste, nonché rendere lo stesso processo trasparente, è essenziale per elaborare una normativa complessa e onesta che copra tutti gli aspetti del settore, garantendo l’equilibrio e l’armonizzazione efficace di tutti i punti di vista, evitando conflitti di interessi e conseguenti mancanze.</p>
      <p sl="ro">Lo scambio corretto di informazioni sulle organizzazioni lobbistiche legate alle istituzioni europee determinerà, nel lungo termine, non solo la semplificazione del processo normativo, ma anche la cooperazione trasparente ed equa tra Commissione, Parlamento e Consiglio, una cooperazione il cui beneficiario ultimo sarà, senza dubbio, il cittadino europeo.</p>
    </intervention>
    <intervention id="4-046" speaker_id="37200" name="Katrin Saks" is_mep="True" mode="written">
      <p sl="en">La relazione sul lobbismo di cui stiamo discutendo è un passo importante verso la trasparenza. Nel momento in cui possiamo rendere noto chi è stato consultato in merito a qualsiasi pacchetto normativo, il processo acquisisce legittimità che per noi in quest’Aula è molto importante.</p>
      <p sl="en">È ugualmente importante garantire che debbano essere registrati tutti gli interessi che si avvicinano al Parlamento. Non possiamo consentire che non si registri ogni scappatoia per qualche interesse. Per una volta, gli avvocati e i gruppi di interesse che partecipano ad attività lobbistiche sono in tutto e per tutto lobby e dovrebbero di conseguenza essere registrati.</p>
      <p sl="en">In breve, vorrei accogliere con favore la presente relazione, che rappresenta un passo positivo verso una maggiore trasparenza.</p>
    </intervention>
    <intervention id="4-047" speaker_id="28980" name="Andres Tarand" is_mep="True" mode="written">
      <p sl="et">La relazione presentata da Alexander Stubb è di estrema importanza poiché il numero di lobbisti a Bruxelles sarà presto lo stesso di quello dei funzionari della Commissione europea.</p>
      <p sl="et">Accolgo con favore il fatto che, a differenza di quest’ultima, il Parlamento sostiene l’idea che un registro dei lobbisti dovrebbe essere obbligatorio. Se così non fosse, la relazione non soddisferebbe il suo obiettivo primario quindi fallirebbe nel suo compito.</p>
      <p sl="et">Per quanto riguarda la questione dell’inclusione degli avvocati nell’elenco, che è attualmente il principale oggetto del contendere, sono a favore di tale inclusione in un registro obbligatorio. Non vi è ragione di escluderli dal registro perché il lobbismo delle istituzioni dell’Unione europea viene sempre di più esercitato da studi legali. Non si dovrebbe consentire a questi ultimi di classificare semplicemente qualsiasi attività come consulenza legale ed evitare quindi il registro e i requisiti di trasparenza nel lobbismo.</p>
      <p sl="et">L’idea di uno “sportello unico” per la registrazione è valida. È importante che il Consiglio venga coinvolto nel registro al pari del Parlamento europeo e della Commissione. Nell’interesse dell’agevole impiego dei dati raccolti, dovrebbe essere creata in via prioritaria una banca dati unica, disponibile on line e accessibile a tutte le istituzioni.</p>
    </intervention>
  </section>
  <section id="creitem4" title="4. Libro bianco sullo sport (discussione)">
    <intervention id="4-049" speaker_id="1405" is_mep="True" mode="spoken" role="Presidente">
      <p sl="unknown">L’ordine del giorno reca la relazione di Manolis Mavrommatis, a nome della commissione per la cultura e l’istruzione, sul Libro bianco sullo sport [2007/2261(INI) ] (A6-0149/2008).</p>
    </intervention>
    <intervention id="4-050" speaker_id="28574" name="Manolis Mavrommatis" is_mep="True" mode="spoken" role="relatore">
      <p sl="el">Signor Presidente, signor Commissario, onorevoli colleghi, consentitemi innanzi tutto di ringraziare la Commissione e il Commissario Figeľ per la loro iniziativa di elaborare il Libro bianco sullo sport e il piano d’azione Pierre de Coubertin. Questo è il primo sforzo dell’Unione europea inteso ad affrontare i problemi relativi allo sport.</p>
      <p sl="el">Ringrazio anche il Commissario Špidla per essere presente oggi al posto del Commissario Figeľ, che è in viaggio fuori dall’Europa.</p>
      <p sl="el">Porgo i miei ringraziamenti anche ai colleghi della commissione per la cultura e l’istruzione nonché alla commissione per i problemi economici e monetari, alla commissione per l’occupazione e gli affari sociali, alla commissione per il mercato interno e la protezione dei consumatori, alla commissione giuridica, alla commissione per le libertà civili, la giustizia e gli affari interni, alla commissione per lo sviluppo regionale e alla commissione per i diritti della donna e l’uguaglianza di genere. Hanno cooperato in modo eccellente nella stesura della relazione sul Libro bianco sullo sport.</p>
      <p sl="el">Nella relazione del Parlamento europeo, i punti fondamentali del Libro bianco vengono trattati attraverso 16 emendamenti di compromesso concordati comunemente da tutti i gruppi politici nella commissione cultura. I punti più importanti sono stati affrontati anche in 426 emendamenti presentati alla commissione principale e alle altre sette commissioni, che hanno fornito i loro pareri.</p>
      <p sl="el">Il doping è nuovamente al centro dell’attenzione poiché ci sono esempi negativi ogni anno in quasi tutti gli sport. Attraverso il Libro bianco, il Parlamento europeo cerca di adottare misure che consentano agli atleti di non essere obbligati dai loro pesanti calendari a fare ricorso a sostanze che accrescono le prestazioni e la resistenza.</p>
      <p sl="el">Inoltre, i controlli indipendenti interni ed esterni sulle associazioni professionistiche e le organizzazioni sportive, nonché istruire gli atleti di sesso maschile e femminile sugli effetti collaterali del doping , potrebbero contribuire ad arginare il problema.</p>
      <p sl="el">Le discussioni si sono incentrate su due questioni della parte finanziaria dello sport. La prima sono le scommesse sportive. Noi della commissione cultura concordiamo tutti che l’eventuale deregolamentazione del mercato del gioco e delle lotterie sarà problematica per il finanziamento dello sport amatoriale dal momento che il sistema esistente delle agenzie statali delle scommesse fornisce un reddito considerevole.</p>
      <p sl="el">Per questo motivo, il Libro bianco invita gli Stati membri e la Commissione ad adottare misure regolamentari che assicurino la protezione dello sport da qualsiasi influenza indebita connessa al mondo delle scommesse.</p>
      <p sl="el">Mentre si continua a proteggere il mercato delle scommesse, stiamo quindi accrescendo la trasparenza, garantendo inoltre gli aiuti di Stato per lo sport amatoriale, la cultura e altre attività sociali.</p>
      <p sl="el">La seconda questione è la vendita dei diritti di trasmissione televisiva. Come tutti sappiamo, i 27 Stati membri dell’Unione europea si occupano della vendita dei diritti televisivi per gli importanti eventi sportivi in modi diversi. Questo è particolarmente vero per le partite di Champions League e di coppa UEFA.</p>
      <p sl="el">I diritti possono essere venduti sia a livello individuale che collettivo, ma sono la fonte principale di reddito dello sport agonistico in Europa. Analogamente, i diritti degli eventi sportivi sono una fonte essenziale per il palinsesto e le entrate di molti proprietari televisivi.</p>
      <p sl="el">La relazione del Parlamento riconosce inoltre l’importanza della ridistribuzione equa del reddito tra le società sportive, anche piccole, e tra lo sport professionistico e amatoriale.</p>
      <p sl="el">La vendita collettiva dei diritti di trasmissione televisiva, che la Commissione rappresenta come incompatibile con la normativa in materia di concorrenza, è pertanto fondamentale per la ridistribuzione del reddito. Potrebbe quindi contribuire a realizzare una maggiore solidarietà tra gli sport.</p>
      <p sl="el">Pertanto, chiediamo alla Commissione di riconoscere le vendite collettive e ammettere che una simile solidarietà pratica tra i piccoli club sportivi sia sanzionata dalla legge.</p>
      <p sl="el">Infine, come abbiamo dichiarato nella relazione Belet sul calcio professionistico, l’UEFA e la FIFA dovrebbero raggiungere un accordo e collaborare con le agenzie della Commissione. Devono garantire che il calcio sia universalmente accettato dai cittadini degli Stati membri dell’Unione europea senza che perda la sua indipendenza; non deve oltrepassare le competenze conferitegli dagli statuti.</p>
      <p sl="el">È importante per tutti che UEFA e FIFA riconoscano nei rispettivi statuti il diritto di ricorso ai tribunali ordinari. Dobbiamo, certamente, ammettere il principio di autoregolamentazione e le strutture del modello europeo di sport che gestisconoe l’organizzazione degli eventi sportivi.</p>
      <p sl="el">Consentitemi di concludere ribadendo la soddisfazione di tutti noi per il riconoscimento ufficiale dello sport da parte degli Stati membri nel Trattato di Lisbona modificato. Riconosciamo ovviamente e rispettiamo la specifica natura dello sport. È di grande importanza per gli Stati membri e il mondo sportivo in generale che in futuro l’Unione europea sarà in grado di contribuire in modo consistente nonché promuovere la politica sullo sport.</p>
    </intervention>
    <intervention id="4-052" speaker_id="photo_generic" name="Vladimír Špidla" is_mep="True" mode="spoken">
      <p sl="cs">Membro della Commissione. − Prima di tutto, devo porgere le scuse da parte del mio collega Commissario Figeľ, che non ha potuto partecipare a questa seduta a causa di una visita in Egitto programmata da molto tempo. Ho accettato volentieri la proposta di sostituirlo, anche perché molto di quello che rientra nelle mie competenze è strettamente correlato allo sport.</p>
      <p sl="cs">Desidero ringraziare il relatore per il testo eccellente per la cui preparazione lui e i suoi colleghi hanno impiegato sei mesi. Sono convinto che la relazione sia un documento equilibrato e affronti tutte le tematiche pertinenti. Vi ringrazio per il sostegno del Parlamento europeo al Libro bianco sullo sport nonché per il vostro elevato livello di cooperazione con la Commissione europea.</p>
      <p sl="cs">Come ha sottolineato il Parlamento europeo, è importante ricordare il principio di applicabilità del diritto comunitario agli sport in Europa, rispettando al contempo la natura specifica dello sport. Pertanto, la Commissione europea resta attiva sullo sport, e d’ora in poi applicherà a questo settore il diritto comunitario, comprese le norme in materia di concorrenza. Il Libro bianco e rispettivi allegati sono utili contributi per le organizzazioni sportive e per gli Stati membri nell’applicazione concreta dell’acquis communautaire alle decisioni nell’ambito della concorrenza nonché alle sentenze della Corte di giustizia europea.</p>
      <p sl="cs">Sulla questione della natura specifica dello sport, la Commissione europea condurrà e sosterrà un dialogo aperto con le organizzazioni sportive, gli Stati membri e il Parlamento europeo nel quadro del dialogo strutturato sullo sport. Quest’ultimo, si svolgerà in modo tale che vengano affrontate concretamente le questioni delle caratteristiche specifiche dello sport.</p>
      <p sl="cs">La Commissione europea non ha alcuna obiezione generale agli emendamenti da discutere in questa sessione plenaria, soprattutto se il loro obiettivo è quello di tutelare la partecipazione adeguata ed equa delle strutture rappresentative nel controllo dello sport. Tuttavia, non possiamo concordare con un obbligo incondizionato per i giovani giocatori di firmare il loro primo contratto con il club che li ha formati, in quanto viola la libertà fondamentale di libera circolazione dei lavoratori.</p>
      <p sl="cs">Al contempo, come sapete, l’attuazione del Libro bianco prosegue secondo il programma. 26 delle 53 azioni del piano d’azione Pierre de Coubertin sono già state portate a compimento; per esempio, quest’anno verranno avviati tre studi (con risultati nel 2009) sui seguenti argomenti: il finanziamento degli sport, gli agenti dei giocatori, e il volontariato nello sport.</p>
      <p sl="cs">Nell’autunno dello scorso anno, sotto la guida dei miei colleghi, il Commissario Frattini e il Commissario Figeľ, si è tenuta una conferenza sull’elevato livello di violenza nello sport, che ha individuato metodi concreti che potrebbero realizzare un miglioramento nella lotta a questo fenomeno. I risultati della valutazione dell’impatto dello sport sull’economia possono essere considerati anche come un successo significativo.</p>
      <p sl="cs">Per quanto riguarda la questione della “regola dei giocatori allevati in casa”, poco tempo fa la Commissione europea ha reso noti i risultati di una relazione di esperti indipendenti che analizzava le regole dell’UEFA. In questo preciso momento, l’Esecutivo sta valutando la compatibilità di tali regole con il diritto comunitario.</p>
      <p sl="cs">Sono state inoltre create nuove possibilità per il finanziamento dello sport e le attività fisiche da parte di numerosi programmi comunitari, in particolare i programmi per l’apprendimento permanente “Gioventù in azione” ed “Europa dei cittadini”. Auspichiamo che il Trattato di Lisbona entri presto in vigore e siamo soddisfatti del sostegno del Parlamento europeo alle azioni preparatorie nell’ambito dello sport, che contribuiscono all’attuazione delle nuove competenze comunitarie nel settore.</p>
      <p sl="cs">Consentitemi di ringraziarvi nuovamente per il vostro contributo, sostegno e magnifica cooperazione in questa questione importante, sensibile e molto popolare.</p>
    </intervention>
    <intervention id="4-053" speaker_id="28171" name="Emine Bozkurt" is_mep="True" mode="spoken">
      <p sl="nl">relatore per parere della commissione per l’occupazione e gli affari sociali. − Bene, il Commissario Špidla ha detto tutto. È stato tralasciato un ruolo importante dell’occupazione e degli affari sociali nello sport. Lo sport ha infatti anche un’importante funzione sociale, per esempio la lotta ai problemi sociali come il razzismo. Il razzismo nella società si riflette nel razzismo nello sport.</p>
      <p sl="nl">Sono estremamente soddisfatta dell’attenzione prestata in questo Libro bianco all’eliminazione di razzismo e discriminazione nello sport a livello professionistico e amatoriale.</p>
      <p sl="nl">Per fare alcuni esempi, lo sport ha anche molti vantaggi per l’inclusione sociale, l’integrazione degli immigrati e la reintegrazione nel mercato del lavoro. Per questo motivo, accolgo con favore la raccomandazione della Commissione di indurre gli Stati membri a fare uso dei fondi comunitari esistenti.</p>
      <p sl="nl">Inoltre, lo sport sta diventando sempre più professionale, ed esiste la necessità di una valida formazione per atleti donne e uomini affinché, dopo le loro carriere, possano reintegrarsi nella società.</p>
      <p sl="nl">Ho solo un’osservazione conclusiva: è importante anche migliorare le qualità professionali dei manager sportivi e per questo motivo sosteniamo un sistema di licenze a livello europeo.</p>
    </intervention>
    <intervention id="4-054" speaker_id="4560" name="Toine Manders" is_mep="True" mode="spoken">
      <p sl="nl">relatore per parere della commissione per il mercato interno e la protezione dei consumatori. − Desidero ringraziare gli onorevoli colleghi per la loro cooperazione estremamente piacevole sulla presente relazione. Tuttavia, ritengo che l’attuazione di questa proposta debba aver impiegato molto tempo.</p>
      <p sl="nl">Purtroppo, credo che su alcune questioni non sia abbastanza lungimirante. Secondo me, è molto importante creare linee guida in base alle quali le organizzazioni sportive possono impegnarsi. Per quanto riguarda il sostegno dello Stato, dovremmo mirare allo stesso trattamento in tutta l’Europa, in particolare relativamente alle organizzazioni sportive professionistiche.</p>
      <p sl="nl">Ritengo inoltre che sia un po’ troppo esplicita la distinzione tra le caratteristiche specifiche dello sport e le attività economiche che spesso lo accompagnano, poiché penso che queste ultime, comprese quelle che tutelano lo sport, non possono avere eccezioni appositamente create per loro nel Trattato. Fortunatamente, non viene citato anche questo nella relazione. Ragion per cui la sostengo con tutto il cuore. Penso sia positivo che le organizzazioni sportive abbiano iniziato a parlare maggiormente rispetto a quanto non facessero in passato di questo argomento, il che costituisce un passo avanti significativo. Vi ringrazio molto.</p>
    </intervention>
    <intervention id="4-055" speaker_id="2001" name="Gerardo Galeote" is_mep="True" mode="spoken">
      <p sl="es">relatore per parere della commissione per lo sviluppo regionale . − Signor Presidente, sono convinto che l’ulteriore sviluppo legislativo dell’articolo 149 del Trattato di Lisbona avrà effetti positivi sullo sport nell’Unione europea.</p>
      <p sl="es">Tuttavia, in termini territoriali o, in altre parole, sul campo, ritengo che la Commissione europea, nell’esercitare la sua iniziativa di legge, debba agire con prudenza rispetto alle diverse situazioni locali e le differenze tra discipline sportive.</p>
      <p sl="es">I suoi contributi dovrebbero essere generali e rispondere a un interesse europeo complessivo, e non al desiderio di interventismo. Pertanto, deve rispettare il principio di sussidiarietà.</p>
      <p sl="es">Questo è quanto ha pensato la commissione per lo sviluppo regionale. Quale risultato, accolgo gli emendamenti presentati dai diversi gruppi parlamentari sullo stesso aspetto e auspico che questa mattina l’Assemblea possa adottarli attraverso una votazione positiva.</p>
    </intervention>
    <intervention id="4-056" speaker_id="4533" name="Neena Gill" is_mep="True" mode="spoken">
      <p sl="en">relatore per parere della commissione giuridica. − Signor Presidente, accolgo con favore il Libro bianco sullo sport e sostengo in particolare l’enfasi posta sul garantire una maggiore certezza del diritto, in quanto fare affidamento su un approccio caso per caso nei tribunali ha causato un incoerenza di approccio in termini di gestione dello sport. Rilevo le azioni che la Commissione ha sottolineato stamattina, ma vorrei chiedere al signor Commissario di esprimersi riguardo a se intende proporre linee guida per chiarire quali aspetti dello sport sono gestiti dal diritto comunitario e quali ne sono esenti e dovrebbero essere affrontati dagli organi sportivi.</p>
      <p sl="en">Un’altra questione che credo che la Commissione debba affrontare con urgenza è quella del traffico illegale di minori, in particolare dall’Africa occidentale, verso l’Unione europea dovuto alla richiesta in Europa di giocatori africani di talento. Questo ha provocato un aumento di accademie calcistiche senza licenza in alcuni paesi africani e sono profondamente preoccupata che i minori vengano sfruttati da agenti spietati e poi venduti ai club come fossero oggetti. Molti si ritrovano abbandonati in Europa, dopo aver sacrificato tutti i risparmi delle loro famiglie per inseguire i loro sogni. Dovrebbero essere intraprese iniziative più decise da parte degli Stati membri, i club europei e i governi africani al fine di garantire che non partecipano a questo.</p>
      <p sl="en">Infine, vorrei chiedere alla Commissione in quali deliberazioni si è impegnata sulla questione degli sport e dei diritti di proprietà intellettuale, in particolar modo con la crescente accessibilità su Internet dei video sugli sport.</p>
    </intervention>
    <intervention id="4-057" speaker_id="38398" name="Esther de Lange" is_mep="True" mode="spoken">
      <p sl="nl">relatore per parere della commissione per le libertà civili, la giustizia e gli affari interni. − Desidero innanzi tutto ringraziare il relatore per la sua eccezionale relazione e in particolare, a nome della commissione per le libertà civili, la giustizia e gli affari interni, per l’attenzione che presta alle libertà civili, la giustizia e gli affari interni in ambito sportivo. Chiedo, quindi, nello specifico, il rafforzamento della cooperazione transfrontaliera tra le forze di polizia, sulla base dello scambio di informazioni, continuando ovviamente a rispettare la protezione dei dati.</p>
      <p sl="nl">In secondo luogo, siamo convinti che, nell’incoraggiare i sistemi di licenza, si dovrebbe riservare particolare attenzione alla tutela dei minori e alla riduzione della discriminazione, del razzismo e della violenza.</p>
      <p sl="nl">Inoltre, e questo è già stato detto, esiste il problema della riduzione del traffico di esseri umani. Mi riferisco soprattutto al commercio di minori e allo sfruttamento di giovani di talento, spesso nel terzo mondo, ma anche al traffico di donne, nel contesto dell’istigazione alla prostituzione nel corso delle grandi manifestazioni sportive.</p>
      <p sl="nl">A seguito del nuovo Trattato, è giunto il momento, signor Presidente, di tradurre questa relazione in azione definitiva. Vorrei pertanto concludere con un appello alla Commissione europea, e adesso mi riferisco alla canzone inno del Feyenoord, “non parole, ma azioni”, un appello affinché il Libro bianco e le parole dell’onorevole Mavrommatis vengano messe in pratica. Come si dice nel Groningen: “fateci urlare di nuovo dalla gioia”, signor Commissario.</p>
    </intervention>
    <intervention id="4-058" speaker_id="28133" name="Pál Schmitt" is_mep="True" mode="spoken">
      <p sl="hu">a nome del gruppo PPE-DE . – La ringrazio, signor Presidente. Pochi sanno che lo sport incide per il 4 per cento sul prodotto interno lordo dell’Unione europea e offre occupazione per circa 15 milioni di persone. Se questo è vero, allora è probabile che i proventi e gli indicatori dell’occupazione per lo sport saranno analoghi nelle statistiche per ogni Stato membro. Tuttavia, questo è in netto contrasto con il fatto che alcuni paesi, compreso purtroppo il mio, l’Ungheria, spendono solo una piccolissima parte del loro bilancio nazionale, qualcosa come l’1 per cento, nella promozione degli sport e degli stili di vita salutari. Vi sono pertanto buoni margini per domandare chi esattamente sostiene chi? Se prendiamo sul serio il ruolo dello sport, allora lo sport non dovrebbe essere solamente un settore che genera profitti; dovremmo cercare di garantire che i governi non solo pongano dietro lo sport il loro peso morale, ma anche un sostegno finanziario molto maggiore che in precedenza. Secondo me, la salute della futura generazione, la sua salute fisica ed emotiva, la sua capacità di lavorare, il senso di benessere, se preferite, è una questione strategica, e accolgo pertanto con favore il Libro bianco sullo sport e il fatto che il Trattato di Lisbona si occupi in modo rilevante della questione. Non dimentichiamo che lo sport è un importante strumento educativo; è importante per la coesione sociale e per il mantenimento della salute, e contribuisce alla nostra qualità della vita. Tuttavia, in questo caso, l’importo speso per lo sport, appena lo 0,5% in alcuni paesi, è del tutto sproporzionato al significato dello sport quale fenomeno sociale. Auspico sinceramente che il piano d’azione “Pierre de Coubertin”, che fa parte del Libro bianco, venga preso in seria considerazione dagli Stati membri e che la Commissione fornisca la guida necessaria e, ove appropriato, l’assistenza economica dai fondi di sviluppo a sua disposizione. Mi auguro inoltre che d’ora in avanti nessuno in Europa potrà dire che non sa in realtà che cosa intendiamo dire quando parliamo di sport, poiché il Libro bianco fornisce linee guida eccellenti su questo punto per tutti i governi e i ministri dello Sport. Come leader sportivo, io stesso sono soddisfatto che il documento faccia riferimento anche all’autonomia, alla capacità di autoregolamentazione e alla specificità delle organizzazioni sportive. Mi congratulo con il mio amico onorevole Mavrommatis. Grazie.</p>
    </intervention>
    <intervention id="4-059" speaker_id="28316" name="Hannu Takkula" is_mep="True" mode="spoken">
      <p sl="fi">a nome del gruppo ALDE . – Signor Presidente, desidero innanzi tutto ringraziare il relatore, l’onorevole Mavrommatis, per il suo eccellente lavoro e impegno sulla presente relazione.</p>
      <p sl="fi">Per iniziare, vorrei dire che ritengo sia molto importante che, nel corso della fase di attuazione del Libro bianco, le politiche sullo sport come interesse generale, non a scopo di lucro, e le attività di volontariato, rimangano prioritarie in Europa. È inoltre essenziale che attraverso questo documento siamo in grado di affermare di avere rispetto per la specificità dello sport, l’autoregolamentazione e il dialogo strutturato, e quindi intendiamo elaborare linee guida per l’applicazione del diritto comunitario nello sport.</p>
      <p sl="fi">Inoltre, esiste un collegamento fondamentale tra lo sport, l’esercizio e la salute pubblica. I problemi attuali che abbiamo in Europa che stiamo cercando di controllare sono la sindrome metabolica, il diabete di tipo 2 e l’obesità. L’esercizio salutare ci consente di prevenire questi problemi nel miglior modo possibile.</p>
      <p sl="fi">In secondo luogo, dobbiamo comprendere che è importante per la politica europea dello sport per tutti mantenere i sistemi nazionali di scommesse. Devono essere conservati perché hanno creato un’opportunità unica di finanziare lo sport amatoriale, nonché la cultura, la scienza e la ricerca. Altri settori sociali hanno quindi tratto vantaggio dallo sport. Questo deve essere preso in considerazione in futuro.</p>
      <p sl="fi">In terzo luogo, vorrei affermare che lo sport acquisirà una base giuridica maggiormente solida in virtù del Trattato di Lisbona. Ci dobbiamo preparare anche per questa nuova situazione, con un programma pilota e titoli di bilancio per il 2009 da pianificare adesso. Dobbiamo trasformare le parole in fatti, il che vale anche per lo sport.</p>
      <p sl="fi">Possiamo realizzare molto nel complesso con il presente documento. Vorrei ringraziare ancora una volta il Commissario Figel’ e, in particolare, quel grande uomo di sport, l’onorevole Mavrommatis, che ha svolto un lavoro pioneristico inteso a promuovere il nuovo progresso dello sport nel contesto della cultura e della società europee.</p>
    </intervention>
    <intervention id="4-060" speaker_id="28391" name="Zdzisław Zbigniew Podkański" is_mep="True" mode="spoken">
      <p sl="pl">a nome del gruppo UEN. – Signor Presidente, lo sviluppo dello sport e il sostegno per le sue diverse sfaccettature viene giustamente considerato uno degli obiettivi strategici della Comunità europea.</p>
      <p sl="pl">La relazione si occupa di alcune questioni molto importanti relative alla regolamentazione dell’organizzazione dello sport, e sottolinea la sua dimensione economica. Mi fa molto piacere rilevare inoltre il risalto conferito al cosiddetto sport per tutti. Sostenere questa idea è particolarmente importante, in quanto a un’ampia proporzione di società sportive a livello dei club e delle associazioni non è garantito un profitto finanziario. Per questo motivo sono di fatto in pericolo di estinzione poiché il mercato è diventato molto commercializzato. Il riconoscimento dell’importanza dello sport amatoriale è quindi in linea con l’idea dell’avvicinare lo sport ai cittadini.</p>
      <p sl="pl">La relazione richiama correttamente l’attenzione sui fenomeni negativi nel mondo dello sport. Mi riferisco per esempio al doping e allo sfruttamento degli sportivi. Persino i giovani sportivi all’inizio delle loro carriere sono a rischio, e la loro tutela è una questione prioritaria. Da qui le disposizioni restrittive per quanto riguarda il trasferimento dei giovani sportivi e l’approvazione dei principi relativi alla firma del primo contratto con il club che ha formato il giovane in questione. Questo è un passo nella giusta direzione, poiché sta riunendo le forze per la lotta al doping e coordinando le attività a livello internazionale. È inoltre essenziale garantire agli sportivi professionisti gli stessi diritti dei lavoratori stipendiati. Infine, vorrei congratularmi con l’onorevole Mavrommatis per aver elaborato una buona relazione.</p>
    </intervention>
    <intervention id="4-061" speaker_id="28214" name="Jean-Luc Bennahmias" is_mep="True" mode="spoken">
      <p sl="fr">a nome del gruppo Verts/ALE. – Signor Presidente, il Libro bianco sullo sport, seguito alla relazione di iniziativa sul futuro del calcio professionistico, nota come relazione Belet, è un documento significativo e necessario. Era giunto il momento per il Parlamento europeo e la Commissione europea di affrontare la questione dello sport. Tuttavia, le buone intenzioni non sono sufficienti per occuparsi dei flagelli e dei problemi che minacciano i nostri sport. Di fronte a mali come il razzismo, i gruppi in stile mafioso, la violenza all’interno e all’esterno delle strutture sportive, il doping e l’acquisto di giovani giocatori disponibili dall’Africa o da altri paesi, occorre agire!</p>
      <p sl="fr">Considerate le difficoltà quali la gestione di ingenti somme di denaro, in particolare nel calcio ma anche in altri sport, l’esistenza di agenti di tutti i tipi (per i giocatori, i club, gli allenatori), le imposizioni delle categorie, la liberalizzazione delle scommesse, abbiamo bisogno di direttive chiare che consentano la continuità e lo sviluppo di leghe e federazioni sportive europee a livello amatoriale e professionistico.</p>
      <p sl="fr">Lo sport, l’economia, la finanza, l’occupazione, la diplomazia: oggi sono tutti strettamente connessi. Gli atleti non dovrebbero pagarne il prezzo sebbene siano anche loro cittadini che possono e devono agire in piena coscienza. Spetta ai politici assumersi le loro responsabilità. L’Unione europea dovrà farlo ai giochi olimpici in Cina al fine di ribadire che il rispetto per le culture, le credenze religiose locali e la democrazia è essenziale e non negoziabile.</p>
      <p sl="fr">Voteremo a favore della relazione dell’onorevole Mavrommatis sul Libro bianco sullo sport poiché è un’eccellente relazione.</p>
    </intervention>
    <intervention id="4-062" speaker_id="28336" name="Věra Flasarová" is_mep="True" mode="spoken">
      <p sl="cs">a nome del gruppo GUE/NGL. – La fiamma olimpica sta attualmente viaggiando attraverso i continenti del mondo, ricordandoci il messaggio dello sport, per il quale siamo in debito con i greci. Sono stati certamente i primi a capire il ruolo purificatore che lo sport può svolgere nella cultura umana. Lo sport ci insegna che le persone possono competere tra loro senza provocare dolore, offese o persino la morte; lo sport ci insegna il fair play e offre a tutti le stesse opportunità e gli stessi diritti. Tuttavia, i tempi moderni hanno trasformato lo sport in business , un ambiente pervaso da influenze negative in cui ci imbattiamo già quasi dappertutto: denaro, corruzione, lobbismo, pregiudizio razziale nonché il nuovo fenomeno delle diverse sostanze che migliorano le prestazioni, fattori che danneggiano l’integrità dello sport e riducono il potenziale positivo che quest’ultimo ha nella crescita dei giovani o nell’abbattimento delle barriere tra persone e razze.</p>
      <p sl="cs">Accolgo pertanto con favore il lavoro della Commissione sul Libro bianco sullo sport e apprezzo la relazione dell’onorevole Mavrommatis. Entrambi i documenti avvertono della necessità di proteggere lo sport quale valore culturale. Desidero inoltre sottolineare io stessa ancora di più la necessità di sostenere lo sport anche a livello amatoriale, di creare le condizioni necessarie alle persone per partecipare ad attività sportive ricreative, il che non è semplice, in particolar modo nelle grandi conurbazioni, nonché di renderle finanziariamente accessibili, che costituisce un fattore limitante per coloro che sono svantaggiati socialmente. Lo sport offre ai bambini e ai giovani un modo alternativo di impiegare il loro tempo libero e di essere attivi. Può servire a tutte le generazioni nello stesso spirito, pertanto non dovremmo dimenticare i cittadini anziani e anzi cercare altri modi per consentire loro di partecipare ad attività sportive. Lo sport è un mezzo per migliorare la condizione fisica, ma ovviamente influenza anche la psiche umana. Lo sport professionistico è solo il vertice di una piramide alla cui base deve essere creata dall’attività sportiva che coinvolge il maggior numero possibile di persone sul nostro pianeta.</p>
    </intervention>
    <intervention id="4-063" speaker_id="28496" name="Thomas Wise" is_mep="True" mode="spoken">
      <p sl="en">a nome del gruppo IND/DEM. – Signor Presidente, non vi sorprenderà, ma io non accolgo positivamente le conclusioni della presente relazione. Il fatto che dichiari “Lo sport è attualmente soggetto, come è opportuno, all’applicazione dell’acquis comunitario” sfida apertamente tutte le attuali evidenze. Ignora la maggior parte delle lamentele pubbliche degli organi sportivi in Europa: le sentenze Bosman e Kolpak hanno lasciato quindi nell’impossibilità di promuovere lo sviluppo del talento sportivo locale. Quale conseguenza diretta, le squadre nazionali hanno prestazioni ridotte sulla scena internazionale.</p>
      <p sl="en">Persino il presidente della FIFA, Sepp Blatter, ritiene che le regole debbano essere cambiate. Ma se gli organi sportivi hanno pensato che la situazione attuale fosse negativa, il Trattato di Lisbona peggiorerà addirittura le cose fornendo alla Commissione le parti di trattato di cui necessitava per iniziare a interferire, mi scuso, legiferare, sullo sport in modo diretto.</p>
      <p sl="en">Il rifiuto del governo del Regno Unito di onorare la sua promessa di indire un referendum sul Trattato significa che non abbiamo l’opportunità di salvare lo sport britannico dall’imminente destino dell’ingerenza della Commissione. Forse il voto in Irlanda ci salverà tutti.</p>
    </intervention>
    <intervention id="4-064" speaker_id="38610" name="Slavi Binev" is_mep="True" mode="spoken">
      <p sl="bg">Signor Presidente, onorevoli colleghi, chi mi conosce può dichiarare con assoluta certezza che lo sport, e tutto ciò che è connesso all’educazione fisica, è per me uno stile di vita. Approvo la pubblicazione del Libro bianco sullo sport con la speranza che fornirà le basi per una politica futura coerente. Ritengo che quando parliamo di una politica europea in questo campo, dovremmo pensare, innanzi tutto e in primo luogo, ai nostri bambini, la loro salute, il futuro e l’integrazione sociale.</p>
      <p sl="bg">L’incoraggiamento dello sport nelle norme in materia di istruzione è un fattore importante per lo sviluppo psicologico e fisico dei nostri figli, un importante strumento per la protezione della loro salute. L’adozione del Libro bianco e l’istituzione di una struttura integrata a livello europeo intesi a sviluppare, promuovere e attuare le politiche comuni in ogni tipo di sport, da quello per i più giovani fino allo sport professionistico, senza dimenticare, ovviamente, i disabili, offriranno a tutti i cittadini le occasioni di partecipazione e coinvolgimento personale nella comunità e contribuiranno all’incoraggiamento del dialogo interculturale.</p>
    </intervention>
    <intervention id="4-065" speaker_id="28257" name="Ivo Belet" is_mep="True" mode="spoken">
      <p sl="nl">Quello che avrebbe dovuto essere un momento memorabile in quest’Aula questa mattina, ossia l’approvazione della relazione sul Libro bianco, è stato oscurato dalla tragica morte di uno dei migliori calciatori del Belgio, François Sterckele, che questa mattina è stato coinvolto in un incidente stradale. Desidero esprimere le mie sincere condoglianze alla famiglia e agli amici di François Sterckele nonché ai sostenitori della squadra del Bruges.</p>
      <p sl="nl">Come giovane calciatore e giovane talento, onorevoli colleghi, Sterckele aveva tutte le possibilità nei diversi club del Belgio, in cui alla fine si è trasformato nel capocannoniere del campionato belga. È un’eccellente dimostrazione del fatto che investire nei giovani talenti, nei nostri talenti, procura davvero vantaggi. È esattamente questo, onorevoli colleghi, ciò che sosteniamo attraverso la presente relazione. Per questo motivo, sosteniamo anche i regolamenti sui giocatori formati sul posto, come quelli applicati dall’UEFA. Apprezziamo anche che la Commissione europea sia pronta a sostenere la formazione dei giovani calciatori.</p>
      <p sl="nl">Inoltre, desidero consigliarvi di leggere la relazione annuale della Deutsche Bundesliga , che è stata appena pubblicata. La lega tedesca è, secondo me e secondo molti altri, un modello di comportamento per l’Europa. Ecco un paio di esempi: ha regolamenti in materia di licenze molto severi, investe molto nei suoi talenti e ha norme chiare intese a evitare che i club tedeschi vengano liquidati a investitori che non hanno alcuna relazione con il club o con i suoi sostenitori.</p>
      <p sl="nl">L’iniziativa congiunta dei due rappresentati del Consiglio, i ministri dello Sport francese e olandese, è una risposta perfetta. Pertanto, ci aspettiamo che in autunno la Presidenza francese si impegnerà al fine di introdurre misure che garantiscano il futuro dello sport professionistico e amatoriale in Europa.</p>
    </intervention>
    <intervention id="4-066" speaker_id="28171" name="Emine Bozkurt" is_mep="True" mode="spoken">
      <p sl="nl">Desidero innanzi tutto cominciare ringraziando l’onorevole Mavrommatis per la sua eccezionale relazione e cooperazione eccellente. Un momento fa ho parlato in qualità di relatrice per parere della commissione per l’occupazione e gli affari sociali, e adesso parlo come relatrice ombra per la stampa.</p>
      <p sl="nl">Desidero sottolineare tre punti, ossia l’importanza di direttive chiare, l’importanza delle scommesse e dei giocatori formati sul posto. Prima di tutto, vorrei che esaminassimo gli aspetti specifici dello sport e delle organizzazioni sportive che richiedono linee guida chiare, in cui si applichi la normativa europea. Ritengo che dobbiamo quindi fornire una risposta anziché il nostro approccio caso per caso, sinora preoccupato.</p>
      <p sl="nl">In secondo luogo, consideriamo i giocatori formati sul posto. Dobbiamo garantire che i giovani giocatori professionisti vengano tutelati e formati in un’atmosfera di stabilità. Per questo motivo sosteniamo la cosiddetta norma per i giocatori formati sul posto affinché i giovani vengano formati da un club e firmino il loro primo contratto con lo stesso club . In questo modo, avverrà naturalmente che molti giocatori nazionali possano giocare in un club , senza che li discriminiamo sulla base della nazionalità, che non è l’obiettivo. Dobbiamo rispettare la libera circolazione dei giocatori, un principio importante per noi. Ragion per cui non siamo in disaccordo con la regola del cosiddetto “6+5” della FIFA.</p>
      <p sl="nl">Infine, torniamo alle lotterie. Le lotterie nazionali hanno una funzione importante. Si potrebbe dire che svolgono un servizio pubblico, in quanto sostengono molte organizzazioni sociali, tra cui le strutture sportive. Liberalizzare il mercato ha un impatto positivo, e pertanto prima che venga presa ogni iniziativa, devono essere valutati attentamente il suo impatto e le alternative realizzabili.</p>
    </intervention>
    <intervention id="4-067" speaker_id="39717" name="Ramona Nicole Mănescu" is_mep="True" mode="spoken">
      <p sl="ro">Signor Presidente, mi congratulo con l’onorevole Mavrommatis per la sua relazione.</p>
      <p sl="ro">L’iniziativa di un Libro bianco sullo sport non solo è opportuna, ma anche necessaria. Tenendo in considerazione il gran numero di lavoratori nel mondo dello sport, nonché i proventi che lo sport genera, dovremmo prestare maggiore attenzione al modo in cui il diritto del lavoro viene applicato in quest’ambito; spesso, le prestazioni si raggiungono in giovane età, ma è soltanto di poco lontano dallo sfruttamento dei minori.</p>
      <p sl="ro">Dovremmo garantire che i profitti derivanti dalle attività sportive vengano ottenuti in modo legale e tassati in conformità della normativa.</p>
      <p sl="ro">La violenza nello sport costituisce un altro problema. Ogni anno si perdono vite umane negli scontri tra sostenitori. Da un lato, le forze di polizia e i club dovrebbero cooperare al fine di garantire un ambiente confortevole e sicuro nel corso delle manifestazioni sportive e, dall’altra parte, il sistema giuridico dovrebbe irrigidire le sanzioni per gli atti violenti correlati agli eventi sportivi.</p>
      <p sl="ro">In conclusione, signor Presidente, ritengo che la relazione dell’onorevole Mavrommatis dimostri che, a livello europeo, necessitiamo di una politica coerente e azioni concrete al fine di dare il buon esempio e rendere lo sport più efficiente e auspico che assisteremo a maggiori iniziative su tale aspetto.</p>
    </intervention>
    <intervention id="4-068" speaker_id="1944" name="Sebastiano (Nello) Musumeci" is_mep="True" mode="spoken">
      <p sl="it">Signor Presidente, onorevoli colleghi, l’inserimento del nuovo articolo 149 nel trattato di Lisbona sancisce il riconoscimento dell’importante ruolo economico e sociale svolto dallo sport. La dettagliata relazione del collega Manolis Mavrommatis mette in risalto i numerosi settori interessati dallo sport e mi vorrei soffermare in particolare su alcuni.</p>
      <p sl="it">Innanzitutto il rapporto tra sport e salute: benché sia noto ormai a tutti che l’attività fisica è essenziale per mantenersi in buono stato, si riscontra in alcuni paesi membri dell’Unione europea una preoccupante tendenza a ridurre il numero delle ore dedicate allo sport nelle scuole. Questo fatto, combinato con una cattiva alimentazione, crea un esercito di piccoli obesi, con possibili negative ripercussioni sulla loro condizione fisica.</p>
      <p sl="it">Lo sport come modo originale e divertente per apprendere una lingua: già agli inizi degli anni ’70 mi era nota l’efficiente organizzazione e diffusione in Gran Bretagna di vacanze studio per l’apprendimento della lingua di Shakespeare attraverso la pratica di varie discipline sportive. Lo sport dovrebbe sostenere la fratellanza dei popoli, purtroppo non è sempre così: assistiamo regolarmente a scene di inqualificabile violenza negli stadi e fuori dagli stadi, specialmente per quanto riguarda il calcio.</p>
      <p sl="it">Lo sport amatoriale e professionale, lo sport incontaminato e non inquinato, lo sport come strumento di formazione della persona, come strumento di coesione e di solidarietà tra i popoli: in Europa siamo ancora lontani, signor Presidente, da standard soddisfacenti e la responsabilità è tutta della politica! Resta l’auspicio che il Libro bianco sullo sport sia una puntuale denuncia destinata ad operare una decisa inversione di tendenza per recuperare troppa insensibilità e troppe colpevoli omissioni.</p>
    </intervention>
    <intervention id="4-069" speaker_id="1191" name="Doris Pack" is_mep="True" mode="spoken">
      <p sl="de">Signor Presidente, onorevoli colleghi, vorrei iniziare congratulandomi con l’onorevole Mavrommatis per la sua valida relazione e la sua eccellente cooperazione con tutti gli onorevoli colleghi interessati nella questione, e ce ne sono stati molti. Lo sport svolge un ruolo più importante rispetto a quello riconosciutogli in precedenza nella Commissione e nel Consiglio.</p>
      <p sl="de">Dal mio punto di vista, il presente Libro bianco e la relazione sono una buona base per lo sviluppo di tutte le attività e le politiche future nel campo dello sport, in particolare giacché il Trattato di Lisbona finalmente fornisce la base giuridica che merita. Il Libro bianco e la presente relazione tentano di raggiungere un equilibrio tra gli interessi in competizione, i diversi tipi di sport, amatoriale o professionistico, tra le caratteristiche specifiche dello sport e i requisiti del diritto comunitario, tra gli interessi sociali e culturali, economici e finanziari, e tra profitto e partecipazione volontaria in questi settori.</p>
      <p sl="de">Ritengo pertanto che tale tentativo meriti il nostro sincero riconoscimento. Offre l’opportunità di promuovere e coltivare il modello di sport europeo. Preserva quindi le caratteristiche specifiche delle nostre organizzazioni sportive che, dopotutto, funzionano ampiamente su una base autonoma e intendono continuare in questo modo, in particolare poiché tendono ad essere altamente dipendenti dall’apporto dei volontari.</p>
      <p sl="de">In secondo luogo, dobbiamo cercare di sostenere e promuovere l’attuazione dei meccanismi di autoregolamentazione a livello nazionale e europeo. Ricordo il paragrafo 16 che ritengo essere estremamente importante.</p>
      <p sl="de">In terzo luogo, la relazione offre maggiore certezza giuridica per quanto riguarda l’applicazione della normativa comunitaria allo sport. In quarto luogo, il ruolo dello sport nell’istruzione è una questione che è stata spesso citata, e vorrei ricordarvi la mia relazione sull’argomento datata 2004.</p>
      <p sl="de">In quinto luogo, la relazione discute aspetti economici, tra cui il requisito di impegno finanziario, in particolare attraverso le lotterie, che non è stato ancora regolamentato in quest’Aula per i diversi sport.</p>
      <p sl="de">Dieci anni fa, nella mia relazione sul ruolo dell’Unione europea nel campo dello sport, abbiamo chiesto un Libro bianco, e sono lieta che oggi siamo in grado di votare su di esso.</p>
    </intervention>
    <intervention id="4-070" speaker_id="4239" name="Christa Prets" is_mep="True" mode="spoken">
      <p sl="de">Signor Presidente, da molto tempo viene chiesto alle organizzazioni sportive di conferire maggiore significato e, ovviamente, maggiore visibilità allo sport di quanto non sia stato sinora, e oggi stiamo agendo in base a questa richiesta. Ci si concentrerà ancor più nel dettaglio nel Trattato di Lisbona.</p>
      <p sl="de">I molti aspetti dello sport (il suo contributo alla società, il suo ruolo nello sviluppo e nella soddisfazione personale nonché nella promozione dell’integrazione sociale) sono già stati sottolineati. Lo sport è inoltre un fattore molto importante nella promozione della salute, motivo per cui vale la pena di investire su una base più ampia nello sport, e in particolare nell’educazione fisica nelle scuole. Questo è un investimento che apporterà realmente vantaggi.</p>
      <p sl="de">Ci appelliamo pertanto a tutti i ministri dell’Istruzione degli Stati membri affinché introducano un requisito di almeno tre ore settimanali di educazione fisica nelle scuole. Questo è il minimo, altrimenti non ha molto senso. Esistono 700 000 club e associazioni che stanno apportando un contributo inestimabile alle nostre società, è questo è il motivo per cui mi oppongo alla possibile liberalizzazione delle scommesse e alle lotterie, il 10 per cento delle imposte da esse derivanti è destinato a questa industria e agli sport, le arti e le strutture sociali, e in assenza di questo finanziamento tali organizzazioni non potrebbero sopravvivere. Chiederei a tutti voi di non dimenticarlo.</p>
      <p sl="de">L’importante dimensione economica dello sport emerge dalle statistiche: lo sport ha generato valore aggiunto per 407 miliardi di euro nel 2004 e creato 15 milioni di posti di lavoro; ci sono anche altri dati a prova della mia affermazione. Ciò significa che le norme sono necessarie. Dobbiamo raggiungere un attento equilibrio tra gli aspetti economici dello sport, la trasparenza, la vendita dei club e le licenze, come ha appena sottolineato l’onorevole Belet. Su questo punto, abbiamo bisogno di norme che siano eque, affinché il “fair play ” abbia un significato autentico e pratico.</p>
      <p sl="de">Occorre garantire che vi sia una ridistribuzione adeguata tra i piccoli e i grandi club , affinché possiamo sviluppare la prossima generazione di uomini e donne sportivi. Dal mio punto di vista, dovrebbe esserci un equilibrio più equo nei media . Esiste in realtà maggiormente per lo sport che per il calcio. Tuttavia, vorrei estendere un caloroso invito a tutti a partecipare agli europei 2008 a Vienna. È un’importante manifestazione sportiva alla quale certamente assisterò.</p>
    </intervention>
    <intervention id="4-071" speaker_id="33570" name="Sharon Bowles" is_mep="True" mode="spoken">
      <p sl="en">Signor Presidente, nello sport non dobbiamo consentire che le buone intenzioni portino conseguenze indesiderate. Non si possono sempre applicare le norme economiche in materia di concorrenza. La vendita collettiva dei diritti televisivi è l’ancora di salvataggio finanziaria per molti club che altrimenti verrebbero inglobati da quelli maggiori. In un mondo utopistico potremmo guardare tutto e non pagare mai, ma nel mondo reale ciò si tradurrebbe in una scarsa qualità di quello che si guarda.</p>
      <p sl="en">Il rispetto dei diritti d’autore tutela il reddito e preserva le manifestazioni di alta qualità. Crescenti casi di commercializzazione “imboscata” e circolazione non autorizzata di sintesi sportive danneggiano al pari di qualsiasi pirateria. È inoltre d’obbligo non ostacolare la flessibilità nei mezzi di innalzamento del reddito, circolazione dei giocatori o della loro capacità di scegliere dove firmare il loro primo contratto. Infine, dovremmo attenerci solidamente alla sussidiarietà e mantenere il processo decisionale nell’ambito dell’industria e vicino ai sostenitori.</p>
    </intervention>
    <intervention id="4-072" speaker_id="28372" name="Ryszard Czarnecki" is_mep="True" mode="spoken">
      <p sl="pl">Signor Presidente, il Libro bianco fa riferimento a problemi esistenti da molto tempo come il doping , nonché a questioni riguardanti le controversie finanziarie tra le società televisive per i diritti di trasmissione, che ovviamente si ripercuotono negativamente sia sui sostenitori che sui telespettatori. Inoltre, il Libro bianco si occupa di un problema molto più serio che costituisce una minaccia crescente allo sport onesto, il calcio. Mi riferisco alle agenzie delle scommesse. Possono benissimo rappresentare la sfida maggiore allo sport contemporaneo. Per fare un esempio, potrei citare l’ultimo scandalo che ha riguardato il campionato nazionale di calcio del paese in cui ci troviamo adesso. Pare che la mafia cinese abbia stabilito i risultati delle partite di calcio belghe. L’imminente liberalizzazione del mercato nei giochi di azzardo, compresi quelli connessi al mondo dello sport, creeranno un’ulteriore tentazione di violare i principi di fair play .</p>
      <p sl="pl">Infine, devo dire che non sono d’accordo con la proposta del Parlamento europeo che si oppone alla posizione della FIFA sul principio di sei giocatori di un determinato paese. La proposta della FIFA è valida. Sarà la salvezza dello sport nazionale.</p>
    </intervention>
    <intervention id="4-073" speaker_id="28301" name="Tadeusz Zwiefka" is_mep="True" mode="spoken">
      <p sl="pl">Signor Presidente, una delle difficoltà fondamentali che desidero sottolineare è la mancanza di certezza giuridica. La Commissione non ha stabilito chiaramente quali aspetti dell’organizzazione dello sport sono disciplinati dalla normativa comunitaria e quali sono di natura prettamente sportiva e pertanto rientrano nella competenza delle organizzazioni sportive.</p>
      <p sl="pl">Condivido l’opinione del relatore sul fatto che fare affidamento esclusivamente sulla Corte di giustizia europea non fornisce ulteriore chiarezza giuridica. Tantomeno lo fa la posizione della Commissione europea secondo cui la regolamentazione dell’organizzazione dello sport deve conformarsi al Trattato. Non è abbastanza.</p>
      <p sl="pl">Sostengo pertanto la richiesta della Commissione europea di adottare linee guida interpretative che apportino chiarezza e precisione alle operazioni in questo ambito. Dovrebbe essere certamente da sottolineare che qualsiasi iniziativa della Commissione deve rispettare il principio di autoregolamentazione nello sport. Deve inoltre rispettare le strutture del modello sportivo europeo e i principi fondamentali che disciplinano l’organizzazione delle competizioni sportive.</p>
      <p sl="pl">Non concordo con le opinioni di alcune organizzazioni sportive che credono che ci sarebbero molte più controversie dinanzi al giudice a seguito di una sorta di consolidamento o codifica dei principi relativi alle attività sportive oltre il contesto strettamente sportivo, che ovviamente rispettino i principi di autoregolamentazione. Secondo me, è esattamente l’opposto. Una maggiore certezza del diritto può solo essere un vantaggio.</p>
      <p sl="pl">Vorrei chiedere anche alle organizzazioni sportive di accettare il diritto di appello nei tribunali ordinari. Ogni individuo ha il diritto di ricorrere dinanzi al giudice. La competenza dei tribunali di una natura strettamente sportiva non è in questione, ma la restrizione di questi diritti da parte di alcune organizzazioni sportive è inaccettabile.</p>
      <p sl="pl">Infine, vorrei sollevare un altro problema molto importante. Lo sport svolge un ruolo fondamentale nella nostra società. Gli Stati membri dovrebbero pertanto mantenere il diritto di adottare misure intese alla tutela del diritto di informazione e garantire ai telespettatori l’accesso alle trasmissioni televisive dei grandi eventi sportivi. Mi riferisco ai giochi olimpici o alla Coppa del Mondo. Tutti dovrebbero essere in grado di accedere liberamente a queste manifestazioni. Prima di concludere, devo ringraziare l’onorevole Mavrommatis per il suo lavoro eccellente sulla presente relazione.</p>
    </intervention>
    <intervention id="4-074" speaker_id="2309" name="Richard Corbett" is_mep="True" mode="spoken">
      <p sl="en">Signor Presidente, lo sport dovrebbe certamente essere gestito dalle stesse autorità sportive ma, poiché è anche un’attività economica, rientra inevitabilmente nell’ambito del diritto del lavoro, della concorrenza, dei diritti d’autore, dei mezzi d’informazione e così via.</p>
      <p sl="en">Il problema è che queste norme sono spesso state elaborate senza considerare le necessità e i requisiti specifici dello sport. In base ai Trattati attuali, non c’è molto margine per tener conto di queste specifiche necessità. Sono lieto che con il Trattato di Lisbona ci sarà uno spazio maggiore che ci consentirà di derogare, fare eccezioni o interpretare le leggi tenendo conto delle necessità specifiche dello sport.</p>
      <p sl="en">Non possiamo, per esempio, applicare il diritto in materia di concorrenza nel suo senso puramente economico se ciò distruggerebbe alla fine la competizione in senso sportivo. Non vi è esempio migliore di questo che la vendita collettiva dei diritti televisivi, come viene praticata dalla Premier League inglese, per esempio, con la ridistribuzione a tutti i club . Questo è in contrasto con la Spagna, in cui due club percepiscono più della metà delle entrate televisive solo per loro.</p>
      <p sl="en">Dovremmo inoltre aspettare che il modello dell’UEFA dei giocatori provenienti dal vivaio sia una risposta proporzionata e accettabile in base al diritto comunitario, a differenza del modello “6+5” della FIFA, cauto come un elefante in un negozio di cristalli.</p>
    </intervention>
    <intervention id="4-075" speaker_id="28388" name="Grażyna Staniszewska" is_mep="True" mode="spoken">
      <p sl="pl">Signor Presidente, quale membro della commissione per lo sviluppo regionale, vorrei sottolineare il ruolo delle regioni e del governo locale nello sviluppo dell’infrastruttura sportiva, l’organizzazione di manifestazioni ampiamente accessibili, e la promozione dello sport e di uno stile di vita salutare tra gli abitanti dei comuni locali, ossia tra i cittadini europei.</p>
      <p sl="pl">Desidero inoltre richiamare l’attenzione su una questione correlata all’accesso allo sport per i disabili. Gli Stati membri dovrebbero almeno garantire agli studenti disabili l’accesso alle lezioni di educazione fisica di base. Nel caso in cui sia possibile, questi studenti dovrebbero avere accesso anche a lezioni di livello superiore.</p>
      <p sl="pl">Onorevoli colleghi, si dovrebbe ricordare che lo sport è uno dei metodi più efficaci di raggiungere l’integrazione sociale. Dovrebbe pertanto ricevere un sostegno di gran lunga maggiore dall’Unione europea, per mezzo di programmi speciali, in particolare per gli organizzatori degli eventi sportivi internazionali rivolti ai giovani, tra cui quelli che apportano un contributo particolare all’integrazione coinvolgendo le persone disabili. Lo sport riguarda più della sola attività fisica e della salute. Contribuisce in modo inestimabile allo sviluppo dello spirito di tolleranza, onestà e rispetto dei principi di fair play . Tutto ciò è particolarmente importante per i bambini e i giovani che oggi sono i giovani cittadini dell’Unione europea.</p>
    </intervention>
    <intervention id="4-076" speaker_id="4517" name="Christopher Heaton-Harris" is_mep="True" mode="spoken">
      <p sl="en">Signor Presidente, prima di parlare vorrei dichiarare che ho diversi interessi finanziari correlati all’argomento, che sono elencati nella mia dichiarazione disponibile su Internet .</p>
      <p sl="en">Vorrei inoltre congratularmi con il relatore, l’onorevole Mavrommatis, per il suo interesse e la sua conoscenza dell’argomento, in particolar modo per quanto riguarda il doping nello sport.</p>
      <p sl="en">Infatti, la prima versione della presente relazione, prima che venissero introdotti gli emendamenti, era probabilmente un documento ottimo sull’argomento che non troverete mai in una simile forma sintetica. Tuttavia, come sempre, le commissioni intervengono a questo punto, e gli emendamenti adottati in sede di commissione per la cultura hanno distrutto quasi tutto il buon lavoro che è stato fatto. Per esempio, la bizzarra richiesta di una forza di polizia europea per lo sport nel paragrafo 59, o la dichiarazione relativa al “doping finanziario” nel paragrafo 16, che si sta ripercuotendo negativamente sugli investimenti privati e in alcuni casi sugli investimenti interni all’Unione europea. La presente relazione guarda purtroppo allo sport attraverso gli occhi del calcio professionistico. Come arbitro di calcio, principalmente a livello amatoriale per gli ultimi 28 anni, posso dirvi che la relazione non fa assolutamente nulla al fine di affrontare i problemi del calcio amatoriale, eccetto lo sport amatoriale in generale.</p>
      <p sl="en">Quest’Assemblea dichiara che non stiamo cercando di influenzare le decisioni degli organismi governativi, ma già nella discussione odierna assistiamo a un attacco contro l’idea del “6+5” della FIFA. Gli organi di governo dovrebbero fare attenzione. Dare la priorità dello sport all’Unione europea non è una cosa positiva.</p>
      <p sl="en">Per quanto riguarda le scommesse sportive, abbiamo ascoltato molte opinioni al riguardo. Impiegare la presente relazione per cercare di chiudere la discussione sulla liberalizzazione delle scommesse e del mercato delle lotterie è semplicemente errato. La presente discussione dovrebbe andare in una direzione diversa e provenire da una commissione diversa. Coloro che ne parlano dovrebbero solo osservare quanto sta accadendo in Italia, in cui la graduale liberalizzazione del mercato ha aumentato la quantità di risorse disponibili per tutti.</p>
      <p sl="en">Abbiamo parlato di vendita collettiva dei diritti televisivi, alla quale sono favorevole poiché ha funzionato nel Regno Unito, ma credo fermamente nella sussidiarietà e di certo questo dovrebbe essere lasciato agli Stati membri.</p>
      <p sl="en">Ci sono molti aspetti positivi di questo Libro bianco sullo sport, anche se vengono poco citati i movimenti dei giochi olimpici e paraolimpici. Tuttavia, nel complesso, la presente relazione è un insulto agli elettori irlandesi parlando del Trattato di Lisbona come se fosse già in vigore e il loro voto non contasse. Pertanto, la delegazione dei conservatori britannici dovrà alla fine votare contro.</p>
    </intervention>
    <intervention id="4-077" speaker_id="36394" name="Donato Tommaso Veraldi" is_mep="True" mode="spoken">
      <p sl="it">Signor Presidente, onorevoli colleghi, vorrei ringraziare il relatore per l’ottimo lavoro svolto su una relazione il cui obiettivo è di dare un orientamento strategico sul ruolo dello sport nell’Unione europea.</p>
      <p sl="it">Lo sport è un fenomeno sociale che ha sempre generato valori come la solidarietà, lo spirito di squadra, l’identità – come afferma la stessa dichiarazione sull’importanza totale dello sport allegata al trattato di Amsterdam. L’attività sportiva aiuta a sviluppare le capacità fisiche, intellettuali e sociali, per questo lo sport dovrebbe essere praticato sia nell’ambito del sistema educativo che negli altri aspetti della vita sociale.</p>
      <p sl="it">Un punto da non sottovalutare è la pratica dello sport a favore dei disabili: tutti gli Stati membri, gli enti locali e regionali e le organizzazioni sportive dovrebbero garantire e facilitare l’accesso ai disabili agli impianti sportivi. Nella società contemporanea lo sport deve far fronte a nuove minacce come lo sfruttamento dei giovani giocatori, il doping, il razzismo, la violenza e il riciclaggio del denaro. Il problema della violenza non riguarda solo l’interno, ma anche l’esterno dello stadio.</p>
      <p sl="it">Mi compiaccio con la Commissione per l’impegno volto a prevenire i disordini facilitando il dialogo con gli Stati membri, le organizzazioni internazionali, quelle sportive e le forze dell’ordine. È importante sottolineare anche il lato economico dello sport. I regimi fiscali discriminatori applicati negli Stati membri a favore dei giocatori possono avere effetti distorsivi sulla concorrenza. È necessario dunque adottare delle norme per assicurare un equilibrio competitivo tra le società sportive.</p>
    </intervention>
    <intervention id="4-078" speaker_id="28126" name="Christofer Fjellner" is_mep="True" mode="spoken">
      <p sl="sv">Signor Presidente, possiamo solo essere d’accorso con l’elogio dello sport nella relazione. Lo sport significa molto per la società, e crea tanti valori importanti ai quali difficilmente potrò fare giustizia in soli due minuti. Contribuisce inoltre a unire l’Europa. Tuttavia, solo perché qualcosa è importante, non significa che sia politica, e solo perché qualcosa contribuisce a unire l’Europa, non è una responsabilità primaria dell’Unione europea.</p>
      <p sl="sv">È qualcosa che credo si sia perso in questa discussione, non ultimo se le persone dichiarano che a livello comunitario si dovrebbero intraprendere maggiori iniziative correlate allo sport. Non è quello che penso. Pertanto, non credo che abbiamo bisogno di una polizia speciale europea per le scommesse. Non credo che gli agenti sportivi guadagnino troppo, e che ci dovrebbe essere per noi motivo di creare una formazione speciale per gli agenti sportivi. Tantomeno, dovremmo distribuire le entrate tra i club di successo e quelli di meno successo. Cercare di limitare ciò che la relazione chiama programmi sovraccarichi per gli atleti non indurrà loro con tutta probabilità a resistere al doping .</p>
      <p sl="sv">Tuttavia, dobbiamo esaminare un certo numero di false affermazioni formulate riguardo al mercato delle scommesse in Europa. Non vi è un collegamento tra gli attori privati nel mercato delle scommesse e le partite truccate. Al contrario, uno dei maggiori scandali cui abbiamo assistito in Europa riguardava i paesi con monopoli. Non vi è alcun collegamento tra i monopoli delle scommesse e la politica che limita le scommesse. Al contrario, molti dei monopoli di Stato negli Stati membri sono tra i maggiori pubblicitari. Non sono i paesi con concorrenza che hanno un mercato delle scommesse deregolamentato. Al contrario, in molti paesi con monopoli i servizi delle scommesse sono i più scarsamente regolamentati e tali monopoli sono quelli che possono più spesso fare quello che vogliono.</p>
      <p sl="sv">Non dovremmo cercare attraverso asserzioni false di mantenere l’Unione europea al di fuori di un ambito in cui in realtà ha un importante ruolo da svolgere. Disponiamo della libera circolazione dei servizi in Europa, che certamente si dovrebbe applicare ai servizi delle scommesse. I dati falsi degli Stati membri relativi alla dipendenza dalle scommesse, spesso celano del puro protezionismo nonché la protezione delle loro entrate dai monopoli delle scommesse. Infatti, tutta questa ipocrisia sulla politica in materia di scommesse dimostra semplicemente che sono i ministri dell’Economia degli Stati membri che subiscono il peggior tipo di dipendenza dalle scommesse. Questo è il motivo per cui noi conservatori svedesi trovino molto difficile sostenere gran parte della presente relazione.</p>
    </intervention>
    <intervention id="4-079" speaker_id="4393" is_mep="True" mode="spoken" role="Presidente">
      <p sl="unknown">Ho ricevuto al momento undici richieste di intervento, che quindi non potranno essere esaudite. Ricordo ai deputati che non prenderanno la parola nella discussione, che possono presentare una dichiarazione scritta che non superi le 200 parole, e che sarà allegata al resoconto integrale della discussione o fare dichiarazioni di voto al termine degli interventi.</p>
    </intervention>
    <intervention id="4-080" speaker_id="39715" name="Mihaela Popa" is_mep="True" mode="spoken">
      <p sl="ro">Signor Presidente, onorevoli colleghi, desidero congratularmi con il collega onorevole Mavrommatis e, al contempo, ringraziarlo per la cooperazione in quanto ho proposto molti emendamenti alla presente relazione.</p>
      <p sl="ro">Ritengo essenziale introdurre il libero accesso agli eventi sportivi per i giovani di età inferiore ai 14 anni, creare campionati europei a livello scolastico e universitario, nonché una “Giornata europea senza additivi alimentari”. È fondamentale adattare le infrastrutture sportive e scolastiche alle necessità dei disabili, introdurre assicurazioni mediche obbligatorie per gli atleti dalle elevate prestazioni, ed elaborare progetti europei per la prevenzione della violenza sui campi sportivi. È essenziale creare progetti europei delineati per studenti con speciali qualità fisiche.</p>
      <p sl="ro">In conclusione, desidero esprimere la mia convinzione che, attraverso l’adozione del Libro bianco sullo sport, contribuiremo alla promozione di una società europea più sana e valida.</p>
    </intervention>
    <intervention id="4-081" speaker_id="39318" name="Costas Botopoulos" is_mep="True" mode="spoken">
      <p sl="el">Signor Presidente, per tutta la mia vita ho amato completamente lo sport, sia come partecipante che come spettatore. Di certo dovrei aggiungere che per anni io e il mio collega e amico onorevole Mavrommatis scrivevamo articoli sportivi per lo stesso giornale.</p>
      <p sl="el">Tuttavia, sono scarsamente ottimista dopo la discussione odierna. Qualsiasi cosa facciamo, e comunque tentiamo di riordinare tali questioni, gli avvenimenti stessi dimostrano che la situazione è abbastanza disastrosa.</p>
      <p sl="el">Il doping è un problema quotidiano e si sono verificati decessi. La commercializzazione dello sport è stata portata agli estremi. A causa del successo dello sport ci si interessa alle manifestazioni sportive su ampia scala, e ciò ha condotto alla corruzione. Nello sport, la televisione regna sovrana.</p>
      <p sl="el">Ritengo pertanto che un gesto simbolico sia davvero importante. Tenuto conto dei problemi con i giochi olimpici, penso che dovremo considerare l’eventualità di riportare i giochi in Grecia in modo permanente.</p>
    </intervention>
    <intervention id="4-082" speaker_id="23864" name="Toomas Savi" is_mep="True" mode="spoken">
      <p sl="en">Signor Presidente, in qualità di presidente dell’Associazione estone per lo sci, concordo con la preoccupazione citata nella relazione riguardo a un numero ridotto di ore nella scuola primaria e secondaria per l’educazione fisica. Quest’ultima aiuta gli studenti a sviluppare l’abitudine di perseguire uno stile di vita salutare. È una grande sfida per molte persone coinvolte nello sport accrescere il loro interesse nelle attività sportive.</p>
      <p sl="en">Per esempio, l’Associazione estone per lo sci ha creato un sistema annuale di partecipazione di bambini e non professionisti, ma è stata un’impresa piuttosto costosa. A questo proposito, vorrei precisare che i finanziamenti delle attività sportive traggono enorme vantaggio dalle scommesse. Molti sport sono sovvenzionati dalle entrate delle lotterie statali e delle scommesse legali. Ritengo dovremmo trovare fonti alternative di sostegno finanziario se non impieghiamo quelle risorse.</p>
    </intervention>
    <intervention id="4-083" speaker_id="36748" name="Antonio De Blasio" is_mep="True" mode="spoken">
      <p sl="hu">La ringrazio, signor Presidente. Vorrei congratularmi con il relatore per aver elaborato la presente relazione. Abbiamo ascoltato molte affermazioni oggi in quest’Aula, ma vorrei richiamare la vostra attenzione su alcuni aspetti in particolare. L’obesità sta diventando endemica, e il nostro stile di vita largamente sedentario non ha poca responsabilità per questo. La situazione potrebbe quindi essere migliorata, come ha affermato anche il precedente oratore, rendendo obbligatorie le lezioni quotidiane di educazione fisica negli Stati membri, dalla scuola primaria all’istruzione universitaria. Tuttavia, affinché questo accada occorrono strutture nonché la modifica del programma. Per quanto riguarda le strutture, la situazione potrebbe essere migliorata se il governo fosse intenzionato ad assumere un ruolo maggiore, poiché almeno la metà delle entrate provenienti dagli sport, stimate per circa il 4 per cento del prodotto interno lordo dell’Unione europea, dovrebbe essere reinvestito al fine di cambiare la situazione in modo significativo. Raccomando ovviamente di farlo. Auspico che il Libro bianco migliori la situazione. Grazie dell’attenzione.</p>
    </intervention>
    <intervention id="4-084" speaker_id="photo_generic" name="Vladimír Špidla" is_mep="True" mode="spoken">
      <p sl="cs">Membro della Commissione. − Poiché la votazione avrà inizio tra pochi minuti, non posso parlare a lungo. Tuttavia, vorrei dire qualcosa e rispondere ad alcune domande. A mio parere, dal dibattito emerge quale complicato fenomeno rappresenti lo sport nella vita della società moderna. L’altro punto che mi fa piacere sottolineare è che, a seguito della votazione sulla relazione dell’onorevole Mavrommatis, avremo una base molto solida per la futura e coerente politica europea sullo sport: una base fondata sul Libro bianco e la relazione del Parlamento.</p>
      <p sl="cs">Incomprensibilmente, la discussione ha rivelato un’intera serie di pensieri, dei quali sarà necessario tener conto e sui quali cominciare a lavorare nel prossimo futuro. Vorrei solo sottolineare quanto ho ascoltato in quest’Aula e ciò che penso sia di importanza particolare. Uno dei problemi, di cui in realtà si occupa il Libro bianco, è l’istruzione degli sportivi, in particolare dei giovani, al fine di prevenire la situazione che è stata descritta, in cui le loro carriere finiscono ma non hanno ancora costruito un adeguato futuro a lungo termine. È ugualmente importante affrontare i problemi del traffico di esseri umani o il rischio di traffico in alcuni casi nello sport. Analogamente, la Commissione deve impegnarsi sulla proprietà intellettuale, relativamente soprattutto in relazione a Internet , che in fin dei conti è di sua competenza; tuttavia, poiché ritengo che in realtà l’atmosfera non è propensa ai discorsi lunghi, dovrò solo rispondere alle domande che sono state poste.</p>
      <p sl="cs">Primo, è stato domandato delle cosiddette “linee guida”. La Commissione è del parere che ancora non sia il momento giusto per la loro formulazione; tuttavia, l’Esecutivo ritiene che debba essere prestata attenzione al problema. Per quanto riguarda le altre questioni, vorrei citare quella sulle lotterie, cui spesso è stato fatto riferimento. A questo proposito, vorrei dichiarare che le lotterie non rientrano nella direttiva sui servizi; di conseguenza, non sono soggette al diritto comunitario ed è necessario prendere una decisione su ogni singolo caso. Un altro aspetto importante è stato la vendita collettiva dei diritti di trasmissione per i programmi televisivi. La Commissione ritiene che si troverà una soluzione ovunque vi sia un elemento significativo di solidarietà, come affermato. Ritengo di aver toccato molto rapidamente la maggior parte delle domande poste. In caso contrario, è ovviamente solo un passo, sebbene importante, compiuto dalla Commissione assieme al Parlamento.</p>
    </intervention>
    <intervention id="4-085" speaker_id="28574" name="Manolis Mavrommatis" is_mep="True" mode="spoken" role="relatore">
      <p sl="el">Signor Presidente, mi consenta di ringraziare ancora una volta tutti i deputati che sono intervenuti qui oggi e tutti coloro che hanno presentato emendamenti alla relazione sul Libro bianco sullo sport.</p>
      <p sl="el">È stato presentato un totale di 520 emendamenti nelle otto commissioni. Ho mirato per quanto possibile a soluzioni concilianti, è questo è adesso stato realizzato. Il semplice fatto che tali emendamenti sono stati presentati e votati dalle otto commissioni dimostra quanto sia importante in realtà la presente relazione. Certamente, mostra anche il significato del testo che deve essere integrato nel Trattato di riforma.</p>
      <p sl="el">Questo è un importante primo passo per lo sport e per l’Unione europea. Può essere realizzato molto attraverso la nostra cooperazione e assistenza comune.</p>
    </intervention>
    <intervention id="4-086" speaker_id="1911" name="Martin Schulz" is_mep="True" mode="spoken">
      <p sl="de">Signor Presidente, non sono sicuro sulla base di quale regola dovrei intervenire in questo momento, ma lo farò comunque. Le chiederei di informare l’ufficio che, almeno per quanto mi riguarda, ma sono sicuro di parlare a nome di tutti i presidenti dei gruppi politici in Parlamento, l’atmosfera attuale in Aula non è del tutto accettabile. Non possiamo neanche ascoltare le persone con le cuffie, c’è troppo rumore; è piuttosto spiacevole.</p>
      <p sl="de">Gran parte dell’intervento del Commissario Špidla e delle osservazioni dell’onorevole Mavrommatis è stata ampiamente incomprensibile a causa del terribile rumore in Aula. È del tutto inammissibile. Potrebbe assicurarsi per cortesia che l’ufficio lasci almeno cinque minuti tra la fine della discussione e la votazione, poiché non dovremmo sopportare questa situazione in Parlamento.</p>
      <a text="(Applausi)"/>
    </intervention>
    <intervention id="4-087" speaker_id="4393" is_mep="True" mode="spoken" role="Presidente">
      <p sl="unknown">La discussione è chiusa.</p>
      <p sl="unknown">La votazione è prevista immediatamente e passiamo subito al voto.</p>
      <p sl="unknown">Dichiarazioni scritte (articolo 142)</p>
    </intervention>
    <intervention id="4-088" speaker_id="34174" name="Iles Braghetto" is_mep="True" mode="written">
      <p sl="it">Esprimo il mio apprezzamento per il lavoro del relatore Mavrommatis e accolgo con favore l’atteso Libro Banco sullo sport adottato dalla Commissione, misura utile e necessaria per una dimensione così rilevante per la società europea quale l’attività sportiva.</p>
      <p sl="it">Sottolineo la posizione della commissione per l’occupazione e gli affari sociali, sottolineando come lo sport debba rappresentare un valore sociale soprattutto per i giovani, favorendo la loro educazione alla tolleranza, al rispetto e alla condivisione. Considero utile che gli Stati membri – appoggiati da politiche e linee guida comunitarie chiare e trasparenti – offrano spazi adatti alla pratica dello sport, coinvolgendo tutta la società, anche i gruppi più svantaggiati, di modo che l’attività sportiva sia terreno d’intesa e contribuisca a combattere fenomeni quali il razzismo e la xenofobia.</p>
      <p sl="it">Constatando come la mancanza di attività fisica favorisca malattie quali l’obesità o patologie croniche, ritengo fondamentale la cooperazione fra il settore sportivo e quello sanitario e considero indispensabile il ruolo coordinatore dell’Unione europea per informare i cittadini e stimolarli a prendere parte alle varie attività sportive.</p>
    </intervention>
    <intervention id="4-089" speaker_id="39719" name="Magor Imre Csibi" is_mep="True" mode="written">
      <p sl="ro">Desidero sottolineare l’importanza delle lezioni di educazione fisica nelle scuole primarie e secondarie dell’Unione europea. Per il momento, l’educazione fisica resta l’unica disciplina nel programma scolastico che mira a preparare i bambini a un salutare stile di vita. Apprezzo l’iniziativa dell’Unione europea di aumentare il numero di lezioni di educazione fisica nelle scuole.</p>
      <p sl="ro">Oltre a questo, dovremmo tenere in considerazione anche due questioni importanti: mi riferisco all’attrattiva e alla possibilità di avere lezioni di educazione fisica differenziate. La mia dichiarazione si basa sulle discussioni che ho svolto con gli studenti e gli insegnanti di questa materia in Romania. Purtroppo, il fatto che le lezioni di educazione fisica non siano attraenti conduce a un aumento dell’assenteismo.</p>
      <p sl="ro">Uno dei motivi è la mancanza di basi concrete adeguate per la diversificazione delle lezioni. Un altro problema è l’assenza di lezioni di educazione fisica speciali per le persone sovrappeso o obese, in quanto hanno lo stesso grado di intensità sia per i bambini sani che per i bambini con problemi. Pertanto, a volte i giovani vengono costretti a restare fuori dai campi sportivi.</p>
      <p sl="ro">Esistono alcuni problemi che riscontriamo in molti Stati membri dell’Unione europea e per i quali dobbiamo trovare soluzioni. Invito la Commissione europea a presentare soluzioni nonché esempi di buone prassi negli Stati membri.</p>
    </intervention>
    <intervention id="4-090" speaker_id="23806" name="Gyula Hegyi" is_mep="True" mode="written">
      <p sl="hu">La relazione sullo sport del collega deputato greco è un documento importante su una questione che mi sta a cuore. Lo sport fa parte della cultura europea da molte centinaia di anni. L’antica Grecia donava agli esseri umani, tra l’altro, la gioia dei giochi olimpici. Oggi molte persone sono preoccupate della possibilità di proteggere le Olimpiadi da un boicottaggio, e dalle passioni politiche che in altri aspetti possono essere giustificate. Sono lieto di poter dire che in Ungheria le forze politiche principali nonché l’opinione pubblica sono contrarie a un boicottaggio delle Olimpiadi di Pechino. Per quanto posso osservare, l’atmosfera è simile in tutta Europa. È pertanto auspicabile che questa volta, dopo precedenti boicottaggi spiacevoli, la politica non rovinerà la gioia di sportivi donne e uomini e delle molte centinaia di milioni di persone che amano lo sport. La partecipazione dei politici alla cerimonia inaugurale è un altro problema in sé. Spetta ai politici decidere nel loro ruolo di politici, e non dovrebbero essere coinvolti né lo sport né gli sportivi.</p>
    </intervention>
    <intervention id="4-091" speaker_id="33987" name="Monica Maria Iacob-Ridzi" is_mep="True" mode="written">
      <p sl="ro">Parlando della modificata strategia di Lisbona, non possiamo ignorare un settore che occupa 15 milioni di persone e produce circa il 4 per cento del PIL dell’Unione europea. Infatti, lo sport può essere una componente importante per i nostri due grandi obiettivi: la crescita economica e l’occupazione.</p>
      <p sl="ro">Questo è il motivo per cui vorrei porre in rilievo alcuni aspetti di bilancio del sostegno dell’Unione europea al settore dello sport. Per il momento, non abbiamo riferimenti chiari nei Trattati in vigore che consentano il nostro attivo coinvolgimento attraverso programmi e finanziamenti. Tuttavia, finché il Trattato di Lisbona non diventa effettivo, possiamo ancora avviare iniziative preparatorie in sede di commissione per i bilanci che, sebbene limitate agli importi consistenti, potrebbero dare inizio a progetti molto utili per lo sport europeo dal 2009.</p>
      <p sl="ro">Mi spiace che, nel corso della presentazione di questa settimana del nuovo progetto preliminare di bilancio, non abbiamo più discusso su una voce di bilancio che possa essere inserita al capitolo 3, cittadinanza del bilancio comunitario. Auspico che, per la prima lettura del bilancio in autunno, presenteremo proposte costruttive per questo settore.</p>
    </intervention>
    <intervention id="4-092" speaker_id="28141" name="Lívia Járóka" is_mep="True" mode="written">
      <p sl="hu">Mi congratulo innanzi tutto con il mio amico onorevole Mavrommatis per la sua relazione che sollecita gli Stati membri dell’Unione europea a scambiare le migliori prassi al fine di prevenire la violenza, il razzismo e la xenofobia negli sport e nei settori ad essi correlati. Intraprendere iniziative intese alla lotta contro il razzismo che, purtroppo, si sta manifestando in misura crescente nel corso degli eventi sportivi, è un compito che devono svolgere congiuntamente le autorità negli Stati membri, le associazioni sportive e gli organizzatori delle competizioni. È inoltre nel loro comune interesse. Tra le iniziative eccellenti che si distinguono su quest’aspetto figurano la campagna dell’Unione europea delle federazioni calcistiche (UEFA) “Calcio contro il razzismo in Europa (FARE)” nonché la serie di eventi intitolati “Racism spoils the game ”. Il meccanismo più efficace per la lotta al razzismo e l’emarginazione in ambito sportivo è, tuttavia, il gioco stesso, poiché accresce nei singoli il senso dello spirito di squadra, della cooperazione e della competizione leale, rafforzando inoltre la cooperazione e la solidarietà quali valori sociali.</p>
      <p sl="hu">Tuttavia, secondo le statistiche, alcuni gruppi nella società, in particolar modo le minoranze etniche più svantaggiate, sono molto meno impegnate in attività sportive e hanno minor accesso alle strutture sportive statali. Per questo motivo, l’Unione europea deve istituire un quadro di riferimento adeguato per la promozione delle pari opportunità e il finanziamento negli sport. La leadership delle associazioni sportive negli Stati membri, al contempo, in collaborazione con i governi locali e regionali, deve dare priorità alla partecipazione dei gruppi svantaggiati nelle loro rispettive categorie sportive.</p>
    </intervention>
    <intervention id="4-093" speaker_id="38609" name="Roumyana Jeleva" is_mep="True" mode="written">
      <p sl="bg">Desidero congratularmi con il collega onorevole Mavrommatis per la sua eccellente relazione. Raccomando l’introduzione dello sport nel Trattato di Lisbona, il requisito per il bilancio del 2009 di contenere una voce separata per le attività in ambito sportivo, e lo sviluppo di misure per la sua promozione negli Stati membri. Ritengo che la discussione odierna fissi l’inizio della promozione di una politica europea coerente in ambito sportivo.</p>
      <p sl="bg">In qualità di membro della commissione per lo sviluppo regionale della Bulgaria, un paese con infrastrutture sportive sottosviluppate, in particolare nello sport amatoriale, vorrei chiedere alla Commissione europea e agli Stati membri di fare un uso più attivo del Fondo europeo di sviluppo regionale e di altri strumenti finanziari di investimento nell’ambiente urbano, e di sviluppo delle infrastrutture e i progetti correlati allo sport. Credo fermamente che lo sport dovrebbe e può diventare parte e sezione delle strategie per lo sviluppo sostenibile delle nostre regioni, comuni, città e villaggi con l’assistenza dell’Unione europea.</p>
    </intervention>
    <intervention id="4-094" speaker_id="28263" name="Lasse Lehtinen" is_mep="True" mode="written">
      <p sl="fi">Lo sport è competizione, ma di un tipo che le norme comunitarie in materia di concorrenza non possono essere applicate.</p>
      <p sl="fi">Al fine di preservare la specificità dello sport, dovrebbe essere offerta un’opportunità di autoregolamentazione in futuro, conformemente alle migliori tradizioni di ciascuno sport. Quali legislatori, dobbiamo approvare norme che garantiscano che politici e magistrati si tengano il più lontano possibile dallo sport. Questo criterio apparentemente contraddittorio viene affrontato con maggiore coerenza nella presente relazione rispetto al Libro bianco della Commissione europea.</p>
      <p sl="fi">È importante per lo sport europeo per tutti e l’attività di massa che gli Stati membri siano in grado di tutelare i loro sistemi di scommesse nazionali, che sono un ingrediente essenziale nella specificità dello sport. I sottoprodotti delle scommesse sono inoltre più semplici da evitare nei paesi in cui lo Stato detiene un monopolio. In tutti gli sport, lo sport professionistico e le imprese strutturate attorno a esso, traggono vantaggio dall’attività volontaria, non retribuita e di massa nonché dai finanziamenti pubblici.</p>
      <p sl="fi">Il Parlamento, da parte sua, deve essere in grado di garantire che le basi sociali per lo sport non si sgretolino sotto la pressione delle forze di mercato.</p>
    </intervention>
    <intervention id="4-095" speaker_id="23781" name="Janusz Lewandowski" is_mep="True" mode="written">
      <p sl="pl">Lo sport è una parte talmente importante della vita quotidiana nonché talmente globalizzato che merita l’attenzione delle istituzioni dell’Unione europea. Uno sforzo congiunto per combattere alcuni fenomeni ad esso connessi è più efficace rispetto all’iniziativa dei singoli Stati membri.</p>
      <p sl="pl">Il doping è flagello riconosciuto e diffuso nello sport competitivo contemporaneo. Questo è il motivo per cui la relazione del Parlamento europeo dà la precedenza alla lotta contro il doping . I deputati che provengono dall’ex blocco comunista ricordano il modo in cui il doping può diventare un metodo nazionalizzato di allevare campioni, puniti dalle autorità di un paese che costruisce il suo prestigio sulla base dei successi in ambito sportivo. Il relatore ha formulato una saggia osservazione, sulla base della realtà della situazione. Ha dichiarato che secondo lui, la cura dei sintomi attraverso un aumento dei controlli non sarà efficace. Deve essere accompagnata da misure intese ad eliminare le ragioni sottese al fenomeno. Mi riferisco a un programma di eventi e di istruzione che è più di quanto un corpo possa sopportare.</p>
      <p sl="pl">Un altro evidente flagello delle manifestazioni sportive di massa sono l’espressione del razzismo e la discriminazione. Lo distinguo dalle limitazioni imposte dalla FIFA riguardanti il numero di giocatori di una squadra nazionali e stranieri, per esempio. Tali restrizioni sono dominate dalla preoccupazione per il progresso e lo sviluppo dei giovani talenti (invece dei giocatori di paesi terzi), e non sono un caso di discriminazione contro i giocatori sulla base della loro nazione di origine.</p>
      <p sl="pl">Accolgo inoltre positivamente l’attenzione posta sui fenomeni collegati alla commercializzazione dello sport e i suoi effetti negativi quali i giochi d’azzardo e l’accesso non equo alle trasmissioni degli eventi sportivi. Concordo sul fatto che anche queste siano questioni importanti.</p>
    </intervention>
    <intervention id="4-096" speaker_id="37524" name="Marusya Ivanova Lyubcheva" is_mep="True" mode="written">
      <p sl="bg">Signor Presidente, è grandioso che il Parlamento europeo stia discutendo del Libro bianco sullo sport. Dovremmo prestare attenzione alla necessità di equilibrare le politiche intese allo sviluppo dello sport professionistico e amatoriale. L’eccellenza sportiva costa molto, ma è comunque necessaria al fine di accrescere i finanziamenti allo sport di massa dall’infanzia all’età del pensionamento. Occorre realizzare infrastrutture che consentano l’integrazione di tutti i gruppi sociali di cittadini.</p>
      <p sl="bg">Lo sport richiede formazione sin dalla tenera età ed è strumentale per l’eliminazione di molti altri problemi quali l’abuso di droghe, alcol, e tabacco. Dovremmo invitare tutti gli Stati membri a istituire spazi per esercitare liberamente attività sportive e spazi liberi da droghe, alcol, e tabacco. Di recente, ho svolto un sondaggio tra l’opinione pubblica dal quale emerge chiaramente che i giovani impegnati nello sport non fanno uso di droghe o alcol. La loro cultura comportamentale è molto diversa; la tolleranza e la solidarietà sono elementi fondamentali che lo sport coltiva in loro. Pertanto, il coinvolgimento dell’istruzione nello sport è di speciale significato. C’è inoltre qualcos’altro che desidero condividere con voi: esistono accademie sportive specializzate ed è molto importante chele loro attività siano compatibili con il lavoro dei club sportivi che reclutano gli atleti. È necessario disporre di un regolamento legislativo a tal fine sia per lo sport che per l’istruzione.</p>
    </intervention>
    <intervention id="4-097" speaker_id="26829" name="Siiri Oviir" is_mep="True" mode="written">
      <p sl="et">È stato detto molto circa il ruolo dello sport nella cultura, il suo effetto sulla salute, eccetera. Lo sport ha un grande ruolo da svolgere sia a livello fisico che psicologico. Negli ultimi anni il vantaggio sociale dello sport è stato attivamente promosso in Europa al fine di offrire a ciascuno l’opportunità di partecipare al meglio delle proprie possibilità nella vita della comunità di appartenenza. Mi dispiace terribilmente che lo stesso non si possa dire per quanto riguarda lo sport per i disabili. In qualità di presidente dell’Associazione sportiva disabili dell’Estonia, sono consapevole di quanto sia difficile organizzare manifestazioni sportive per i disabili, far sì che i media se ne occupino, e ottenere risorse dal governo e dagli sponsor. I nostri atleti uomini e donne sanno che per loro non sono state raggiunte pari condizioni e opportunità.</p>
    </intervention>
    <intervention id="4-098" speaker_id="36281" name="Silvia-Adriana Ţicău" is_mep="True" mode="written">
      <p sl="ro">Le statistiche relative alla cultura pubblicate dall’Eurostat nel 2007 erano state calcolate sulla base delle attività che gli Stati membri riconoscono in questa categoria. Purtroppo, lo sport e il turismo sono stati esclusi e ritengo che ciò dovrebbe essere modificato. Apprezzo quale positivo lo sviluppo del turismo sportivo negli ultimi anni, e la promozione degli sport invernali e nautici.</p>
      <p sl="ro">L’esistenza di strutture sportive nei complessi alberghieri o la creazione di mete turistiche per ciclisti potrebbe avere un impatto benefico sia sulla salute della popolazione che sull’ambiente. Nelle grandi città europee esistono già parcheggi che forniscono biciclette ai turisti, gratuitamente, nel corso dell’intero periodo di permanenza dei veicoli.</p>
      <p sl="ro">Il 1° maggio a Galaţi, la città dalla quale provengo, ho aspettato all’arrivo le persone che hanno deciso di dedicare il loro tempo alla partecipazione in una corsa che attraversava il paese. Sono stata particolarmente soddisfatta per i bambini e i disabili che hanno tagliato il traguardo. L’istruzione è essenziale nella promozione dello sport. In Romania, la costruzione di molte centinaia di palazzetti dello sport per le scuole e i licei è iniziata nel 2001, nel contesto urbano e rurale. Credo che questo tipo di investimenti dovrebbe proseguire.</p>
    </intervention>
  </section>
  <section id="creitem5" title="5. Tempo delle votazioni">
    <intervention id="4-101" speaker_id="4313" is_mep="True" mode="spoken" role="Presidente">
      <p sl="unknown">Per cominciare ho il piacere di annunciare a quest’Assemblea che questa mattina il parlamento lituano ha ratificato il Trattato.</p>
      <a text="(Applausi)"/>
      <p sl="unknown">L’ordine del giorno reca il Tempo delle votazioni.</p>
      <a text="(Per i risultati e altri dettagli delle votazioni: vedasi processo verbale)"/>
      <p sl="unknown">Prima della votazione</p>
    </intervention>
    <intervention id="4-102" speaker_id="1275" name="Jens-Peter Bonde" is_mep="True" mode="spoken">
      <p sl="en">Signora Presidente, oggi è la mia ultima votazione in Parlamento. Domani Hanne Dahl rappresenterà il movimento Junilistan danese. Ringrazio tutti voi per le battaglie positive sulle costituzioni e i referendum e l’ottima cooperazione nella nostra lotta congiunta per la trasparenza.</p>
      <p sl="en">Siamo riusciti ad aprire la rubrica segreta della Commissione. Abbiamo le loro agende e processi verbali in rete. Presto vedremo chi consiglia la Commissione e chi percepisce le sovvenzioni. Tali successi sono stati possibili solo perché abbiamo cooperato trasversalmente lungo le linee politiche.</p>
      <p sl="en">Nella Convenzione abbiamo ottenuto le firme di 23 governi, ogni singolo deputato e tutti gli europarlamentari tranne uno, per una proposta molto semplice di trasformare la procedura sulla trasparenza. Tutto deve essere aperto e trasparente a meno che non si formuli una deroga.</p>
      <p sl="en">Vi ringrazio inoltre per il sostegno su molti emendamenti relativi ai gas fluorurati, il clima, i pesticidi e l’acqua potabile, i trasporti, i nitrati negli insaccati biologici.</p>
      <p sl="en">Il mio secondo auspicio è che le leggi non vengano più emanate da funzionari pubblici dietro porte chiuse. Vi prego di garantire che tutte le leggi europee vengano approvate da questo Parlamento in una votazione pubblica.</p>
      <p sl="en">Vi ringrazio, colleghi, per i 29 anni nella nostra Assemblea comune …</p>
      <p sl="da">… e ringrazio gli elettori danesi per averlo reso possibile!</p>
    </intervention>
  </section>
  <section id="creitem6" title="5.1. Modifica delle possibilità di pesca e della contropartita finanziaria nell’accordo CE/Seicelle (A6-0085/2008, Josu Ortuondo Larrea) (votazione)"/>
  <section id="creitem7" title="5.2. Aliquota di accisa per la birra di Madera (A6-0146/2008, Sérgio Marques) (votazione)"/>
  <section id="creitem8" title="5.3. Esercizio delle competenze di esecuzione conferite alla Commissione (A6-0107/2008, Monica Frassoni) (votazione)">
    <intervention id="4-108" speaker_id="photo_generic" name="László Kovács" is_mep="True" mode="spoken">
      <p sl="en">Membro della Commissione. − Signora Presidente, la Commissione accoglie positivamente la relazione dell’onorevole Frassoni, che approva la conclusione di un accordo interistituzionale fra il Parlamento europeo e la Commissione relativo alle modalità di applicazione della decisione 1999/468/CE del Consiglio, modificata dalla decisione 2006/512/CE. In tale contesto, la Commissione sottolinea che il paragrafo 11 dell’accordo riguarda i casi di estrema urgenza in generale.</p>
      <p sl="en">La Commissione desidera ringraziare il Parlamento e in particolar modo gli onorevoli Galeote e Corbett per l’eccellente spirito di cooperazione che ha prevalso nel corso dei negoziati per l’accordo in questione. Ieri, la Commissione ha approvato l’accordo e il Presidente Barroso lo firmerà nei prossimi giorni.</p>
    </intervention>
  </section>
  <section id="creitem9" title="5.4. Misure di attuazione (modifica dell’articolo 81) (A6-0108/2008, Monica Frassoni) (votazione)"/>
  <section id="creitem10" title="5.5. Regimi di sostegno a favore degli agricoltori (aiuti al settore del cotone) (A6-0166/2008, Ioannis Gklavakis) (votazione)"/>
  <section id="creitem11" title="5.6. Consiglio economico transatlantico (votazione)">
    <intervention id="4-113" speaker_id="1898" name="Erika Mann" is_mep="True" mode="spoken">
      <p sl="de">Signora Presidente, nelle nostre deliberazioni sulla proposta di risoluzione comune, che si sono svolte su una base trasversale lunedì, abbiamo dimenticato che le raccomandazioni del FMI sulle crisi finanziarie sono già disponibili e ora si tratta della loro attuazione. Vorrei pertanto suggerire, e auspico davvero di avere il sostegno di quest’Assemblea, che venga inserita nel testo la frase seguente:</p>
      <p sl="en">“l’attuazione da parte di entrambi delle conclusioni.”</p>
      <p sl="de">e poi il resto del testo. Non dovrebbero esserci altre modifiche al testo.</p>
    </intervention>
  </section>
  <section id="creitem12" title="5.7. Diritti umani nel mondo (2007) e politica dell’Unione europea (A6-0153/2008, Marco Cappato) (votazione)">
    <intervention id="4-119" speaker_id="2295" name="Hannes Swoboda" is_mep="True" mode="spoken">
      <p sl="de">a nome del gruppo PSE. – Signora Presidente, posso semplicemente rendere la seguente dichiarazione a nome del mio gruppo: vogliamo ritirare l’emendamento n. 3. Continuiamo a pensare che, purtroppo, la nonviolenza non sempre sia sufficiente a garantire il rispetto dei diritti umani (ricorderei a questo proposito solo il Kosovo e il Darfur) ma ciò non dovrebbe implicare che siamo contrari al principio di nonviolenza. Desideriamo pertanto ritirare il nostro emendamento. Voteremo a favore dell’emendamento presentato dal gruppo PPE-DE e proseguiremo su questa base.</p>
    </intervention>
    <intervention id="4-121" speaker_id="4740" name="Marco Cappato" is_mep="True" mode="spoken" role="relatore">
      <p sl="it">Signor Presidente, onorevoli colleghi, io volevo ringraziare il collega Swoboda del gruppo socialista per avere ritirato questo emendamento di cancellazione, per semplificazione e anche per chiarire che la proposta non è – per dire – l’unico strumento.</p>
      <p sl="it">Vorrei fare un emendamento orale sulla proposta di emendamento del gruppo popolare, anche di semplificazione: l’inizio del paragrafo recita così “ritiene che la nonviolenza sia lo strumento più adeguato”, il resto del paragrafo continua come segue. Chiedo anche che nelle diverse versioni linguistiche la parola non violenza sia scritta tutta una parola perché non è semplicemente un concetto diciamo negativo di assenza di violenza, ma è un concetto positivo di azione come il Dalai Lama , Ghandi e altre personalità della storia ci insegnano.</p>
    </intervention>
    <intervention id="4-123" speaker_id="4385" name="Hélène Flautre" is_mep="True" mode="spoken">
      <p sl="fr">Signora Presidente, desidero presentare un emendamento orale al paragrafo 23, con il consenso del nostro relatore, che dichiari quanto segue:</p>
      <p sl="en">“osserva con preoccupazione che nell’ultimo anno di attività tale organo non ha dimostrato la propria credibilità, ma sottolinea ancora una volta il ruolo cruciale dell’UNHRC nell’ambito della struttura complessiva dell’Organizzazione delle Nazioni Unite;”.</p>
    </intervention>
  </section>
  <section id="creitem13" title="5.8. Missioni di osservazione elettorale dell’UE: obiettivi, prassi e sfide future (A6-0138/2008, Véronique De Keyser, José Ignacio Salafranca Sánchez-Neyra) (votazione)">
    <intervention id="4-128" speaker_id="2341" name="Michael Gahler" is_mep="True" mode="spoken">
      <p sl="de">Signora Presidente, in consultazione con i due relatori, propongo la seguente aggiunta:</p>
      <p sl="en">“rende omaggio alla partecipazione di osservatori di paesi terzi, quali Svizzera, Norvegia e Canada alle MOE-UE”.</p>
      <p sl="de">Lo hanno chiesto le parti interessate, e ritengo che le incoraggerebbe a partecipare anche la prossima volta.</p>
    </intervention>
  </section>
  <section id="creitem14" title="5.9. Relazioni economiche e commerciali con i paesi del sud-est asiatico (ASEAN) (A6-0151/2008, Glyn Ford) (votazione)">
    <intervention id="4-134" speaker_id="1413" name="Glyn Ford" is_mep="True" mode="spoken" role="relatore">
      <p sl="en">Signora Presidente, a seguito della discussione di ieri sera, ho accettato di ritirare l’emendamento n. 11 e di aggiungere l’emendamento n. 12 al paragrafo 17. Ciò segue un accordo con l’onorevole Varela Suanzes-Carpegna del gruppo PPE-DE.</p>
    </intervention>
  </section>
  <section id="creitem15" title="5.10. Gestione degli stock ittici di acque profonde (A6-0103/2008, Rosa Miguélez Ramos) (votazione)"/>
  <section id="creitem16" title="5.11. Elaborazione di un quadro per le attività dei rappresentanti di interessi (lobbisti) presso le istituzioni europee (A6-0105/2008, Ingo Friedrich)">
    <intervention id="4-139" speaker_id="1920" name="Hartmut Nassauer" is_mep="True" mode="spoken">
      <p sl="de">Signora Presidente, a nome del mio gruppo, chiedo una votazione nominale sull’emendamento n. 1 e sulla seconda parte del voto a maggioranza sull’emendamento n. 11.</p>
    </intervention>
    <intervention id="4-140" speaker_id="4313" is_mep="True" mode="spoken" role="Presidente">
      <p sl="unknown">Vorrei ricordarle che il termine è scaduto. Tuttavia, se non vi sono obiezioni, accoglieremo la sua richiesta.</p>
    </intervention>
    <intervention id="4-142" speaker_id="4393" name="Mario Mauro" is_mep="True" mode="spoken">
      <p sl="it">Signor Presidente, onorevoli colleghi, si tratta di un emendamento soppressivo delle seguenti parole “quando operano conformemente al ruolo previsto dai trattati ed eseguono compiti loro attribuiti dagli stessi”. È in relazione al fatto che le regioni e gli enti locali, diversamente dai lobbisti privati, rappresentano interessi generali, sarebbe quindi riduttivo assimilare regioni ed enti locali ai lobbisti privati. Infatti, molte regioni ed enti locali europei possono, secondo i loro statuti, intervenire in modo più ampio di quanto prevedono i trattati per difendere il territorio comunitario, sul territorio comunitario, gli interessi pubblici in questione. Chiedevo quindi di sopprimere le ultime parole dell’emendamento.</p>
    </intervention>
    <intervention id="4-144" speaker_id="37324" name="Adina-Ioana Vălean" is_mep="True" mode="spoken">
      <p sl="en">Signora Presidente, presentiamo un emendamento orale all’emendamento n. 3. Desideriamo sostituire la parola “chiese” con la parola “religiose” affinché la frase reciti come segue: “[ …] dovrebbero essere considerati lobbisti e trattati nello stesso modo: i lobbisti professionisti, i lobbisti aziendali ‘interni’, le ONG, i centri di studi e le associazioni di categoria, i sindacati e le organizzazioni dei datori di lavoro, le organizzazioni religiose, filosofiche e non confessionali [ …]” e poi il resto.</p>
    </intervention>
    <intervention id="4-146" speaker_id="4254" name="Monica Frassoni" is_mep="True" mode="spoken">
      <p sl="it">Signor Presidente, onorevoli colleghi, questa è la dimostrazione che le lobby funzionano!</p>
      <a text="(Applausi dal centro e dalla sinistra)"/>
    </intervention>
    <intervention id="4-148" speaker_id="4254" name="Monica Frassoni" is_mep="True" mode="spoken">
      <p sl="en">Signora Presidente, sembra che l’inglese europeo ci abbia tradito. Pertanto, poiché il testo del presente emendamento non è apparentemente molto chiaro, il mio gruppo ritirerà l’emendamento n. 15 sulla questione delle mazzette per la dichiarazione dell’informazione finanziaria di un lobbista. Tuttavia, noi auspichiamo davvero, anche se la votazione non sta procedendo come vorremmo, che nel corso della discussione del gruppo di lavoro, tale questione verrà chiarita e tornerà in agenda.</p>
      <p sl="en">Vi ringrazio molto e ringrazio tutti per il lavoro svolto insieme.</p>
    </intervention>
  </section>
  <section id="creitem17" title="5.12. Libro bianco sullo sport (A6-0149/2008, Manolis Mavrommatis) (votazione)"/>
  <section id="creitem18" title="6. Composizione del Parlamento: vedasi processo verbale"/>
  <section id="creitem19" title="7. Composizione delle commissioni e delle delegazioni: vedasi processo verbale"/>
  <section id="creitem20" title="8. Approvazione del processo verbale della seduta precedente: vedasi processo verbale"/>
  <section id="creitem21" title="9. Dichiarazioni di voto">
    <intervention id="4-157" speaker_id="28579" name="Katerina Batzeli" is_mep="True" mode="spoken">
      <p sl="el">Signora Presidente, per un prodotto delicato e particolarmente importante dell’agricoltura greca, ci si aspetterebbe che, con una riforma flessibile, se non altro, alla pressione delle sentenze della Corte di giustizia europea, ci fosse una tutela per il nuovo OCM nel cotone fino al 2013. Tale consolidamento si baserebbe sui principi della PAC nel contesto del regime di pagamento unico, la garanzia finanziaria dei fondi comunitari nel pacchetto nazionale di ogni paese, e la possibilità di flessibilità negli Stati membri sulla gestione del pacchetto nazionale.</p>
      <p sl="el">Dovremmo mirare all’area più grande possibile di pagamenti per ettaro nei vincoli della neutralità di bilancio. Dovremmo inoltre incanalare gli aiuti ai produttori, che miglioreranno la qualità di ciò che producono.</p>
      <p sl="el">Tuttavia, questo non è stato realizzato. Infatti, in una creazione proposta di fondi di ristrutturazione, come suggerito nella relazione nel quadro del primo pilastro, viene consigliato che dovrebbero esserci finanziamenti intesi a modernizzare il settore, in particolare l’industria della sgranatura, come affermato innanzi tutto negli emendamenti nn. 9, 14, 16, 23, 26, 31 e 39. Esiste una ricostruzione per compensare le perdite che il settore della sgranatura subirà quale risultato di qualsiasi diminuzione della produzione o tumulto nel mercato del cotone.</p>
      <p sl="el">Per questi motivi, il gruppo parlamentare PASOK ha votato in plenaria contro la relazione sui regimi di sostegno diretto per il cotone.</p>
    </intervention>
    <intervention id="4-159" speaker_id="33569" name="Syed Kamall" is_mep="True" mode="spoken">
      <p sl="en">Signora Presidente, la ringrazio molto per questa opportunità di spiegare il modo in cui ho votato sulla relazione relativa al Consiglio economico transatlantico.</p>
      <p sl="en">Penso sia giusto dire che tutti noi accogliamo con favore la cooperazione normativa, in particolare negli ambiti in cui contribuirà ad agevolare un maggiore scambio e semplificare il commercio transatlantico, in quanto sin troppo spesso, i nostri due grandi blocchi commerciali, UE e USA, si trovano in disaccordo sulle questioni commerciali.</p>
      <p sl="en">Tuttavia, dovremmo garantire che ogni accordo che raggiungiamo sugli standard normativi comuni non venga impiegato quale scusante per un protezionismo comune. Dobbiamo garantire che ogni principio globale cui giungiamo insieme non sia usato come scusa per escludere i produttori e fornitori di altri mercati mondiali.</p>
      <p sl="en">Pertanto, poiché cerchiamo di adottare principi globali comuni, assicuriamoci di trovarci anche nella posizione di aiutare i produttori dei paesi più poveri ad adottarli, per non usare tali principi quale scusa per escluderli dai mercati mondiali.</p>
      <p sl="en">Nel complesso, ritengo che valutiamo positivamente l’accordo da entrambi i punti di vista, ragion per cui ho votato a favore.</p>
    </intervention>
    <intervention id="4-161" speaker_id="28239" name="Milan Horáček" is_mep="True" mode="spoken">
      <p sl="de">Signora Presidente, ho votato a favore della relazione dell’onorevole Cappato poiché si occupa di una delle più importanti funzioni del Parlamento europeo, ossia lo svolgimento di una funzione di controllo rispetto alle attività del Consiglio e della Commissione sulla politica in materia di diritti umani. Ciò rafforza il ruolo dell’Unione europea quale custode dei diritti umani del mondo. Quale parte di tale processo, è essenziale, per esempio, che la sottocommissione per i diritti dell’uomo svolga una valutazione sistematica degli strumenti pertinenti, e che il Parlamento venga coinvolto nei dialoghi dell’Unione europea sui diritti umani.</p>
      <p sl="de">Tuttavia, qualsiasi politica intrapresa in quest’ambito sarà semplicemente decorativa, a meno che non tenga, come punto di partenza, la premessa di base che questi diritti fondamentali sono indivisibili. Questo è l’unico modo di garantire che la credibilità trionfi sui doppi standard .</p>
    </intervention>
    <intervention id="4-162" speaker_id="28424" name="Tunne Kelam" is_mep="True" mode="spoken">
      <p sl="en">Signora Presidente, ho votato contro il paragrafo 141, che dichiara pieno appoggio ai principi di Yogyakarta. Adesso, tali principi sono tutt’altro che definiti chiaramente, in particolare su quelle questioni delicate come l’orientamento sessuale e l’identità di genere.</p>
      <p sl="en">Ho votato invece a favore dell’emendamento n. 15, che “tiene conto di” tali principi. Il punto è che questi non dovrebbero essere interpretati alla stregua di un modello per gli Stati membri.</p>
    </intervention>
    <intervention id="4-163" speaker_id="34254" name="Dimitar Stoyanov" is_mep="True" mode="spoken">
      <p sl="bg">La ringrazio, signora Presidente. Prendo la parola sulla relazione Cappato a causa dell’emendamento proposto dallo stesso relatore; in particolare il primo emendamento in cui il relatore inizia improvvisamente a filosofeggiare sull’adeguatezza dello Stato nazionale moderno e della sovranità nazionale nei tempi moderni. L’onorevole Cappato può non essere molto chiaro su questi argomenti; dipende da lui, ma le stesse identiche idee sono state promosse dai regimi comunisti totalitari cui non importavano i diritti umani. Lo stesso punto descritto nel suo emendamento è stato spiegato dai comunisti in Bulgaria e in altri paesi dell’Europa orientale. Pertanto, suggerirei all’onorevole Cappato di visitare Kim Chen Ir nella Corea del Nord se desidera continuare sulla stessa linea. Lì le sue idee verrebbero condivise e, ne sono certo, accolte calorosamente.</p>
    </intervention>
    <intervention id="4-165" speaker_id="4536" name="Martin Callanan" is_mep="True" mode="spoken">
      <p sl="en">Signora Presidente, ho votato a favore della presente relazione. Ritengo che il lavoro dell’Unione europea nelle missioni di osservazione elettorale sia estremamente efficace e importante nonché condotto con un certo grado di professionalità. Contribuisce al processo democratico e allo sviluppo democratico in molti paesi meno fortunati e sottosviluppati.</p>
      <p sl="en">Ho avuto il privilegio di essere il responsabile della missione di osservazione elettorale del Parlamento in Sierra Leone, un paese molto complesso, un paese molto povero, un paese che ha presentato numerose difficoltà logistiche, in particolare relative al tempo atmosferico nella stagione delle piogge, in cui è stata condotta la missione. Quest’ultima è stata svolta con estrema professionalità da tutto il personale, sia dell’Unione europea che reclutato localmente.</p>
      <p sl="en">È stato di certo molto umiliante assistere all’entusiasmo con cui le elezioni erano accolte da molti cittadini comuni della Sierra Leone, in coda per diverse ore nella pioggia per dare il loro voto in un’elezione democratica. Il nostro contributo a questo è di un importo relativamente scarso di denaro, e sono lieto di accogliere positivamente la presente relazione e votare a favore.</p>
    </intervention>
    <intervention id="4-167" speaker_id="33569" name="Syed Kamall" is_mep="True" mode="spoken">
      <p sl="en">Signora Presidente, la ringrazio molto per avermi dato questa opportunità di fornire la mia dichiarazione di voto sulla relazione Ford relativa all’accordo con i paesi ASEAN.</p>
      <p sl="en">In generale, credo che preferiamo migliorare e aumentare il commercio internazionale attraverso il quadro multilaterale dell’Organizzazione mondiale del commercio, ma ritengo che dobbiamo riconoscere il ruolo che gli accordi bilaterali svolgono nell’espansione commerciale nonché i vantaggi della globalizzazione in tutto il mondo.</p>
      <p sl="en">Ho pensato fosse particolarmente importante che in questa relazione abbiamo sottolineato le questioni relative ai diritti umani. In generale, sono abbastanza scettico quando lo facciamo, poiché molto spesso è una scusa per il protezionismo contro i prodotti di altri paesi. Ma in questo contesto è particolarmente appropriato, dato che la Birmania fa parte dei paesi ASEAN.</p>
      <p sl="en">Tuttavia, ho avuto un vero problema in proposito, poiché all’inizio ho presentato un emendamento in sede di commissione, che è stato accolto, in cui si affermava che se determinati paesi ASEAN non intendevano partecipare all’accordo, avremmo dovuto proseguire ugualmente con gli accordi con quei paesi che lo volevano. Non dobbiamo consentire che il paese più protezionista resista agli accordi.</p>
      <p sl="en">Purtroppo, l’Unione europea è ostinata sui negoziati da blocco commerciale a blocco commerciale, motivo per cui mi sono astenuto.</p>
    </intervention>
    <intervention id="4-169" speaker_id="4413" name="Carlo Fatuzzo" is_mep="True" mode="spoken">
      <p sl="it">Signor Presidente, onorevoli colleghi, è con grande soddisfazione che faccio questa dichiarazione di voto sotto la sua presidenza, onorevole Morgantini, e a seguito anche dei graditi applausi dei parlamentari alle mie spalle. Voglio dire personalmente che, e questo riguarda la mia persona come singolo deputato e anche come rappresentante del Partito pensionati, ho votato contro questa relazione che regolamenta le lobby perché sono rimasto negativamente impressionato dal fatto che si dà per scontato e quindi si regolamenta che i parlamentari europei vengano influenzati nelle loro decisioni da altre persone.</p>
      <p sl="it">È vero, io sono stato sempre influenzato nelle mie decisioni da Carlo Fatuzzo, solo da Carlo Fatuzzo e da nessun altro che Carlo Fatuzzo, trovo quindi molto strano che si accetti questa possibilità. Se proprio qualche cosa si dovesse, si debba, fare per farci comprendere meglio i documenti su cui votiamo, dovremmo avere a disposizione degli esperti che dicono ciascuno il contrario dell’altro e poi noi con la nostra intelligenza decidiamo.</p>
      <p sl="it">Concludo domandandomi e domandandole, presidente: chi ha influenzato la decisione di regolamentare le lobby? Quindi c’è una lobby, la lobby delle lobby, che ha influenzato il provvedimento sulle lobby!</p>
    </intervention>
    <intervention id="4-170" speaker_id="4453" is_mep="True" mode="spoken" role="Presidente">
      <p sl="unknown">Vedo che lei continua ad essere un autarchico, quindi spero che abbia la possibilità di relazionarsi con gli altri.</p>
    </intervention>
    <intervention id="4-171" speaker_id="4517" name="Christopher Heaton-Harris" is_mep="True" mode="spoken">
      <p sl="en">Signora Presidente, prima di tutto è un enorme piacere vederla alla presidenza oggi. Dovrebbe condurre più sessioni. È inoltre un enorme piacere ascoltare l’onorevole Fatuzzo in una dichiarazione di voto. Fortunatamente, non l’ho fatto per il mio primo mandato, altrimenti non avrei mai pranzato a Strasburgo.</p>
      <p sl="en">Mi domandavo, quando votavamo sulla presente relazione, se ci stessimo realmente rivolgendo al giusto pubblico. È positivo che siamo onesti sui rappresentanti di interessi che vediamo in quest’Aula, ed è positivo che disponiamo di dati relativi agli incontri della Commissione. Ma mi domando se non dovremmo disporre di informazioni relative anche a chi la Commissione sta influenzando per cercare di influenzare le votazioni parlamentari sulle direttive che ci presenta.</p>
      <p sl="en">Abbiamo già illustrato con il mio onorevole collega Hannan, nel corso del Tempo delle interrogazioni alla Commissione, la quantità di denaro che le associazioni benefiche, come la NSPCC nel Regno Unito, ricevono direttamente dalla Commissione europea, e quindi non ci si deve sorprendere quando ci scrivono per dire, in realtà, dovremmo essere a favore del Trattato di Lisbona.</p>
      <p sl="en">Esiste un intero gruppo di organizzazioni che ha ricevuto risorse comunitarie al momento dell’Agorà dei cittadini nella realizzazione del Trattato di Lisbona, ed erano tutte dello stesso parere sull’argomento. C’è un piccolo problema con la democrazia in quest’Aula: le persone che finanziamo tendono ad essere quelle sbagliate, e sarebbe meglio in realtà se tagliassimo tutte queste risorse.</p>
    </intervention>
    <intervention id="4-172" speaker_id="4555" name="Daniel Hannan" is_mep="True" mode="spoken">
      <p sl="en">Signor Presidente, i lobbisti amano Bruxelles. Arrivano nelle istituzioni europee e percepiscono da subito che il sistema è stato progettato da e per persone come loro.</p>
      <p sl="en">Possono far passare leggi in quest’Aula che non verrebbero mai approvate da una legislatura eletta dal popolo. Sto pensando a norme quali il divieto all’eccessivo dosaggio di integratori vitaminici e di sali minerali che è stato oggetto di un’intensa opposizione in tutti gli Stati membri ma che è stata faticosamente approvata in Parlamento da poche grandi imprese farmaceutiche con manovre di corridoio.</p>
      <p sl="en">Ritengo pertanto che molto sia noto fuori da quest’Aula. Ciò che forse è meno apprezzato su ampia scala è la misura in cui queste organizzazioni di lobby , come ha appena detto il collega onorevole Heaton-Harris, siano esse stesse creature dell’Unione europea, completamente dipendenti dalla Commissione per i loro finanziamenti.</p>
      <p sl="en">Quindi, quando la Commissione europea approva le proposte di consultazione con la società civile, ciò che significa realmente è che sta consultando l’unione europea dei giornalisti, la lobby delle donne europee, il congresso europeo dei sindacati e una serie di altre organizzazioni che dipendono dai contribuenti europei per ogni euro delle loro entrate.</p>
      <p sl="en">Sono costretto a chiedere se c’è qualcuno negli Stati nazione che sostiene davvero questo progetto senza essere pagato, a qualsiasi livello. Il modo di provare se ho ragione su questo è di sottoporre il vostro Trattato di Lisbona ai cittadini attraverso un referendum : Pactio Olisipiensis censenda est!</p>
    </intervention>
    <intervention id="4-174" speaker_id="23787" name="Czesław Adam Siekierski" is_mep="True" mode="spoken">
      <p sl="pl">Signora Presidente, nel contesto di questa importante relazione, desidero richiamare l’attenzione sulla questione dello sport tra i giovani a livello locale.</p>
      <p sl="pl">Le azioni intese a rendere l’attività fisica più attraente per i bambini e i giovani dovrebbero essere promosse, come dovrebbero esserlo le scuole che sostengono attivamente lo sport. E’ pertanto essenziale sostenere i progetti volti allo sviluppo delle strutture sportive nelle scuole e altrove, assieme a programmi che coinvolgano i bambini in attività extracurricolari.</p>
      <p sl="pl">Ritengo sia importante sostenere le attività sportive di massa, ossia, a un livello che sia vicino più vicino ai cittadini. Ciò può essere realizzato fornendo sostegno finanziario appropriato ai club più piccoli e alle strutture sportive.</p>
    </intervention>
    <intervention id="4-175" speaker_id="4517" name="Christopher Heaton-Harris" is_mep="True" mode="spoken">
      <p sl="en">Signora Presidente, ho preso la parola nella discussione principale su questo argomento. Ma ciò che non ho fatto è stato spiegare perché ho votato contro. Questo perché tutti i tipi di motivazioni sono spiegate dal mio voto. Mi sarebbe piaciuto votare a favore, se solo le istituzioni europee stessero facendo qualcosa di utile allo sport.</p>
      <p sl="en">Lo scorso anno, nella discussione sul bilancio, abbiamo in realtà votato come Parlamento contro una voce di bilancio che fosse cofinanziata per lo Special Olympic Movement for Unified Sports , un programma che avrebbe funzionato in 10 paesi dell’Unione europea coinvolgendo 3 000 persone con disabilità mentali.</p>
      <p sl="en">Ripresento questa proposta, e ho parlato con tutti i diversi relatori in Aula, ma vi domandate quanto sia realmente interessato questo posto allo sport. Forse si aspira al potere soltanto perinterferire nelle vite quotidiane della gente. Ma a volte non si intende fare nulla in realtà di positivo per quanto riguarda le persone disabili.</p>
      <p sl="en">Penso che l’anno scorso abbiamo perso un’occasione. Farò pressione su questo ancora quest’anno e registro oggi qui questo interesse per le olimpiadi speciali, un’organizzazione meravigliosa.</p>
    </intervention>
    <intervention id="4-176" speaker_id="39022" name="Ewa Tomaszewska" is_mep="True" mode="spoken">
      <p sl="pl">Signora Presidente, ho votato a favore della relazione dell’onorevole Mavrommatis, non solo perché la ritengo completa e ben elaborata, ma anche perché sono particolarmente grata al relatore e alla commissione per la cultura e l’istruzione per aver incluso gli emendamenti che io stessa ho presentato al documento. Tali emendamenti mirano a garantire un trattamento equo per gli sportivi disabili nel contesto delle soluzioni sociali. Alcuni ordinamenti giuridici nazionali prevedono sostegno finanziario per gli atleti olimpici che attraversano difficoltà economiche dopo la fine delle loro carriere, ma le disposizioni in questione non si applicano agli atleti paraolimpici. Il coinvolgimento nello sport accresce il senso di dignità personale e autostima nei disabili.</p>
    </intervention>
    <intervention id="4-177" speaker_id="1429" name="Christopher Beazley" is_mep="True" mode="spoken">
      <p sl="en">Signora Presidente, non so se è il mio turno o no. Non ho presentato una richiesta scritta per una dichiarazione di voto. Ma se posso rispondere molto brevemente al mio buon amico e collega, onorevole Heaton-Harris, ritengo che tutti noi abbiamo la nostra opinione riguardo al valore delle istituzioni europee, ma non credo sia giusto accusare l’Unione europea, i governi nazionali, i governi locali, di essere interessati o disinteressati nella questione dei disabili e dello sport.</p>
      <p sl="en">Posso citare molti esempi nella mia circoscrizione, in cui l’Unione europea ha piuttosto chiaramente portato enormi vantaggi alle persone, disabili e non. Penso solo che non sia giusto attaccare qualsiasi istituzione in quel modo. Credo che tutti noi vogliamo fare ciò che possiamo al fine di incoraggiare lo sport e incoraggiare tutti a parteciparvi equamente. Che lei sia europeista o meno, è un’altra questione.</p>
    </intervention>
    <intervention id="4-178" speaker_id="28316" name="Hannu Takkula" is_mep="True" mode="spoken">
      <p sl="fi">Signora Presidente, desidero formulare qualche osservazione sulla relazione dell’onorevole Mavrommatis. Ho votato a favore del testo e lo considero eccellente. Di particolarmente positivo, secondo me, c’è che riconosce la specificità dello sport e presta attenzione ai gruppi con necessità particolari, tra cui i disabili. Concordo con l’onorevole Beazley e non comprendo del tutto la logica del mio buon amico onorevole Heaton-Harris su questo argomento, perché è esattamente in questo modo che possiamo garantire che i gruppi con necessità particolari e i disabili ricevano un trattamento equo. L’esercizio salutare è uno dei settori prioritari specifici della presente relazione. Lo sport ha inoltre dimostrato di essere un buon modo di evitare il razzismo e la xenofobia.</p>
      <p sl="fi">Vorrei dire inoltre che qualcosa non andava nel mio dispositivo per la votazione e, per esempio, al punto 42 non sono riuscito a farlo funzionare correttamente. Spero che il dipartimento tecnico troverà il problema che a volte lo fa inceppare. Ho constatato che altri hanno avuto gli stessi problemi, e desidero inviare un messaggio al dipartimento tecnico affinché si speri che la prossima volta funzioni correttamente.</p>
    </intervention>
    <intervention id="4-180" speaker_id="4246" name="Othmar Karas" is_mep="True" mode="spoken">
      <p sl="de">Signora Presidente, inizio con la relazione Mavrommatis. Ho votato a favore della relazione in quanto evidenzia in particolar modo il contributo apportato al finanziamento dello sport dalle lotterie e i casino austriaci. Accolgo con favore il paragrafo in questione. Ho votato a favore della relazione Friedrich in quanto respinge l’attacco all’unico ruolo svolto su ampia scala delle chiese riconosciute nella società, e offre inoltre un punto di vista più sfumato del ruolo degli avvocati. Conferisco grande importanza alla professionalità e alle informazioni che traiamo dal nostro scambio di esperienze e dal dialogo con i cittadini, i gruppi di interesse, gli avvocati e i lobbisti sulle soluzioni possibili.</p>
      <p sl="de">Vorrei cogliere questa opportunità per esprimere la mia gratitudine alle centinaia di discussioni, nonché le innumerevoli e-mail e idee che ricevo. Alcune di esse sono irritanti perché occupano solo del tempo prezioso, ma trovo che la maggior parte sia utile e istruttiva. Desidero ancora porgere i miei ringraziamenti per questo, ma anche dire che la responsabilità del modo in cui ci occupiamo delle lobby è nostra alla fine. Noi decidiamo con chi vogliamo parlare, quanto tempo occupare, di cosa vogliamo parlare e in quale modo sviluppare un rapporto di lavoro. Dico “sì” a norme chiare e trasparenti, ma “no” a un’eccessiva regolamentazione che fa procedere questi rapporti in modo più difficile e burocratico.</p>
    </intervention>
    <intervention id="4-183" speaker_id="31123" name="Pedro Guerreiro" is_mep="True" mode="written">
      <p sl="pt">Poiché riteniamo che sia importante mantenere e migliorare, come necessario, l’accordo con la Repubblica delle Seicelle, concordiamo con la valutazione che descrive come inadeguata l’integrazione nel testo del protocollo (che fissa le possibilità di pesca e la contropartita finanziaria) delle considerazioni sullo stato delle infrastrutture portuali locali e la possibilità di variazione degli aspetti (tra cui gli obiettivi dell’impiego della contropartita finanziaria) in base alla competenza esclusiva delle autorità delle Seicelle.</p>
      <p sl="pt">Analogamente, consideriamo negativa la proposta di includere misure, come quella sulla sospensione delle licenze da parte della Commissione europea, che non tengono conto, in particolare, del rispetto e della tutela delle competenze degli Stati membri.</p>
      <p sl="pt">Inoltre, il principio di pari salario per pari lavoro non viene ancora garantito in quanto l’accordo precisa solo che le condizioni salariali degli equipaggi delle Seicelle, a bordo di navi che provengono da paesi dell’Unione europea che beneficeranno dell’accordo, non possono essere peggiori di quelle degli equipaggi che svolgono una simile mansione a bordo di navi di questo paese.</p>
    </intervention>
    <intervention id="4-184" speaker_id="2338" name="Ian Hudghton" is_mep="True" mode="written">
      <p sl="en">Ho votato contro la relazione dell’onorevole Ortuondo Larrea relativa all’accordo di pesca con le Seicelle. La PCP è stata un assoluto disastro e non ha promosso un’industria alieutica sostenibile al largo delle nostre coste.</p>
      <p sl="en">Quale risultato, centinaia di imbarcazioni scozzesi hanno dovuto essere rottamate e la comunità alieutica ne ha sofferto. La risposta a questo non è esportare l’eccessiva capacità produttiva di altri Stati membri sotto forma di accordi di pesca con paesi terzi.</p>
      <p sl="en">Se altri Stati membri hanno troppe navi per pescare nelle loro acque di pesca tradizionali dovrebbero affrontare il problema da soli, e non dipendere dall’Unione europea al fine di trovare altre acque da depredare.</p>
    </intervention>
    <intervention id="4-185" speaker_id="4340" name="Margie Sudre" is_mep="True" mode="written">
      <p sl="fr">Mi fa piacere che il Parlamento europeo abbia approvato gli emendamenti all’accordo di partenariato sulla pesca della Comunità europea con la Repubblica delle Seicelle per il periodo 2005-2011.</p>
      <p sl="fr">I cambiamenti non modificano gli elementi fondamentali dell’accordo. Sono semplicemente una riflessione del successo raggiunto e consentono un adattamento pratico che corrisponde alle necessità reali. Questo è il motivo per cui, dato il livello medio di catture negli ultimi tre anni, il quantitativo di riferimento è aumentato dalle 55 000 tonnellate alle 63 000 tonnellate. Inoltre, al fine di equilibrare la situazione, l’imposta pagata dagli armatori è aumentata di 35 euro a tonnellata per adeguare il protocollo con altri accordi sulla pesca del tonno, riducendo in questo modo il contributo comunitario da 75 euro a 65 euro a tonnellata. La contropartita finanziaria annua aumenta pertanto da 4 125 000 a 5 355 000 euro.</p>
      <p sl="fr">Il successo di questo accordo rispecchia il chiaro e reciproco interesse dell’Unione europea nella conclusione di accordi di partenariato, in particolare nel settore della pesca. La flotta Réunion ha potuto beneficiare di queste opportunità di pesca e auspico che la votazione odierna contribuirà al rafforzamento e solleciterà la nostra economia marittima.</p>
    </intervention>
    <intervention id="4-186" speaker_id="34720" name="Bernard Wojciechowski" is_mep="True" mode="written">
      <p sl="pl">Il mare e le risorse marittime sono molto importanti per l’Unione europea in termini di occupazione e crescita economica. Sono fonti di alimentazione ed energia. Inoltre, le regioni costiere stanno attraversando uno sviluppo significativo dell’industria del turismo, che rappresenta un settore importante dell’economia. Le risorse marittime dovrebbero essere sfruttate in modo responsabile.</p>
      <p sl="pl">Il settore alieutico dell’Unione europea è il secondo più grande del mondo. Il settore della pesca e dell’acquacoltura forniscono circa 7,3 milioni di tonnellate all’anno di pesce; 360 000 persone sono occupate nella pesca e nella lavorazione. Ritengo pertanto che l’Unione europea dovrebbe raggiungere accordi con i paesi terzi sulle politiche comuni della pesca, o migliorare gli accordi esistenti.</p>
    </intervention>
    <intervention id="4-188" speaker_id="31123" name="Pedro Guerreiro" is_mep="True" mode="written">
      <p sl="pt">Sosteniamo l’applicazione di un maggior numero di singole norme, con deroghe e disposizioni specifiche, diverse e su misura che devono essere adeguate alle realtà economiche delle regioni più lontane nonché più favorevoli alle loro capacità produttive.</p>
      <p sl="pt">Questa relazione intende applicare un’aliquota speciale di accisa alla birra prodotta a Madeira. Tale aliquota, inferiore a quella fissata a livello nazionale, si applicherà nei casi in cui la produzione annuale di una birreria non superi i 300 000 ettolitri.</p>
      <p sl="pt">Come sottolineato dalla Commissione, il prezzo della birra prodotta localmente, anche con l’agevolazione fiscale del 50%, è ancora del 7,5% superiore al prezzo di vendita al dettaglio della birra fermentata in territorio portoghese e venduta sul mercato di Madeira. Se il beneficio della riduzione di imposta dovesse andar perso, le birrerie locali non saranno in grado di far fronte alla concorrenza.</p>
      <p sl="pt">Di conseguenza, tenendo conto delle caratteristiche specifiche e delle richieste della situazione nelle regioni più lontane, sosteniamo le misure che mirano quindi a garantire il diritto di produzione in linea con il potenziale specifico della regione, che riconoscono l’economia regionale e, quale risultato, garantiscono la sopravvivenza dell’industria locale della birra nel contesto del mercato nazionale e internazionale.</p>
    </intervention>
    <intervention id="4-189" speaker_id="28251" name="Jörg Leichtfried" is_mep="True" mode="written">
      <p sl="de">L’unico motivo per cui voto a favore di questa decisione sull’accisa è la sua limitata portata locale, che quindi non influisce negativamente sulla birreria Brauerei zu Göss in Austria, che, come tutti sanno, produce la migliore birra europea.</p>
    </intervention>
    <intervention id="4-190" speaker_id="34720" name="Bernard Wojciechowski" is_mep="True" mode="written">
      <p sl="pl">La questione di cui si occupa il relatore invita alla riflessione sul modo in cui riconciliare il sostegno al consolidamento di un sistema di autentica concorrenza con il principio di uguaglianza dinanzi alla legge. Chiaramente, il libero mercato è il meccanismo migliore per regolamentare l’economia finché non si penserà a qualcosa di meglio, per parafrase una certa dichiarazione. Da questo punto di vista, l’iniziativa del relatore può indicare interventismo, che avrebbe conseguenze negative sull’economia. Dall’altro lato, garantire la sostenibilità del mercato implica la tutela della suddivisione e la prevenzione della monopolizzazione. Sono necessarie una discussione più ampia e una ricerca più specifica prima di prendere una decisione importante come quella in questione. La relazione non affronta tutti gli aspetti dell’argomento. Questo è il motivo per cui ho deciso di astenermi.</p>
    </intervention>
    <intervention id="4-998" speaker_id="33775" name="Jean-Pierre Audy" is_mep="True" mode="written">
      <p sl="fr">Ho votato a favore della relazione della collega italiana Monica Frassoni sulla conclusione di un accordo interistituzionale fra il Parlamento europeo e la Commissione relativo alle modalità di applicazione della decisione 1999/468/CE del Consiglio, modificata dalla decisione 2006/512/CE del 17 luglio 2006, recante modalità per l’esercizio delle competenze di esecuzione conferite alla Commissione. Purtroppo, la procedura di comitato non funziona bene e sta diventando urgente adottare misure che consentano alla Commissione di esercitare i suoi poteri di attuazione e al Parlamento europeo di controllarla. Ove applicabile, il riferimento nei testi alla procedura di regolamentazione con controllo è obbligatoria per le tre istituzioni. Mi fa piacere che il nuovo accordo definisca in modo più preciso l’obbligo della Commissione di informare il Parlamento secondo modalità che garantiscano la trasparenza e l’efficienza del sistema di trasmissione nonché l’identificazione delle informazioni trasmesse nelle varie fasi della procedura. Accolgo con favore l’introduzione di un “sistema di allarme precoce” attraverso il quale il Parlamento è informato dei progetti di misure di attuazione. Sostengo l’idea che la Commissione dovrebbe rendere pubbliche tutte le proposte di misure attuative non appena siano formalmente presentate.</p>
    </intervention>
    <intervention id="4-192" speaker_id="28427" name="Alessandro Battilocchio" is_mep="True" mode="written">
      <p sl="it">Signor Presidente, onorevoli colleghi, esprimo il mio parere favorevole sulla relazione Frassoni riguardante le nuove procedure di comitatologia.</p>
      <p sl="it">I nuovi poteri attribuiti “nel merito” al Parlamento nella procedura con diritto di scrutinio, che consentono ai deputati di bloccare l’iter di un testo approvato dal comitato nel caso in cui gli esperti non abbiano rispettato il loro mandato, costituisce un importante successo per il Parlamento e un importante passo verso il riequilibrio tra poteri delle istituzioni europee.</p>
      <p sl="it">Concordo con l’opportunità di migliorare l’efficienza della procedura attraverso una maggiore accessibilità e chiarezza delle decisioni del comitato. Sono altresì favorevole all’istituzione di un registro elettronico che consenta un maggiore controllo sulle decisioni assunte in comitatologia.</p>
      <p sl="it">Di certo ritengo essenziale che le limitazioni al periodo di tre mesi, previsto per il diritto di scrutinio del PE, vengano ristrette soltanto ai casi eccezionali seguendo la lettera dell’accordo interistituzionale del luglio 2007: l’abbreviamento del termine dovrebbe essere concesso soltanto nei casi di urgenza ed efficienza.</p>
      <p sl="it">Alcune commissioni del PE hanno già sperimentato con successo l’efficacia della minaccia dell’utilizzo del diritto di veto per ottenere immediate risposte e chiarimenti da parte della Commissione. Pertanto ritengo che questo sia uno strumento di cui il Parlamento dovrà sempre di più profittare per esercitare un controllo anche politico sulle decisioni dei tecnici.</p>
    </intervention>
    <intervention id="4-997" speaker_id="33775" name="Jean-Pierre Audy" is_mep="True" mode="written">
      <p sl="fr">Ho votato a favore della relazione della collega italiana Monica Frassoni sulla modifica dell’articolo 81 del regolamento del Parlamento europeo sulle cosiddette misure di attuazione di “comitatologia”. L’articolo 81, paragrafo 4, del regolamento del Parlamento sancisce che se le misure di attuazione previste dalla Commissione rientrano nella procedura di regolamentazione con controllo, il termine per l’esame decorre dal momento in cui il progetto di misure è stato trasmesso al Parlamento in tutte le lingue ufficiali. Sono a favore della proposta di aggiungere che se si applicano termini ridotti, come previsto dall’articolo 5 bis, paragrafo 5, lettera b) della decisione 1999/468/CE, e in casi di urgenza, come sancito dall’articolo 5 bis, paragrafo 6, salvo obiezione del presidente della commissione parlamentare, il termine per l’esame decorre dalla data di ricezione, da parte del Parlamento, del progetto definitivo di misure di attuazione nelle versioni linguistiche presentate ai membri del comitato istituito conformemente alla decisione 1999/468/CE.</p>
    </intervention>
    <intervention id="4-194" speaker_id="1164" name="Bruno Gollnisch" is_mep="True" mode="written">
      <p sl="fr">Signor Presidente, la relazione dell’onorevole Frassoni sottolinea, in un certo senso, la buona condotta che la Commissione adotta, quando ne ha facoltà, nel rapporto con il Parlamento europeo. La relatrice ha ragione a ricordare alla Commissione i suoi doveri e noi sosteniamo questo tentativo di ripristinare un minimo di scrutinio democratico delle attività dell’Esecutivo.</p>
      <p sl="fr">Tuttavia, non è sicuro che questo si tradurrà in una migliore applicazione di questo scrutinio in futuro, anche solo a causa dell’auspicio segreto della Commissione di evitare che il Parlamento conduca consultazioni sulle misure che intende attuare.</p>
      <p sl="fr">Troviamo inoltre spiacevole che non si faccia riferimento al problema fondamentale della portata delle competenze di attuazione della Commissione, che sembrano quelle di un’autentica autorità legislativa e di regolamentazione, ma affidate a funzionari pubblici, nonché la truffa democratica che rappresenta la procedura di comitato.</p>
    </intervention>
    <intervention id="4-196" speaker_id="photo_generic" name="Charlotte Cederschiöld, Christofer Fjellner, Gunnar Hökmark e Anna Ibrisagic" is_mep="True" mode="written">
      <p sl="it">Riteniamo che la politica agricola comune dovrebbe essere abolita. Al contempo, siamo convinti che gli accordi avviati debbano essere rispettati. Nella votazione odierna abbiamo quindi votato a favore della proposta della Commissione di conformarsi ai Trattati di adesione con il Portogallo, la Grecia e la Spagna in cui purtroppo l’Unione europea si è impegnata a garantire sostegno per la produzione di cotone, il che comprende il sostegno alla produzione. Pertanto, siamo spiacenti che la Commissione non abbia avuto l’opportunità di presentare una proposta in quest’ambito che sia in linea con la politica per altri settori agricoli in cui il sostegno è stato disaccoppiato dalla produzione.</p>
      <p sl="it">La relazione del Parlamento europeo (A6-0166/2008) ha offerto un’opportunità per un disaccoppiamento ancora inferiore del sostegno, e pertanto abbiamo scelto di votare contro la relazione.</p>
    </intervention>
    <intervention id="4-197" speaker_id="4466" name="Ilda Figueiredo" is_mep="True" mode="written">
      <p sl="pt">Dato che il settore del cotone ha una grande importanza socioeconomica per alcune regioni dell’Unione europea, in particolare la Grecia e la Spagna, la Commissione europea e il Parlamento europeo dovrebbero prestargli particolare attenzione.</p>
      <p sl="pt">La verità è che, con la riforma della politica agricola comune iniziata nel 2003, l’introduzione del pagamento unico degli aiuti disaccoppiati dalla produzione ha condotto, nel 2006, alla messa in pratica da parte della Commissione di questo principio nel settore del cotone.</p>
      <p sl="pt">Tuttavia, la Spagna ha deciso di adire la Corte di giustizia dell’Unione europea poiché riteneva che tale riforma non fosse stata preceduta da studi d’impatto. La Corte ha deciso in favore della Spagna e annullato il nuovo sistema di sostegno per il settore del cotone.</p>
      <p sl="pt">Tuttavia, la proposta ora presentata dalla Commissione europea è praticamente identica alla precedente. Inoltre, poco più di un anno dopo l’attuazione della riforma dell’organizzazione comune del mercato del cotone, si possono già osservare le conseguenze disastrose: la produzione nel settore è calata di circa il 20% in Grecia e di oltre il 50% in Spagna. Analogamente, il numero delle aziende agricole è sceso dell’11% in Grecia e del 25% in Spagna. Anche le piantagioni di cotone sono in pericolo.</p>
      <p sl="pt">Questo è il motivo per cui abbiamo votato contro la presente risoluzione.</p>
    </intervention>
    <intervention id="4-198" speaker_id="28586" name="Dimitrios Papadimoulis" is_mep="True" mode="written">
      <p sl="it">Ho votato contro la relazione Gklavakis, al pari del mio gruppo politico, in quanto, nonostante un numero ridotto di emendamenti positivi alla proposta originale della Commissione, il bilancio complessivo è negativo. È necessario un maggiore sostegno ai coltivatori di cotone senza ulteriori tagli alla produzione. Al contempo, devono essere adottate significative disposizioni per la tutela ambientale e lo sviluppo agricolo fattibile.</p>
    </intervention>
    <intervention id="4-996" speaker_id="33775" name="Jean-Pierre Audy" is_mep="True" mode="written">
      <p sl="fr">Ho votato a favore della risoluzione del Parlamento europeo dell’8 maggio 2008 sul Consiglio economico transatlantico, che sottolinea che uno stretto partenariato transatlantico è uno strumento cruciale per forgiare la globalizzazione nell’interesse di valori comuni e nella prospettiva di un equo assetto politico ed economico mondiale. Condivido il punto di vista secondo cui un mercato transatlantico funzionante e competitivo costituisce una solida base di ancoraggio per il partenariato transatlantico, che permetterà all’Unione europea e agli Stati Uniti di affrontare insieme le sfide politiche ed economiche globali. Gli scambi commerciali sono di particolare importanza in un’economia globale sempre più integrata, ma concordo con la proposta di sottoporre a scansione tutti i container esteri quale parte della lotta contro le minacce terroristiche ingiustificate e non realistiche. Vi è l’urgente necessità di una cooperazione sull’applicazione dei diritti di proprietà intellettuale, comprese le misure volte a rafforzare la cooperazione nella lotta alla contraffazione e alla pirateria, con una chiara tabella di marcia per agevolare il riconoscimento reciproco del diritto brevettuale a livello internazionale. Sono spiacente che la cooperazione monetaria dollaro/euro non sia stata sviluppata.</p>
    </intervention>
    <intervention id="4-200" speaker_id="5735" name="Anne Ferreira" is_mep="True" mode="written">
      <p sl="fr">Mi sono astenuta nel corso della votazione finale sulla presente risoluzione per i seguenti motivi in particolare.</p>
      <p sl="fr">La risoluzione contiene punti positivi, come il riferimento al principio di precauzione. Tuttavia. Non posso sostenere determinati proposte e obiettivi.</p>
      <p sl="fr">Anche se posso accettare il principio di un mercato transatlantico, sarà impossibile, e ancor meno auspicabile, realizzarlo entro il 2015.</p>
      <p sl="fr">Ciò implica l’eliminazione degli ostacoli non tariffari (paragrafo 17), ossia gli standard sociali, sanitari, ambientali e altri. Le disposizioni adottate dall’Unione europea in quest’ambito attraverso questa normativa prevedono una tutela soddisfacente per i consumatori e i cittadini europei, e devono essere mantenute se non migliorate.</p>
      <p sl="fr">Analogamente, l’etichettatura e la tracciabilità non sono sufficienti a consentire ai consumatori di effettuare una scelta informata (paragrafo 28). Una politica di tutela del consumatore non può essere ridotta a questo tipo di misure. La scelta dei consumatori relativa ai prodotti agricoli deve inoltre essere garantita attraverso la prevenzione della contaminazione delle coltivazioni tradizionali e biologiche dagli OGM.</p>
      <p sl="fr">Infine, per quanto riguarda l’importazione di carni avicole americane trattate con acqua clorata, la frase nel testo è troppo ambigua. Le importazioni devono essere vietate se intendiamo tutelare la politica comunitaria di sicurezza alimentare.</p>
    </intervention>
    <intervention id="4-201" speaker_id="31123" name="Pedro Guerreiro" is_mep="True" mode="written">
      <p sl="pt">In un’epoca in cui la crisi del capitalismo si sta intensificando e le sue contraddizioni stanno aumentando, la presente risoluzione e gli obiettivi fissati per la creazione (“duratura”) del “mercato transatlantico” vengono presentati come una vera via di fuga, indicando la crescente liberalizzazione dei mercati in questi due poli della “triade” e dei pilastri della NATO come “soluzione”.</p>
      <p sl="pt">Oltre a riaffermare il partenariato strategico “transatlantico”, la risoluzione agisce quale autentica tabella di marcia per la liberalizzazione dei mercati finanziari e i rapporti commerciali tra Unione europea e Stati Uniti, elencando gli ostacoli a una maggiore concorrenza e la concentrazione capitalista, a gioia e vantaggio dei grandi gruppi finanziari ed economici.</p>
      <p sl="pt">La risoluzione, in un tentativo (impossibile) di nascondere i veri obiettivi, le contraddizioni e le conseguenze della realizzazione del “mercato transatlantico”, sottolinea alcuni potenziali interessi sociali o ambientali. Tuttavia, questi sembrano emergere solo quale funzione e variabile della concorrenza capitalista, in particolare dell’Organizzazione mondiale del commercio.</p>
      <p sl="pt">Nonostante il tentativo di distendere la situazione attraverso il confronto della dura realtà della “globalizzazione capitalista”, la risoluzione cela le profonde conseguenze per i lavoratori e le persone in generale, nonché per le piccole e medie imprese, non solo nell’Unione europea e negli Stati Uniti, ma anche a livello internazionale.</p>
    </intervention>
    <intervention id="4-202" speaker_id="photo_generic" name="Kartika Tamara Liotard e Erik Meijer" is_mep="True" mode="written">
      <p sl="en">Abbiamo votato contro l’emendamento n. 4, poiché recita “ritiene che ogni eventuale soluzione non debba portare a distorsioni di concorrenza”.</p>
      <p sl="en">In considerazione di tale questione, si sottolinea che gli interessi economici sono più importanti degli interessi per la salute pubblica. Troviamo inammissibile questo ragionamento. Riteniamo che, per quanto riguarda i problemi di sicurezza alimentare, l’Unione europea dovrebbe aderire al principio di precauzione.</p>
    </intervention>
    <intervention id="4-203" speaker_id="4461" name="Luís Queiró" is_mep="True" mode="written">
      <p sl="pt">La presa di coscienza che i rapporti tra Stati Uniti e Unione europea siano molto vivi, al di là delle questioni dei paesi terzi (nonostante anche in queste ultima il disaccordo non è necessariamente insormontabili), è di importanza cruciale. Questa discussione, i testi indicati e il documento adottato oggi possono pertanto dimostrarsi molto utili.</p>
      <p sl="pt">Di conseguenza, è essenziale portare a compimento i progressi necessari al conseguimento dell’obiettivo di rafforzare l’integrazione economica transatlantica. Su questo aspetto, gli sforzi compiuti, in particolare quelli intesi alla rimozione delle barriere non doganali (norme generali oscure che inibiscono severamente il commercio internazionale), sono estremamente utili, come dimostrato da studi recenti. Pertanto, ciò deve tradursi in un impegno maggiore da entrambe le parti.</p>
      <p sl="pt">Oltre a questo, in questo stesso settore del commercio internazionale, l’impegno da entrambe le parti dell’Atlantico settentrionale deve essere intensificato e reso più coerente.</p>
    </intervention>
    <intervention id="4-204" speaker_id="2081" name="Peter Skinner" is_mep="True" mode="written">
      <p sl="en">In qualità di coautore della presente risoluzione, sono favorevole alle intenzioni realistiche del processo del CET.</p>
      <p sl="en">Occorre che l’Unione europea e gli Stati Uniti svolgano questa ricerca di iniziative intese a ridurre le barriere. Accolgo con particolare favore il costante progresso che si sta compiendo sui servizi finanziari. Gli IFRS e l’accordo tra broker e agenti finanziari.</p>
      <p sl="en">Bisogna fare di più e si dovrebbero sperimentare nuove strade, compreso l’approccio multilaterale. Tuttavia, sono preoccupato che entrambe le parti non dovrebbero attendere i rimedi che possono o meno colmare le differenze tra noi. Ciò richiederà duro lavoro anzi, e non è più evidente che nel settore assicurativo e, in particolare, la questione della riassicurazione.</p>
      <p sl="en">Il CET non è un problema commerciale di per sé. Si tratta di un’intensificazione dei nostri rapporti a livello normativo che aumenta l’apertura e l’efficienza delle nostre prestazioni industriali e che elimina le deboli scuse del passato.</p>
      <p sl="en">Adesso, ci troviamo dinanzi a una sfida crescente nel mondo in cui l’interesse per l’Unione europea e gli Stati Uniti è nel disporre di sistemi che promuovano la crescita anziché il protezionismo e l’isolazionismo.</p>
      <p sl="en">Il CET aiuta UE e USA ad avvicinarsi, ma non farà affidamento sui soli risultati del CET. Occorre fare di più per adottare questo tipo di approccio nelle nostre considerazioni quotidiane a questo livello. Il fallimento è sin troppo facile da prevedere sulla base delle nostre economie politiche, è necessario un duro lavoro per superare questo timore.</p>
    </intervention>
    <intervention id="4-995" speaker_id="33775" name="Jean-Pierre Audy" is_mep="True" mode="written">
      <p sl="fr">Ho votato a favore della relazione di iniziativa del collega italiano Marco Cappato sui diritti umani nel mondo nel 2007. Sostengo la dichiarazione secondo cui la Commissione e il Consiglio dovrebbero realizzare un’azione prioritaria di sostegno – sul modello di quanto fatto per l’istituzione del TPI – alle attività di tutti i tribunali internazionali impegnati nella tutela dei diritti dell’uomo. Il nuovo Consiglio per i diritti dell’uomo delle Nazioni Unite (UNHRC) ha il potenziale di svilupparsi in un quadro valido per il miglioramento della situazione dei diritti umani nel mondo. Sono a favore della promozione della nonviolenza quale mezzo essenziale per garantire il rispetto dei diritti umani fondamentali e sono inoltre favorevole alla lotta contro la pena di morte. Al pari dei miei colleghi, sono sorpreso che un certo numero di paesi europei non abbia ancora ratificato il Protocollo facoltativo della Convenzione contro la tortura. Sono soddisfatto nel verificare quanto sia stato efficace lo strumento finanziario per la promozione della democrazia e dei diritti umani nel mondo, ma questo bilancio non soddisfa appieno le aspettative in esso riposte, e sostengo un aumento per il suo bilancio a partire dal 2009.</p>
    </intervention>
    <intervention id="4-206" speaker_id="28427" name="Alessandro Battilocchio" is_mep="True" mode="written">
      <p sl="it">Dichiaro il mio voto positivo alla relazione sulla tutela dei diritti umani dato che troppo spesso assistiamo ancora oggi alla violazione di questi.</p>
      <p sl="it">L’Unione europea li annovera tra i suoi principi fondamentali al punto che il rispetto dei diritti umani costituisce, giustamente, un prerequisito all’accesso all’Unione Europea.</p>
      <p sl="it">L’Unione europea ha dunque la responsabilità di porsi come garante di questi in Europa e nei paesi extraeuropei, attraverso una coerente politica estera comune sganciata da interessi e posizioni degli Stati membri, promuovendo la ratifica dello statuto della Corte penale internazionale nel mondo a difesa degli individui dai crimini cosiddetti contro l’umanità e per evitare che in futuro siano compiuti genocidi ed altre atrocità senza timore che essi non siano sanzionati e incrementando l’efficacia e l’effettività dell’UNHCR. Ritengo parimenti importante che venga dato seguito alla risoluzione delle Nazioni Unite per la moratoria universale sulla pena di morte.</p>
      <p sl="it">L’Unione Europea deve contribuire al rispetto dei diritti umani anche nei confronti di partner commerciali importanti. Auspico l’eliminazione della pratica della tortura da parte della Cina anche come segno importante d’apertura ad una cultura rispettosa dei diritti umani, coerente con lo spirito di pace, da sempre simbolo dei giochi olimpici.</p>
    </intervention>
    <intervention id="4-207" speaker_id="28183" name="Patrick Gaubert" is_mep="True" mode="written">
      <p sl="fr">Accolgo con favore l’adozione della proposta di risoluzione dell’onorevole Cappato sulla relazione annuale sui diritti umani nel mondo nel 2007 e sulla politica dell’Unione europea in materia.</p>
      <p sl="fr">La presente relazione guarda ai progressi raggiunti ovunque nel mondo nell’ambito dei diritti umani e valuta gli sforzi compiuti dall’Unione europea al fine di promuovere i diritti umani nelle sue azioni e politiche.</p>
      <p sl="fr">Sottolinea giustamente la necessità di migliorare la coerenza delle politiche interne ed esterne in questo settore.</p>
      <p sl="fr">La relazione si concentra, in modo particolare, sulla questione della pena di morte, sulla lotta contro tutte le forme di tortura, e la discriminazione e la violenza contro le donne, nonché sulla necessità di rafforzare la tutela dei diritti dei minori.</p>
      <p sl="fr">Ribadisce la responsabilità dell’Unione europea di promuovere il ruolo della società civile al fine di rendere la lotta più efficace e adeguata e di potenziare i mezzi previsti a tale scopo.</p>
    </intervention>
    <intervention id="4-208" speaker_id="photo_generic" name="Hélène Goudin e Nils Lundgren" is_mep="True" mode="written">
      <p sl="it">Il partito Junilistan sostiene l’importante lavoro per i diritti umani che si sta svolgendo in tutto il mondo, ma ritiene che questa relazione annuale sia ancora un altro tentativo di questo Parlamento di estendere la competenza dell’Unione europea in ambiti di politica estera.</p>
      <p sl="it">La situazione in numerosi paesi è molto allarmante, e la comunità internazionale deve certamente reagire. Tuttavia, ciò deve avvenire attraverso l’ONU e i suoi diversi organi che, a differenza dell’Unione europea, hanno legittimità e ampio sostegno nella maggior parte dei paesi.</p>
      <p sl="it">Abbiamo quindi deciso di votare contro la relazione.</p>
    </intervention>
    <intervention id="4-209" speaker_id="31123" name="Pedro Guerreiro" is_mep="True" mode="written">
      <p sl="pt">Ogni anno ci troviamo di fronte a questo esercizio di ipocrisia del Parlamento europeo sui diritti umani nel mondo.</p>
      <p sl="pt">Ovviamente, la relazione contiene punti che condividiamo. Tuttavia, in sostanza, è un esempio perfetto di strumentalizzazione dei diritti umani e del loro inaccettabile impiego quale arma politica a favore degli interessi delle importanti potenze dell’Unione europea, e nei loro grandi gruppi finanziari ed economici, nonché contro coloro che respingono le loro imposizioni.</p>
      <p sl="pt">Di conseguenza, vi è totale assenza di ogni riferimento e denuncia delle palesi violazioni dei diritti umani in Palestina, Iraq, Afghanistan, Cipro occupata o il Sahara occidentale, in quanto perpetrate da paesi dell’Unione europea e/o da loro alleati come gli Stati Uniti, Israele, la Turchia o il Marocco.</p>
      <p sl="pt">Inoltre, vi è nuovamente un tentativo di dissociare i diritti umani, subordinandoli ai diritti economici e sociali. La difesa dei diritti umani, compreso il fatto che sono indivisibili e non possono essere classificati, e il loro status quale prerequisito per il rispetto dei diritti delle persone e per l’autentica giustizia sociale, pace, libertà e democrazia devono formare il quadro della nostra azione politica. Per noi riguardano la difesa dei diritti delle persone, non un esercizio di ipocrisia.</p>
    </intervention>
    <intervention id="4-210" speaker_id="2338" name="Ian Hudghton" is_mep="True" mode="written">
      <p sl="en">Ho votato a favore della relazione Cappato sui diritti umani. Le violazioni di tali diritti hanno luogo in tutto il mondo e noi nell’Unione europea dobbiamo sempre agire quali difensori per coloro che soffrono di conseguenza.</p>
      <p sl="en">Dobbiamo inoltre prestare attenzione alle violazioni dei diritti umani che si svolgono nei nostri confini, con l’esempio dei “rendition flights ” a dimostrazione di quanto sia semplice che avvengano queste violazioni.</p>
    </intervention>
    <intervention id="4-211" speaker_id="4260" name="Eija-Riitta Korhola" is_mep="True" mode="written">
      <p sl="fi">Signora Presidente, ho votato contro il gruppo sull’emendamento n. 12 del paragrafo 94 della relazione dell’onorevole Cappato, attraverso cui verrà cancellato il concetto di “salute sessuale e riproduttiva”. Nonostante l’espressione “salute sessuale e riproduttiva” riguardi anche l’aborto, che non sostengo quale diritto assoluto, dal mio punto di vista in questo contesto deve essere citato. Il paragrafo 94 è un promemoria che i programmi sulla salute, tra cui la salute sessuale e riproduttiva, dovrebbero essere prioritari nella politica dell’Unione europea in materia di sviluppo e di diritti umani, in particolare laddove è diffusa la violenza di genere e le donne e i minori corrono il rischio di contagio da HIV/AIDS o viene loro negato l’accesso alle informazioni, alla prevenzione e/o alla cura.</p>
    </intervention>
    <intervention id="4-212" speaker_id="28251" name="Jörg Leichtfried" is_mep="True" mode="written">
      <p sl="de">Ho votato a favore della relazione sulla condizione dei diritti umani nel mondo nel 2007 e sulla politica dell’Unione europea in materia. I diritti umani sono diritti universali e si devono applicare senza limitazioni. L’Unione europea ha l’opportunità di sostenere la causa dei diritti umani a livello globale. Una valutazione precisa della situazione attuale è un prerequisito in questo contesto, motivo per cui accolgo con favore l’iniziativa dell’onorevole Cappato.</p>
      <p sl="de">L’armonizzazione della politica comunitaria in materia di diritti umani è particolarmente importante al fine di adottare un approccio comune, per esempio contro la pena di morte o la tortura. Una posizione unica è inoltre auspicabile sulla scena internazionale. Alcuni paesi come la Cina, la Russia e l’Iran sembrano compiere piccoli sforzi per affrontare le gravi violazioni dei diritti umani che avvengono nei loro territori. L’Unione europea deve presentare un fronte unico e solido nelle sue relazioni con questi paesi, e ciò è possibile unicamente con una politica in materia di diritti umani comune per l’Unione europea.</p>
    </intervention>
    <intervention id="4-213" speaker_id="1403" name="David Martin" is_mep="True" mode="written">
      <p sl="en">Accolgo con favore la relazione dell’onorevole Cappato sulla condizione dei diritti umani nel mondo nel 2007 e sulla politica dell’Unione europea in materia. La relazione sottolinea la necessità dell’Unione europea di aumentare il suo impegno nei diritti umani, in particolare nei negoziati commerciali.</p>
      <p sl="en">Oltre a riconoscere la mancanza di diritti umani individuata nella relazione, sostengo anche alcune soluzioni che l’onorevole Cappato propone, come un ruolo maggiore per la sottocommissione per i diritti umani del Parlamento e il coinvolgimento del Consiglio in tali discussioni. Ho votato a favore della relazione.</p>
    </intervention>
    <intervention id="4-214" speaker_id="28255" name="Andreas Mölzer" is_mep="True" mode="written">
      <p sl="de">È buffo che l’Unione europea stia proponendo di proclamare un “Anno europeo della nonviolenza” mentre è l’UE stessa a inviare missioni in Ciad, in cui gli interessi francesi rendono impossibile raggiungere il requisito di imparzialità. Per quanto riguarda le prigioni segrete della CIA e i “rendition flights ”, come è stata dunque l’azione dell’Unione europea per la nonviolenza e il rispetto dei diritti umani? Per non parlare del fatto che sono in corso i negoziati di adesione con un paese che calpesta i diritti delle minoranze, tratta la parte femminile della sua popolazione come cittadini di seconda classe, e segue di buon grado l’esempio statunitense e, con la benedizione degli Stati Uniti, inizia una guerra di aggressione contro il suo vicino. Per non parlare inoltre della beffa dei diritti democratici, in particolare ignorando i risultati dei referendum , e il sacrificio di numerosissimi diritti fondamentali con il pretesto di combattere il terrorismo.</p>
      <p sl="de">Se l’Unione europea è sincera e seria nella sua intenzione di sostenere i diritti umani, allora deve fare luce su tutte le domande rimaste senza risposta relative alle carceri di tortura degli Stati Uniti e il programma di “extraordinary rendition ” della CIA, nonché interrompere immediatamente i suoi negoziati con la Turchia, affinché un elemento fondamentale della politica dei diritti umani dell’Unione europea sia inteso a sostenere la democrazia e i valori democratici al suo interno.</p>
    </intervention>
    <intervention id="4-215" speaker_id="28249" name="Tobias Pflüger" is_mep="True" mode="written">
      <p sl="de">I motivi per cui non ho votato a favore della proposta di risoluzione sulla relazione sui diritti umani sono i seguenti:</p>
      <p sl="de">1. la relazione contiene diversi punti che meritano sostegno. Tuttavia, ignora completamente l’assenza di diritti economici e sociali in gran parte del mondo, a causa del quale milioni di persone muoiono di fame o non hanno una casa e un impiego. La relazione riduce i diritti umani ai soli diritti civili, ignorando pertanto il principio di indivisibilità dei diritti umani, come sancito nella Carta dell’ONU;</p>
      <p sl="de">2. la relazione non si occupa delle violazioni dei diritti umani perpetrate o approvate dagli Stati membri dell’Unione europea. Tuttavia, al fine di evitare tutte le accuse di ipocrisia, l’Unione europea deve indagare e fare luce sulle violazioni dei diritti umani commesse con la partecipazione o la compiacenza di Stati membri dell’UE in paesi terzi o contro cittadini di paesi terzi; queste comprendono, per esempio, le accuse di tortura contro le truppe impegnate in Congo nell’operazione Artemis dell’Unione europea;</p>
      <p sl="de">3. la guerra continua ad essere la peggiore violazione dei diritti umani, ma viene completamente ignorata nella relazione. Ciò nondimeno, con il Trattato di Lisbona e le dichiarazioni rese relativamente all’assunzione della Presidenza del Consiglio da parte della Francia nella seconda metà del 2008, esiste una reale preoccupazione che l’Unione europea verrà coinvolta in più missioni militari. I diritti umani non dovrebbero essere impiegati quale pretesto per tali operazioni. Questo aspetto è del tutto assente nella relazione.</p>
    </intervention>
    <intervention id="4-216" speaker_id="4461" name="Luís Queiró" is_mep="True" mode="written">
      <p sl="pt">La relazione sulla quale abbiamo votato oggi, che segue la relazione del Consiglio e della Commissione, ha la virtù di essere generalmente una descrizione aggiornata e critica dei diritti umani nel mondo. Purtroppo, tuttavia, non è niente più di questo. Nonostante lo sforzo compiuto per elencare le varie iniziative del Parlamento europeo in determinate situazioni, sembra che l’obiettivo di valutare il reale impatto delle politiche europee in materia di promozione di diritti umani non sia stato adeguatamente raggiunto. Tale valutazione, per essere efficace, avrebbe dovuto comprendere una chiara descrizione degli obiettivi specifici, un quadro completo di tutti gli strumenti politici impiegati allo scopo e quindi una valutazione dei risultati raggiunti. In altre parole, la nostra relazione è un elenco importante e molto eloquente, ma non sarà mai come avrebbe potuto e avrebbe dovuto. Per questo motivo, condivido la preoccupazione di molti onorevoli colleghi, in particolare nel gruppo PPE-DE, circa la modifica del termine in base al quale la presente relazione e questa discussione si svolgono ogni anno.</p>
    </intervention>
    <intervention id="4-217" speaker_id="2002" name="José Ignacio Salafranca Sánchez-Neyra" is_mep="True" mode="written">
      <p sl="es">Il gruppo PPE-DE ha votato contro la relazione e respinge decisamente il paragrafo della relazione Cappato riguardante i principi di Yogyakarta. Solo un numero ridotto di paesi ha firmato e applicato tali principi e il loro contenuto viene preso in considerazione solo dalla comunità internazionale. Lo stesso si può dire per l’ampio concetto di “salute sessuale e riproduttiva”, un termine onnicomprensivo con il quale alcuni cercano di nascondere o introdurre idee per le quali tutto è permesso. Non possiamo essere d’accordo.</p>
    </intervention>
    <intervention id="4-218" speaker_id="4545" name="Catherine Stihler" is_mep="True" mode="written">
      <p sl="en">Con il drastico aumento dei prezzi dei prodotti alimentari nel mondo, la necessità di considerare il disporre di cibo sufficiente un diritto umano è importante. Questa crisi alimentare, della quale i più poveri del mondo soffriranno maggiormente, richiede un’azione immediata. Chiedo al Consiglio europeo e alla Commissione di impiegare tutti i mezzi necessari al fine di aiutare coloro che sono colpiti dal drastico aumento dei prezzi dei prodotti alimentari.</p>
    </intervention>
    <intervention id="4-219" speaker_id="28134" name="Eva-Britt Svensson" is_mep="True" mode="written">
      <p sl="it">Ho deciso di astenermi dalla votazione sull’argomento in quanto la relazione dell’onorevole Cappato contiene parti che sostengono che le decisioni dovrebbero essere prese dall’Unione europea (in particolare i paragrafi 15, 45 e 141). Ritengo che spetti agli Stati membri decidere sulle questioni relative ai diritti umani.</p>
    </intervention>
    <intervention id="4-220" speaker_id="28358" name="Konrad Szymański" is_mep="True" mode="written">
      <p sl="pl">La relazione Cappato ha dato priorità alla discriminazione non specificata basata sull’orientamento sessuale e ai diritti riproduttivi.</p>
      <p sl="pl">Al contempo, ha prestato scarsa attenzione all’attuale violazione diffusa della libertà religiosa.</p>
      <p sl="pl">Questo è il motivo per cui non ho potuto sostenere la presente relazione nella votazione odierna.</p>
    </intervention>
    <intervention id="4-221" speaker_id="4521" name="Charles Tannock" is_mep="True" mode="written">
      <p sl="en">I conservatori britannici riconoscono il ruolo importante dell’Unione europea nella promozione dei diritti umani e della democrazia nel mondo. Possiamo sostenere un certo numero di punti importanti contenuti nella relazione Cappato.</p>
      <p sl="en">Tuttavia, vi sono alcuni paragrafi con i quali ci troviamo fondamentalmente in disaccordo. Per esempio i paragrafi 2, 5, 14, 15, 30 e 38. Inoltre, conformemente alla convenzione, i deputati conservatori britannici hanno dato un voto libero sulle questioni relative alla pena di morte e all’aborto.</p>
      <p sl="en">Abbiamo votato favorevolmente nella votazione finale in quanto desideriamo chiarire il nostro appoggio, in linea di principio, alla causa intesa a sostenere e rafforzare i diritti umani nel mondo. Riteniamo che gli Stati membri dell’Unione europea abbiano un ruolo importante da svolgere in questo compito.</p>
    </intervention>
    <intervention id="4-222" speaker_id="28250" name="Sahra Wagenknecht" is_mep="True" mode="written">
      <p sl="de">Non ho votato a favore della relazione sui diritti umani, per le seguenti ragioni:</p>
      <p sl="de">1. I diritti umani sono inalienabili, indivisibili e universalmente applicabili. Tuttavia, i diritti economici e sociali, e la violazione massiccia di tali diritti nel mondo, compaiono appena nella relazione. Il fatto che milioni di persone vengano private dei loro diritti più basilari, il fatto che (in parte quale risultato delle politiche altamente problematiche dell’Unione europea) abbiano sempre meno generi alimentari a disposizione, e che la fame, la malattia e la mancanza di alloggi dignitosi sia la loro crudele realtà, che molte persone non abbiano accesso all’istruzione, e che i diritti dei lavoratori vengano calpestati: tutto ciò è ampiamente ignorato.</p>
      <p sl="de">2. La relazione non fa alcun riferimento alle violazioni dei diritti umani che avvengono nella stessa Unione europea e nelle quali quest’ultima è coinvolta nel mondo, in parte come conseguenza della sua politica militare e degli armamenti e delle sue missioni militari in continua espansione. Solo le violazioni dei diritti umani che hanno luogo fuori dal territorio comunitario vengono criticate; le omissioni e le responsabilità dell’Unione europea sono ignorate. Gli effetti interni ed esterni delle politiche neoliberali comunitarie, con le loro conseguenze negative per i diritti umani e fondamentali, non sono citate nella relazione.</p>
      <p sl="de">3. La relazione adotta un approccio altamente selettivo nell’esprimere le critiche, come dimostra la scelta dei paesi da criticare e la portata di tali critiche. Tuttavia, se si vuole mantenere qualche credibilità, la politica dei diritti umani non può essere basata sulle esigenze politiche.</p>
    </intervention>
    <intervention id="4-994" speaker_id="33775" name="Jean-Pierre Audy" is_mep="True" mode="written">
      <p sl="fr">Ho votato a favore della relazione di iniziativa redatta congiuntamente dalla collega belga Véronique de Keyser e dal collega spagnolo José Ignacio Salafranca Sánchez-Neyra sulle missioni di osservazione elettorale dell’UE (MOE-UE). L’osservazione delle elezioni, in particolare nelle nuove democrazie, deve continuare a essere una priorità comunitaria poiché anche se le elezioni non fanno una democrazia, ne sono una componente fondamentale e, di conseguenza, un diritto fondamentale delle persone.</p>
      <p sl="fr">Al pari dei miei colleghi, deploro che l’UE sia ancora priva di una strategia comune e globale per la promozione della democrazia. È essenziale continuare a svolgere operazioni post-elettorali poiché, in alcuni casi, non è sufficiente adottare un atteggiamento passivo nei confronti di paesi il cui processo elettorale è stato duramente criticato dagli osservatori.</p>
    </intervention>
    <intervention id="4-224" speaker_id="1413" name="Glyn Ford" is_mep="True" mode="written">
      <p sl="en">Sostengo la relazione degli onorevoli De Keyser e Salafranca poiché sono stato in due occasioni osservatore responsabile a nome dell’Unione europea; Indonesia 2004, Aceh 2006/7. Ritengo che il lavoro svolto dall’Unione che migliora l’integrità del processo elettorale sia essenziale. Il nostro lavoro non è generalmente finalizzato a confermare i vincitori ma a garantire agli sconfitti che hanno perso in modo onesto e può essere fondamentale nella diffusione delle tensioni postelettorali.</p>
      <p sl="en">Mentre concordo con la partecipazione di cittadini di paesi extracomunitari come la Svizzera, la Norvegia e il Canada, dobbiamo garantire che la maggioranza dei presenti sia di cittadinanza comunitaria. Per quanto ne so, in una sola occasione erano vicini a formare la maggioranza degli osservatori elettorali.</p>
      <p sl="en">È giusto e appropriato, come affermato nel paragrafo 38, che offriamo assistenza postelettorale ai nuovi parlamenti. Sono consapevole di quanto precisamente può essere utile, come qualcuno che a nome del PSNU ha consigliato nel 1999 il nuovo parlamento indonesiano sulla revisione del suo regolamento. Mi congratulo con i due colleghi per la loro relazione sulla quale sono sicuro torneremo nel corso della nuova legislatura, dopo il 2009.</p>
    </intervention>
    <intervention id="4-225" speaker_id="photo_generic" name="Hélène Goudin e Nils Lundgren" is_mep="True" mode="written">
      <p sl="it">Siamo contrari ai passaggi della relazione che cercano di trasformare le missioni di osservazione elettorale dell’Unione europea in una politica favorevole ai paesi terzi. Le irregolarità riscontrate dovrebbero essere affrontate attraverso organi con maggiore legittimità e più ampio sostegno rispetto all’Unione europea, in questo caso in primo luogo dall’OSCE e dall’ONU.</p>
      <p sl="it">Tuttavia, l’Unione europea ha un ruolo da svolgere quale osservatore elettorale assieme ad altri organismi internazionali. L’esperienza e la professionalità che l’Europa ha costruito è di grande importanza e dovrebbero in futuro essere usate.</p>
      <p sl="it">Abbiamo pertanto deciso di sostenere la relazione.</p>
    </intervention>
    <intervention id="4-226" speaker_id="31123" name="Pedro Guerreiro" is_mep="True" mode="written">
      <p sl="pt">La relazione di iniziativa non deve essere considerata da sola, ma come elemento integrante della politica estera e di sicurezza comune dell’Unione europea. Di conseguenza, diremmo che è impregnata di un atteggiamento di arroganza e autocelebrazione, di cui un esempio è l’autoproclamazione dell’Unione europea quale “guida” nell’ambito dell’osservazione elettorale internazionale.</p>
      <p sl="pt">È sulla base di questo atteggiamento di “superiorità” dei “valori” e della condotta dell’UE che vengono compiuti i frequenti tentativi di usare le missioni di osservazione elettorale quale strumento di pressione e ingerenza negli affari interni di altri paesi, principalmente quelli che insistono sui progetti di sviluppo basati sull’affermazione di sovranità nazionale e di indipendenza.</p>
      <p sl="pt">Vista da un’altra angolazione, che cosa sta realmente cercando di fare l’Unione europea con la “strategia comune e globale per la promozione della democrazia”? Che cosa sta realmente cercando di fare l’Unione europea con i finanziamenti ai parlamenti nazionali e ai partiti politici di altri paesi? La risposta viene data dalla nostra stessa situazione. L’Unione europea sta tentando di imporre un modello unico (di capitalismo). Tale modello serve gli interessi di sfruttamento intensificato e impone la liberalizzazione del commercio internazionale. Accetta sacrifici di progresso per le persone e lo sviluppo dei paesi a vantaggio delle multinazionali.</p>
    </intervention>
    <intervention id="4-227" speaker_id="2338" name="Ian Hudghton" is_mep="True" mode="written">
      <p sl="en">Ho sostenuto la relazione De Keyser/Salafranca Sanchez-Neyra, che si occupa di questioni importanti. L’impegno dell’Unione europea nel rafforzamento dei processi democratici è una causa valida e la relazione constata correttamente che la democrazia può esistere solo nel contesto di valori democratici da tempo radicati.</p>
      <p sl="en">Questo fatto cruciale è stato ignorato quando Stati Uniti e Regno Unito hanno deciso di dichiarare guerra all’Iraq. Le attuali disastrose circostanze nelle quali versa il paese sono semplicemente la dimostrazione che i valori democratici devono essere coltivati e non possono esistere al termine di un conflitto armato.</p>
    </intervention>
    <intervention id="4-228" speaker_id="28251" name="Jörg Leichtfried" is_mep="True" mode="written">
      <p sl="de">Sono favorevole al rafforzamento delle missioni di osservazione elettorale dell’Unione europea al fine di fornire un sostegno efficace alle giovani democrazie.</p>
      <p sl="de">Date queste premesse, accolgo positivamente la richiesta di un consenso europeo per la promozione della democrazia che potrebbe accrescere l’efficacia delle missioni di osservazione elettorale.</p>
      <p sl="de">Le elezioni sono un passo importante verso una democrazia stabile e hanno un grande significato simbolico sia per il paese interessato che per il resto della comunità internazionale. L’Unione europea ha assunto un ruolo di guida nell’osservazione elettorale e adesso dovrebbe sviluppare intensamente tale ruolo. In questo contesto, migliorare il seguito del periodo postelettorale è particolarmente importante, dal mio punto di vista. L’Unione europea deve individuare le sfide fondamentali che emergono dallo svolgimento delle elezioni e rispondere in un modo unito e comprensibile. Sarebbe inoltre ragionevole che il Parlamento europeo fornisse sostegno al neoeletto parlamento.</p>
      <p sl="de">Sostengo appieno tutti questi obiettivi, in particolar modo poiché la mia esperienza in qualità di osservatore elettorale dell’Unione europea in Guatemala dimostra che sono necessari.</p>
    </intervention>
    <intervention id="4-229" speaker_id="1403" name="David Martin" is_mep="True" mode="written">
      <p sl="en">Le missioni di osservazione elettorale sono una parte fondamentale del ruolo politico estero dell’Unione europea. Come Unione di paesi democratici, l’esperienza dell’Unione europea dovrebbe essere condivisa in modo efficace e le richieste per la nostra cooperazione nel processo elettorale nel mondo dovrebbero essere incoraggiate.</p>
      <p sl="en">E’ migliorando le pratiche e la metodologia delle missioni di osservazione dell’Unione che possiamo effettivamente contribuire al rafforzamento della democrazia nel mondo. Ho pertanto votato a favore della relazione comune degli onorevoli Salafranca Sánchez-Neyra e De Keyser.</p>
    </intervention>
    <intervention id="4-230" speaker_id="28255" name="Andreas Mölzer" is_mep="True" mode="written">
      <p sl="de">Quest’Assemblea sventola la bandiera della democrazia e invia i suoi osservatori a diverse elezioni. Per i cittadini dei paesi interessati, è essenziale che le elezioni si svolgano in modo equo e appropriato. La nostra influenza in questo caso contribuisce inoltre in modo significativo al progresso democratico, a patto che, ovviamente, le nostre raccomandazioni vengano realmente prese in considerazione.</p>
      <p sl="de">Tuttavia, non illudiamoci sulla nostra adesione agli standard democratici all’interno dell’Unione europea: non finché qualcuno che rende pubblicamente dichiarazioni impopolari viene sminuito come un radicale di estrema destra; non finché un Trattato respinto nei referendum di due Stati membri viene approvato dai parlamenti in una forma apparentemente migliorata; non finché si consente che la popolazione voti ripetutamente fino al raggiungimento del risultato desiderato; e certo non mentre ci sono programmi che consentono l’adesione della Turchia all’Unione europea contro la volontà popolare.</p>
    </intervention>
    <intervention id="4-231" speaker_id="4461" name="Luís Queiró" is_mep="True" mode="written">
      <p sl="pt">Il momento di un’elezione non è in alcun caso l’unico momento o il solo esponente della democrazia. Tuttavia, è spesso il punto di svolta. Nei paesi che non hanno una tradizione elettorale, lo svolgimento delle elezioni può essere, e spesso è, l’occasione in cui il processo di democratizzazione diviene irreversibile. Ma questo è un processo di cui stiamo parlando. Per questo motivo, tutto ciò che viene dichiarato nella presente relazione sul successo, le difficoltà, le inadeguatezze e le necessità di riforma delle missioni elettorali dell’Unione europea (MOE-UE) è importante e merita la nostra totale attenzione, ma mancherà sempre il punto essenziale: il contributo complessivo dei diversi strumenti europei alla realizzazione della democrazia (in cui le MOE-UE sono naturalmente coinvolte). Ritengo che questa sia la sfida sollevata dalla discussione e che, avendoci fatto riflettere, dobbiamo accettare. La promozione e la tutela della democrazia non fanno solamente parte del DNA dell’Unione europea, ma anche della sua visione del mondo, in termini di principi e valori e in termini di interessi propri.</p>
    </intervention>
    <intervention id="4-993" speaker_id="33775" name="Jean-Pierre Audy" is_mep="True" mode="written">
      <p sl="fr">Ho votato a favore dell’eccellente relazione di iniziativa dell’onorevole collega britannico Glyn Ford sulle relazioni economiche e commerciali con l’Associazione dei paesi del Sud Est Asiatico (ASEAN), che fa parte di una più ampia strategia di negoziati interregionali e bilaterali con i partner commerciali.</p>
      <p sl="fr">Un accordo di partenariato e di cooperazione (APC), contenente clausole obbligatorie sui diritti umani, è un requisito indispensabile per la conclusione da parte dell’UE di un accordo di libero scambio con qualsiasi paese. Una soluzione al problema del settore bancario a Singapore è indispensabile affinché possa esistere una prospettiva reale di concludere un accordo di libero scambio interregionale. Al pari dei miei colleghi, attribuisco un’importanza particolare alla lotta contro la contraffazione di medicine che costituisce una concorrenza sleale e un pericolo per i consumatori.</p>
      <p sl="fr">Deploro l’adozione del principio del massimo uso delle flessibilità stabilite nella dichiarazione sull’accordo TRIPS e l’accesso ai medicinali, data la mancanza di qualsiasi valutazione seria di tali meccanismi.</p>
    </intervention>
    <intervention id="4-233" speaker_id="28427" name="Alessandro Battilocchio" is_mep="True" mode="written">
      <p sl="it">Signor Presidente, onorevoli colleghi, sostengo questa relazione perché convinto che il libero scambio sia un passo necessario verso il benessere globale.</p>
      <p sl="it">Tuttavia il nostro sostegno a un qualsiasi accordo economico sopranazionale non può che prevedere rigide regole per vincolare di fatto le parti a ratificare le convenzioni fondamentali dell’OIL, garantendo così la salvaguardia e la difesa dei lavoratori.</p>
      <p sl="it">Come ha ricordato dal relatore, l’ASEAN nel suo complesso è il quinto partner commerciale dell’UE e ciò evidenzia i numerosi interessi commerciali presenti in questa regione, che rappresenta sicuramente un mercato in forte crescita.</p>
      <p sl="it">Questa forte presenza e l’assenza di una legislazione locale efficiente in ambito lavorativo ci obbligano, tramite il nuovo accordo, a prevedere una ferrea regolamentazione non più solo di natura economica ma, soprattutto, di natura sociale, ambientale e di rispetto dei diritti umani limitando in tal modo anche l’effetto del “dumping ”.</p>
      <p sl="it">La sicurezza dei prodotti, la difesa dei lavoratori e dell’ambiente non può e non deve essere messa a repentaglio da nessun tipo di accordo meramente economico.</p>
      <p sl="it">Noi tutti, accomunati da identici valori, abbiamo l’obbligo morale ed istituzionale di trovare il coraggio per essere molto più rigorosi e selettivi nella scelta dei partner commerciali che in ogni caso garantiscano all’Europa di essere un esempio per gli altri popoli del mondo.</p>
    </intervention>
    <intervention id="4-234" speaker_id="photo_generic" name="Hélène Goudin e Nils Lundgren" is_mep="True" mode="written">
      <p sl="it">Ci opponiamo al fatto che la relazione contenga numerosi aspetti che non hanno niente a che fare con la politica commerciale. La situazione politica in Myanmar e il rilascio dei prigionieri politici sono questioni molto importanti, ma non dovrebbero essere rese parte della politica commerciale sovranazionale dell’Unione europea. Lo consideriamo ancora un altro tentativo da parte dell’UE di espandere le sue competenze nel settore della politica estera.</p>
      <p sl="it">D’altra parte, il partito Junilistan considera gli accordi di libero scambio tra l’Unione europea e altre regioni come una conseguenza naturale dell’avere un mercato unico e una politica commerciale comune. Nonostante tutto, abbiamo deciso quindi di votare a favore della presente relazione.</p>
    </intervention>
    <intervention id="4-235" speaker_id="31123" name="Pedro Guerreiro" is_mep="True" mode="written">
      <p sl="pt">Secondo la relazione, ottenere vantaggi commerciali concludendo accordi di libero scambio (FTA) con varie regioni è la migliore strategia politica per l’Europa per superare la crisi, almeno finché continua l’impasse dell’Organizzazione mondiale del commercio.</p>
      <p sl="pt">Tuttavia, la relazione guarda anche in prospettiva. Parallelamente agli accordi di libero scambio, sostiene l’integrazione economica delle regioni, in un modo simile a quello dell’Unione europea e, se possibile, economicamente e politicamente subordinate a quest’ultima.</p>
      <p sl="pt">L’ampio rifiuto degli emendamenti presentati dal nostro gruppo rivela chiaramente l’obiettivo ultimo: liberalizzare senza pensare ai mezzi e alle conseguenze. Sono stati respinti anche gli emendamenti che sottolineano la necessità di tener conto delle disuguaglianze esistenti tra due regioni e gli obiettivi di creare occupazione e garantire uno sviluppo economico sostenibile, sovranità e sicurezza alimentare, nonché tutela ambientale. Non è stato approvato dalla maggioranza di quest’Aula senza condizioni neanche l’obiettivo di semplificare l’accesso ai medicinali e al trasferimento di tecnologie.</p>
      <p sl="pt">Gli effetti di questa politica sono evidenti, come l’aumento dei prezzi dell’energia e dei prodotti alimentari e l’aumento delle disuguaglianze sociali e disparità regionali, povertà, fame, malattie.</p>
      <p sl="pt">Potremmo pertanto solo votare contro la presente relazione.</p>
    </intervention>
    <intervention id="4-236" speaker_id="1403" name="David Martin" is_mep="True" mode="written">
      <p sl="en">Sostengo la relazione dell’onorevole Glyn Ford sulle relazioni economiche e commerciali con i paesi ASEAN. E’ essenziale che la Commissione integri solidi clausole in materia di diritti di proprietà intellettuale nella nuova generazione di FTA che sta proponendo. Tale iniziativa non solo incoraggerebbe l’innovazione e la ricerca nei paesi ASEAN ma, ancora più importante, tutelerebbe anche i consumatori da una contraffazione pericolosa di beni come i farmaci falsi.</p>
      <p sl="en">Infatti da una recente indagine dell’OCSE sulla contraffazione, discussa in Parlamento questa settimana, emerge che il commercio di beni contraffatti in Malesia e nelle Filippine ha raggiunto dimensioni simili alla Cina. La relazione si occupa di queste questioni e ho votato a favore delle sue raccomandazioni.</p>
    </intervention>
    <intervention id="4-237" speaker_id="1309" name="Brian Simpson" is_mep="True" mode="written">
      <p sl="en">Voterò a favore di questa eccellente relazione. Sono secondo me fondamentali gli emendamenti nn. 7 e 14 e il paragrafo 42.</p>
      <p sl="en">Queste parti riconoscono l’importanza di garantire servizi pubblici accessibili e sostenibili (emendamento n. 7); l’attuazione di norme sul lavoro attraverso un meccanismo di risoluzione delle controversie (emendamento n. 14); e la necessità di trattare in modo diverso i beni ecocompatibili e di commercio equo in termini di tariffe (paragrafo 42).</p>
      <p sl="en">Mi congratulo con il relatore, l’onorevole Ford, per la sua relazione.</p>
    </intervention>
    <intervention id="4-238" speaker_id="28382" name="Andrzej Jan Szejna" is_mep="True" mode="written">
      <p sl="pl">Ho votato a favore della relazione dell’onorevole Ford sulle relazioni economiche e commerciali con l’Associazione dei paesi del Sud Est Asiatico (ASEAN).</p>
      <p sl="pl">Desidero sottolineare che, affinché produca risultati, un accordo richiede impegno da entrambe i partner . Alla luce delle relazioni sulle recenti fasi negoziali, le prospettive di un accordo precoce e ambizioso con i paesi ASEAN possono essere compromesse da una mancanza di capacità negoziali e difficoltà nello sviluppo di una posizione comune. I paesi ASEAN sarebbero il quinto partner commerciale più importante dell’Unione europea.</p>
      <p sl="pl">La relazione sostiene il concetto di accordo di libero scambio con i paesi ASEAN a patto che tale accordo soddisfi determinate condizioni. È importante garantire che la tutela dei consumatori non venga limitata o la protezione ambientale ridotta.</p>
      <p sl="pl">Negoziare un accordo con una regione composta da 10 paesi indipendenti è molto complesso e richiede molto tempo. Contemporaneamente, gli accordi interregionali offrono vantaggi significativi in quanto promuovono l’integrazione regionale, che rafforza le economie dei paesi partner e riduce il numero di regolamenti.</p>
    </intervention>
    <intervention id="4-239" speaker_id="34720" name="Bernard Wojciechowski" is_mep="True" mode="written">
      <p sl="pl">L’Unione europea dovrebbe prestare particolare attenzione quando tratta le relazioni economiche e commerciali con i paesi terzi.</p>
      <p sl="pl">Il tasso di crescita del PIL dei paesi ASEAN aumenta di anno in anno. Tra le altre previsioni, la Banca centrale delle Filippine anticipa un aumento tra il 4,8 per cento e il 5,5 per cento nel PIL del paese. Prevede inoltre un aumento dell’11 per cento nelle esportazioni e un 10 per cento di crescita nel valore delle rimesse delle valute estere dei filippini che lavorano fuori dal loro paese.</p>
      <p sl="pl">Il PIL della Malesia si traduce in 6 721 dollari per abitante. Si prevede che aumenti fino a 7 596 nel 2008. Lo scorso anno, l’economia di questo paese ha registrato un 6,3 per cento di crescita del PIL. La crescita totale del PIL per tutti i paesi ASEAN è stimata attorno al 6 per cento. Questi sono indicatori importanti per la valutazione delle relazioni economiche e commerciali con l’Associazione dei paesi del Sud Est Asiatico (ASEAN).</p>
    </intervention>
    <intervention id="4-241" speaker_id="31123" name="Pedro Guerreiro" is_mep="True" mode="written">
      <p sl="pt">Occorre urgentemente dare una risposta al problema della mancanza di informazioni sugli stock di acque profonde e di dati sulle catture e lo sforzo di pesca, nonché sulle loro implicazioni per la popolazione di ciascuna specie.</p>
      <p sl="pt">Essendo tali informazioni essenziali per la realizzazione di studi e pareri scientifici, possono contribuire anche in modo decisivo all’istituzione di misure adeguate di gestione della pesca.</p>
      <p sl="pt">Riteniamo pertanto fondamentale che costituiscano una delle priorità delle azioni degli Stati membri in termini di miglioramento della raccolta e disponibilità di dati affidabili, tra cui la valutazione delle ragioni di una mancata applicazione o applicazione meno corretta delle misure di gestione in vigore, come affermato nella relazione. La possibilità sollevata dalle organizzazioni internazionali di alcune di queste specie che subiscono un eccessivo sfruttamento rafforza tale necessità.</p>
      <p sl="pt">L’obiettivo deve essere adottare un approccio di precauzione che tenti di equilibrare le possibilità di pesca con la stabilità degli stock . Pertanto, sosteniamo gli emendamenti presentati. Riteniamo che le misure da adottare debbano tener conto della natura specifica di ciascuna specie, dello spazio di pesca e dell’attrezzatura impiegata, in particolare quella più selettiva e che ha un impatto minore sui fondali.</p>
    </intervention>
    <intervention id="4-242" speaker_id="2338" name="Ian Hudghton" is_mep="True" mode="written">
      <p sl="en">Ho votato a favore della relazione Miguélez Ramos sulla gestione degli stock di acque profonde. Quest’ultima è un’innovazione abbastanza recente e un certo numero di stock ittici che in precedenza non erano sfruttati sono stati oggetto di scarsa ricerca scientifica o regolamentazione giuridica. Pertanto, è giusto affrontare queste questioni.</p>
      <p sl="en">Accolgo positivamente la richiesta contenuta nella relazione dell’onorevole Miguélez Ramos che i pescatori e le associazioni che li rappresentano vengano pienamente coinvolti nella definizione delle misure di protezione dell’ambiente marino. La pesca sostenibile dipende dalle decisioni adottate a livello locale e che coinvolgono coloro a cui sono rivolte.</p>
    </intervention>
    <intervention id="4-244" speaker_id="23788" name="Adam Bielan" is_mep="True" mode="written">
      <p sl="pl">Signora Presidente, circa 2 500 organizzazioni lobbistiche sono attive attualmente a Bruxelles. Più di 300 di esse rappresentano le autorità locali e regionali che operano come fossero ambasciate. Esse comprendono la rappresentanza della Małopolska (piccola Polonia) che è la mia circoscrizione europea. Desidero cogliere l’opportunità offerta dalla discussione sulla relazione prima che l’Assemblea rivolga l’attenzione alla questione dei rapporti tra le istituzioni comunitarie e le organizzazioni di questo tipo. Poiché tentano di ottenere informazioni affidabili dalle istituzioni europee, i rappresentanti delle autorità regionali e locali forniscono anche i dati più recenti sulla situazione nelle rispettive regioni. Il relatore ha dichiarato che la trasparenza è un percorso a due sensi. Partendo da questa affermazione, vorrei sottolineare l’importanza di una maggiore trasparenza da parte delle istituzioni europee, e del trattamento equo di tutte le organizzazioni rappresentate a Bruxelles.</p>
      <p sl="pl">Sostengo la relazione summenzionata per gli esempi specifici del modo in cui il Parlamento europeo può accrescere la trasparenza delle procedure applicate alle organizzazioni esterne.</p>
    </intervention>
    <intervention id="4-245" speaker_id="4466" name="Ilda Figueiredo" is_mep="True" mode="written">
      <p sl="pt">È risaputo che il settore del lobbismo professionale, con l’obiettivo di influenzare il processo decisionale comunitario, si sviluppa rapidamente e costantemente a Bruxelles. Pertanto, occorre, e sarebbe finalmente il momento, elaborare norme che garantiscano che vengano fornite informazioni sugli interessi rappresentati dai lobbisti, anche se, nonostante questo, sarà sempre difficile garantire che vi sia trasparenza e che vengano evitate le pratiche immorali. Questo è il motivo per cui abbiamo votato a favore della presente relazione.</p>
      <p sl="pt">Tuttavia, possiamo solo essere spiacenti che le proposte presentate dal nostro gruppo non siano state adottate, nello specifico quelle che affermavano che i rappresentanti di interessi, oltre ad avere l’obbligo di registrazione, dovrebbero essere tenuti a divulgare la loro spesa per le loro attività, in particolare fornendo le stesse informazioni sulla spesa della rappresentanza di interessi sui deputati del Parlamento europeo in quanto questi ultimi sono obbligati a divulgare le loro dichiarazioni dei redditi.</p>
    </intervention>
    <intervention id="4-246" speaker_id="1413" name="Glyn Ford" is_mep="True" mode="written">
      <p sl="en">Sosterrò la presente relazione, per come rafforza le norme delle istituzioni europee relative ai lobbisti. Sono stato autore della prima relazione su questo argomento più di dieci anni fa, nel gennaio del 1996, elaborata dalla commissione per il regolamento, e la normativa attualmente in vigore in materia di lobby è quella proposta nella mia iniziale relazione.</p>
      <p sl="en">A distanza di più di dieci anni, è chiaramente tempo di modificare e rafforzare tali norme. L’ultima volta non avevamo un sistema comune per tutte le istituzioni, ma adesso questo sembra possibile. Secondo me, i lobbisti sono tutti coloro che intendono entrare in sede di Parlamento, Commissione o Consiglio per influenzare il processo decisionale, che siano datori di lavoro o lavoratori, gruppi di consumatori, gruppi di produttori o gruppi speciali di interesse.</p>
      <p sl="en">Si stima che a Bruxelles ci siano circa 5 000 lobbisti, sette per ciascun eurodeputato. La grande maggioranza svolge un ottimo lavoro, una quantità molto ridotta non lo fa. Dobbiamo garantire che i pochi non corrompano i molti e che il nostro lavoro tragga vantaggio dagli apporti esterni anziché esserne distorto. Attendo le proposte per una “normativa comune” entro la fine dell’anno.</p>
    </intervention>
    <intervention id="4-247" speaker_id="4429" name="Robert Goebbels" is_mep="True" mode="written">
      <p sl="fr">Mi sono astenuto sulla relazione Stubb su un quadro per le attività dei rappresentanti di interessi poiché ritengo che alcuni dei miei colleghi deputati facciano troppa confusione su un’attività che è antica come il genere umano, ossia il tentativo di influenzare i responsabili politici. È normale che i cittadini si riuniscano per difendere i loro interessi. I sindacati, le associazioni dei datori di lavoro e le ONG hanno il diritto di difendere i loro interessi dinanzi a qualsiasi legislatore. Quest’ultimo ha il dovere di ascoltare prima di prendere una decisione. Tuttavia, il legislatore deve restare indipendente, da qui l’importanza che i parlamentari dichiarino i loro interessi finanziari. Tuttavia, la principale mancanza della relazione è che resta in silenzio circa il finanziamento di determinate associazioni dal bilancio comunitario. Questo è un settore in cui la trasparenza dovrebbe entrare in gioco.</p>
    </intervention>
    <intervention id="4-248" speaker_id="1164" name="Bruno Gollnisch" is_mep="True" mode="written">
      <p sl="fr">Signora Presidente, onorevoli colleghi, è perfettamente normale consultare le parti interessate da una normativa in fase preparatoria o di adozione. In qualità di parlamentari chiamati a prendere decisioni su questioni che a volte sono estremamente tecniche, siamo i primi a riconoscere il ruolo informativo molto importante svolto da coloro comunemente conosciuti come lobbisti. La loro attività è utile, ma i loro rapporti con tutte le istituzioni devono essere disciplinati da un quadro solido e coerente, e questo è il motivo per cui voteremo a favore della presente relazione. Tuttavia, vorrei formulare alcune osservazioni. È importante non mettere tutti i gruppi di interesse insieme: i rappresentanti delle multinazionali o le ONG non possono essere trattati allo stesso modo dei rappresentanti delle autorità democratiche locali o nazionali. Secondo noi, l’ “impronta legislativa”, ossia il riferimento ai gruppi consultati, deve essere obbligatoria, in particolare per la Commissione. Siamo consapevoli di quanta influenza abbiano questi gruppi sull’elaborazione delle proposte di legge o sull’orientamento di una politica europea, e di quanto sia difficile per il legislatore modificare tali proposte o orientamenti in qualsiasi misura. Infine, le informazioni finanziarie dei lobbisti richieste devono essere sufficientemente dettagliate affinché ci consentano di individuare chiaramente gli interessi finanziari in gioco e la fonte dei finanziamenti.</p>
    </intervention>
    <intervention id="4-249" speaker_id="2025" name="Françoise Grossetête" is_mep="True" mode="written">
      <p sl="fr">Ho votato a favore della presente relazione, che garantisce una maggiore trasparenza. I lobbisti sono attori importanti che possono fornire esperienza utile. Tuttavia, è essenziale essere in grado di individuare le organizzazioni rappresentate dai gruppi di influenza. Un registro pubblico obbligatorio per i lobbisti comune al Consiglio, alla Commissione e al Parlamento e che elenchi tutte le loro fonti di finanziamento, è un’iniziativa positiva che offrirà maggiore chiarezza. L’istituzione di uno “sportello unico” in cui i lobbisti possano registrarsi solo una volta al fine di avere accesso al Parlamento, alla Commissione e al Consiglio, semplificherà inoltre la situazione. È normale che vengano previste anche le sanzioni per quei lobbisti che non rispettano il codice di condotta.</p>
    </intervention>
    <intervention id="4-250" speaker_id="28124" name="Gunnar Hökmark" is_mep="True" mode="written">
      <p sl="it">Dovrebbe esistere una serie di norme che regolino l’accesso permanente dei lobbisti agli edifici del Parlamento europeo. Sosteniamo l’attuale codice di condotta. Sosteniamo la maggiore trasparenza nel processo decisionale politico.</p>
      <p sl="it">Abbiamo votato contro la relazione poiché conduce a una burocrazia che ostacola i nostri obiettivi. Una regolamentazione complessiva dei contatti dei politici ostruisce il contatto aperto e naturale tra i cittadini e i rappresentanti eletti. I cittadini dovrebbero essere in grado di contattare i loro rappresentanti senza che le loro conversazioni e opinioni vengano rese pubbliche.</p>
      <p sl="it">Non è possibile fornire un resoconto dettagliato del modo in cui le opinioni e i punti di vista si formano. L’argomento e la responsabilità delle decisioni devono essere trasparenti, non il dialogo tra gli individui. È importante tutelare l’integrità dei singoli parlamentari e cittadini.</p>
      <p sl="it">La trasparenza proposta nella relazione rischia di diventare illusoria e fuorviante. La trasparenza deve essere basata sui politici che si assumono la responsabilità per le loro posizioni e che tengono conto delle ragioni.</p>
      <p sl="it">Inoltre, un registro comune di lobbisti condiviso dal Parlamento europeo e dalla Commissione sarebbe finalizzato a eliminare l’indipendenza del Parlamento.</p>
      <p sl="it">In sintesi, il processo decisionale politico dovrebbe essere basato sui rappresentanti eletti che hanno, e si presume abbiano, integrità.</p>
    </intervention>
    <intervention id="4-251" speaker_id="2338" name="Ian Hudghton" is_mep="True" mode="written">
      <p sl="en">Accolgo non favore il registro dei lobbisti proposto. In tempi in cui la fiducia pubblica nella politica è al suo minimo, è essenziale che le istituzioni politiche siano quanto più trasparenti possibile nelle loro operazioni.</p>
      <p sl="en">Accolgo inoltre positivamente il fatto che gli avvocati saranno esenti dalla registrazione se forniscono consulenza legale; ciò è nel mantenimento del principio a lungo riconosciuto nella tradizione giuridica scozzese della riservatezza tra avvocato e cliente.</p>
      <p sl="en">Tuttavia, un certo numero di emendamenti fondamentali del mio gruppo definiti per rendere le norme più severe non hanno avuto successo e in base a ciò io e il mio gruppo ci siamo astenuti.</p>
    </intervention>
    <intervention id="4-252" speaker_id="33987" name="Monica Maria Iacob-Ridzi" is_mep="True" mode="written">
      <p sl="ro">Ho votato a favore della presente relazione, ma ritengo che potrebbero essere intraprese maggiori iniziative al fine di garantire una rappresentanza equilibrata dei cittadini, senza favorire i gruppi di interesse, nelle istituzioni europee.</p>
      <p sl="ro">L’attività delle lobby ha attraversato un’importante evoluzione, raggiungendo attualmente le oltre 2 500 organizzazioni con più di 15 000 dipendenti solo a Bruxelles. Una volta che il Trattato di Lisbona entra in vigore e le nuove competenze vengono create per il Parlamento e l’Unione europea, tale tendenza si intensificherà. Mentre i gruppi di interesse con le sedi centrali a Bruxelles hanno accesso facile al processo politico europeo, i gruppi di cittadini e le organizzazioni non governative non hanno gli stessi mezzi per far sentire la loro voce al momento di adottare gli atti normativi europei. È ovvio che dobbiamo agevolare il dialogo tra le istituzioni europee e queste organizzazioni negli Stati membri.</p>
      <p sl="ro">Per questo motivo, ritengo che la Commissione e i rappresentanti del Parlamento debbano rispettare la funzione di trasmettere le opinioni e diverse iniziative dei cittadini alle istituzioni del processo decisionale europeo. Dovremmo inoltre creare adeguate voci di bilancio per finanziare questa attività.</p>
    </intervention>
    <intervention id="4-253" speaker_id="28355" name="Mieczysław Edmund Janowski" is_mep="True" mode="written">
      <p sl="pl">Sono lieto che il Parlamento europeo si occupi di lobbismo. Non può essere un soggetto tabù per l’opinione pubblica. Alcune norme erano necessarie, e la trasparenza è essenziale. Questa è un’area sensibile in termini economici e politici. Siamo consapevoli che i legislatori traggono vantaggio dalla conoscenza dell’argomento specifico ottenuta dai contatti con gli esperti. Questo è anche un tipo di dialogo con la società ed ha una sorta di effetto di reciprocità. Dopotutto, i membri e i funzionari della Commissione europea e di altre istituzioni non operano nel loro mondo isolato. La conoscenza acquisita consente loro di creare una normativa migliore e più vicina ai soggetti a cui è rivolta.</p>
      <p sl="pl">D’altra parte, emerge la questione dell’influenza non equa nella legiferazione. Vi sono anche casi in cui il diritto viene distorto al fine di favorire gli interessi di specifici gruppi di pressione, come quelli favorevoli all’aborto e le grandi corporazioni. Ciò conduce direttamente alla corruzione e il risultato finale non è una normativa autentica, ma un miscuglio di disposizioni.</p>
      <p sl="pl">Riusciremo realmente a formulare disposizioni di legge più severe e rigide al fine di prevenire il lobbismo scorretto e la corruzione? Purtroppo, la risposta è ovvia. Non saremo in grado di farlo. Sarà sempre possibile trovare una scappatoia nelle disposizioni o un modo di aggirarle. Dovremmo inoltre tener presente che il cosiddetto cattivo lobbismo è possibile anche attraverso i contatti diretti negli Stati membri.</p>
      <p sl="pl">Sono positivamente incline alla relazione, ma non posso accettare gli emendamenti in base ai quali le chiese vengono considerate gruppi di lobby . Dobbiamo tener conto anche dell’etica, del rispetto della trasparenza, e della moralità nonché della lettera del diritto. La moralità non può mai essere nemica della democrazia!</p>
    </intervention>
    <intervention id="4-254" speaker_id="4260" name="Eija-Riitta Korhola" is_mep="True" mode="written">
      <p sl="fi">Signor Presidente, è spiacevole che l’emendamento n. 7, proposto a nome del mio gruppo, non sia stato adottato. L’emendamento essere sarebbe stato essenziale per comprendere la portata della discussione sul lobbismo, non solo come promemoria per la Commissione, ma anche per il resto del pubblico. Ne sono un buon esempio le organizzazioni ambientali, le cui risorse sono frequentemente paragonate a quelle dell’industria, anche se in un modo del tutto particolare: il bilancio per una singola campagna di un’organizzazione forestale può essere paragonato al bilancio totale di tutte le aziende nel settore forestale. Questo per tralasciare il fatto che le aziende nel settore forestale non possono spendere tutte le loro risorse sulla comunicazione: in realtà sono impegnate nella produzione di legna e carta. Sarebbe più ragionevole confrontare i bilanci delle aziende per le comunicazioni, ma da questo bisognerebbe sottrarre la cessione delle azioni, che è una perdita di risorse. Inoltre, dall’altra parte, bisognerebbe calcolare la liquidità della campagna nel settore forestale per tutte le organizzazioni ambientali. Quando guardiamo sotto la superficie, quindi, le risorse impiegate si rivelano molto spesso su un piano molto più equo di quanto l’immagine creata non possa suggerire.</p>
    </intervention>
    <intervention id="4-255" speaker_id="28251" name="Jörg Leichtfried" is_mep="True" mode="written">
      <p sl="it">Voto a favore della relazione sull’istituzione di un quadro per le attività dei rappresentanti di interessi nelle istituzioni europee.</p>
      <p sl="it">Al fine di tutelare la trasparenza delle istituzioni europee, occorre un quadro strutturato per le attività dei lobbisti. Concordo con la definizione di lobbismo secondo cui rappresenta tutti i settori d’attività svolte con l’obiettivo di esercitare influenza sulla formulazione politica e i processi decisionali delle istituzioni europee, e che tutti gli attori che rientrano in questa definizione dovrebbero essere considerati lobbisti e trattati nello stesso modo.</p>
    </intervention>
    <intervention id="4-256" speaker_id="28182" name="Kartika Tamara Liotard" is_mep="True" mode="written">
      <p sl="nl">Misure sommarie non contribuiranno del tutto al problema dei lobbisti. Solo la totale trasparenza e le registrazioni obbligatorie possono limitare l’influenza crescente della lobby industriale. Ne abbiamo bisogno velocemente, perché troppo spesso vediamo deputati che presentano emendamenti in quest’Aula che sono letteralmente controllati da un lobbista. I politici dovrebbero essere influenzati in primo luogo dai loro elettori, i loro sostenitori e il loro buon senso, non da un esercito di lobbisti professionisti. Chiedo pertanto alla Commissione europea di elaborare un pacchetto di misure di portata molto più ampia.</p>
    </intervention>
    <intervention id="4-257" speaker_id="28585" name="Diamanto Manolakou" is_mep="True" mode="written">
      <p sl="it">La relazione sui “gruppi di interesse”, meglio noti come “lobbisti”, è un’ammissione palesemente cinica del ruolo profondamente reazionario del Parlamento europeo e dell’intera Unione europea, nonché degli interessi di classe che serve.</p>
      <p sl="it">Il Parlamento europeo ha per anni sanzionato ufficialmente il diritto dei rappresentanti di gruppi di monopoli ad avere libero accesso al Parlamento europeo al fine di esercitare pressione, applicare tangenti e insistere su interventi legislativi che garantiscano e aumentino i loro profitti.</p>
      <p sl="it">Impiegando le norme di trasparenza quale pretesto, la relazione cerca di nascondere l’intervento diretto dei monopoli. Bolla i sindacati, i professionisti e le organizzazioni di massa come “lobbisti”. Il movimento dei lavoratori e popolare è pertanto trattato al pari dei capitalisti, che la relazione ha il coraggio di descrivere come rappresentanti della società civile. L’unica differenza è che trovano le porte del Parlamento molto aperte per loro, mentre ai lavoratori non è neanche consentito di avvicinarvisi.</p>
      <p sl="it">Non illudiamo i lavoratori. Il Parlamento europeo e i suoi deputati non sono indipendenti. Sono stati eletti su una piattaforma che rappresenta gli interessi di classe che a loro volta rappresentano nel Parlamento europeo.</p>
      <p sl="it">Per i lavoratori, il percorso che serve al meglio i loro interessi è il rovesciamento dei gruppi politici, l’indebolimento dei partiti capitalisti e la resistenza e l’opposizione a un’Unione europea favorevole al capitalismo.</p>
    </intervention>
    <intervention id="4-258" speaker_id="1403" name="David Martin" is_mep="True" mode="written">
      <p sl="en">Ho votato a favore della raccomandazione contenuta nella relazione “sull’elaborazione di un quadro per le attività dei rappresentanti di interessi (lobbisti) presso le istituzioni europee”.</p>
      <p sl="en">Tali proposte di una maggiore trasparenza nel lobbismo pongono il Parlamento europeo all’avanguardia rispetto a molti altri parlamenti del mondo in termini di regolamentazione del lobbismo e nel garantire piena informazione finanziaria.</p>
    </intervention>
    <intervention id="4-259" speaker_id="4508" name="Erik Meijer" is_mep="True" mode="written">
      <p sl="nl">Le politiche dell’Unione europea sono in larga misura dettate dagli interessi delle grandi imprese, che cercano di rafforzare le loro posizioni di concorrenza globale tagliando i costi nei settori dell’ambiente, dei salari, della sicurezza industriale e della tutela dei consumatori. Non ci sorprende che tali aziende lo stiano facendo, ma in che misura lo fanno, deve essere chiaro a tutti. Ciò pone i sindacati, i movimenti per l’ambiente e i gruppi di consumatori nella posizione di agire.</p>
      <p sl="nl">Per anni ho sollecitato, nelle interrogazioni alla Commissione europea tra le altre cose, regolamenti quanto più severi possibile che disciplinino la trasparenza relativamente ai lobbisti. Vedo che non è stata ancora adottata la versione severa. Inoltre, i 10 emendamenti specifici presentati dalla sinistra unita e dai Verdi non hanno ottenuto la maggioranza. Queste proposte riguardavano un registro comune di tutti i lobbisti che hanno accesso alle istituzioni comunitarie, l’apertura riguardante gli obiettivi e i finanziamenti dei lobbisti, ulteriori misure da introdurre nel 2009, la pubblicazione del comportamento immorale dei lobbisti, il chiarimento relativo ai consulenti speciali della Commissione europea, e provvedimenti restrittivi sui funzionari pubblici che operano come lobbisti durante le ferie.</p>
      <p sl="nl">Nonostante il rifiuto di questa alternativa migliore, la decisione presa oggi è un passo avanti. Tenendo conto di ciò, i due rappresentanti del partito socialista olandese hanno votato a favore della relazione.</p>
    </intervention>
    <intervention id="4-260" speaker_id="28862" name="Lydie Polfer" is_mep="True" mode="written">
      <p sl="fr">Ho votato a favore della relazione Stubb sull’elaborazione di un quadro per le attività dei rappresentanti di interessi (lobbisti) presso le istituzioni europee. Fornisce una definizione più chiara delle attività dei lobbisti, che si stimano essere attorno ai 15 000.</p>
      <p sl="fr">Sostengo pertanto l’iniziativa di introdurre un registro comune in cui i lobbisti possano registrarsi solo una volta per ottenere accesso al Parlamento europeo, la Commissione e il Consiglio. Inoltre, tutti i lobbisti si impegneranno a osservare un codice di condotta. È essenziale per i deputati e i funzionari europei essere in grado di individuare le organizzazioni rappresentate dai gruppi di interesse e che tali gruppi rispettino i principi di onestà e buona condotta.</p>
    </intervention>
    <intervention id="4-992" speaker_id="28166" name="Vincent Peillon" is_mep="True" mode="written">
      <p sl="fr">Ho votato a favore della presente relazione volta a fornire un quadro migliore per le attività dei rappresentanti di interessi nell’Unione europea.</p>
      <p sl="fr">Esiste un esercito di lobbisti a Bruxelles: si stima che ce ne siano 15 000, che rappresentano 2 500 gruppi di influenza. Il loro obiettivo principale è quello di influenzare le decisioni comunitarie e le loro attività, anche se visti con diffidenza e sospetto da alcuni cittadini, sono una parte importante della vita democratica. Per esempio, un deputato comprenderà sempre meglio le questioni relative a una proposta di legge dopo aver ascoltato l’opinione delle associazioni di professionisti, delle ONG, dei sindacati o dei rappresentanti regionali.</p>
      <p sl="fr">Tuttavia, il lobbismo può servire la democrazia sono se è trasparente. I deputati, come i cittadini, devono essere in grado di determinare l’identità precisa di questi attori. Chi li finanzia? Quali interessi stanno tutelando in realtà?</p>
      <p sl="fr">Chiedendo ai lobbisti di iscriversi a un registro pubblico condiviso da tutte le istituzioni comunitarie e indicarvi i dettagli dei loro finanziamenti, il testo soddisfa tale requisito. Inoltre, d’ora in poi i lobbisti dovranno rispettare un codice di condotta e saranno soggetti a sanzioni se non rispettano le norme in esso contenute.</p>
    </intervention>
    <intervention id="4-261" speaker_id="4461" name="Luís Queiró" is_mep="True" mode="written">
      <p sl="pt">I cambiamenti nel nostro mondo globalizzato e le loro conseguenze sulle istituzioni si traducono senza dubbio in un’esposizione sempre maggiore ai diversi attori della società. Stiamo assistendo pertanto a un numero crescente di gruppi che contattano questo Parlamento o la Commissione, fornendo informazioni specializzate riconosciute come importanti. È quindi necessario agire affinché questi nuovi rappresentanti di interessi vengano chiaramente individuati e che le norme relative alle loro attività vengano definite e osservate.</p>
      <p sl="pt">Questa relazione fornisce una definizione di “rappresentanti di interessi”, oltre alle misure per valutare le conseguenze di un registro comune per il Parlamento e la Commissione. Ha inoltre l’obiettivo di accrescere le misure di informazione relativamente ai dati finanziari necessari a garantire che i responsabili delle decisioni politiche e il pubblico generale possano individuare le principali forze trainanti di una determinata attività di lobbismo. Ritengo che tali misure siano passi importanti per garantire una maggiore chiarezza e legittimità del processo decisionale dei politici europei, in particolare perché, come nella votazione, alcuni emendamenti che sono stati respinti sarebbero serviti solamente a sottovalutare la corretta valutazione di questa attività, in nome di preconcetti ideologici superati.</p>
    </intervention>
    <intervention id="4-262" speaker_id="4274" name="Olle Schmidt" is_mep="True" mode="written">
      <p sl="it">Un parlamentare ha sempre una grande necessità di ottenere informazioni pertinenti al fine di poter adottare decisioni valide. Non occorre precisare che non si può essere esperti in tutto. In questo senso, il lobbismo può essere un’aggiunta valida alla raccolta di informazioni fornendo professionalità e analisi dell’impatto pertinenti.</p>
      <p sl="it">Tuttavia, i cittadini hanno il diritto di sapere quali sono gli interessi speciali coinvolti. Quanto sia influente un gruppo di lobby non dipende necessariamente dalla forza finanziaria, gli attivisti per i diritti degli animali e altri movimenti sociali possono avere successo almeno quanto gli interessi industriali. La registrazione di interessi è, certamente, non del tutto semplice, ancora di più quando si tratta di definire chi o quali gruppi stanno svolgendo attività di lobbismo. Tuttavia, in qualità di responsabile politico, ritengo appropriato controllare continuamente chi impiega tempo e lavoro nell’influenzare la legislazione. Se non avete nulla da nascondere, non avete neanche nulla di cui preoccuparvi. I demoni vengono sconfitti con la luce del giorno.</p>
    </intervention>
    <intervention id="4-263" speaker_id="37676" name="Søren Bo Søndergaard" is_mep="True" mode="written">
      <p sl="it">Ho votato a favore della relazione sulle lobby nella sua versione finale in quanto nonostante tutto è un passo avanti microscopico rispetto alla situazione attuale. Il fallimento nel compiere ulteriori progressi è in se stesso prova dell’influenza che i lobbisti hanno sul sistema comunitario.</p>
    </intervention>
    <intervention id="4-264" speaker_id="4545" name="Catherine Stihler" is_mep="True" mode="written">
      <p sl="en">La necessità di una maggiore trasparenza del lobbismo è essenziale nel Parlamento europeo. Auspico che questa relazione accresca l’apertura e la trasparenza del lobbismo in Parlamento.</p>
    </intervention>
    <intervention id="4-265" speaker_id="28134" name="Eva-Britt Svensson" is_mep="True" mode="written">
      <p sl="it">Ho votato a favore della relazione sulle lobby nella sua versione finale poiché è, nonostante tutto, un microscopico passo in avanti rispetto alla situazione attuale. Il fatto che non sia riuscita ad andare oltre è in sé testimonianza dell’influenza che i lobbisti hanno sul sistema comunitario.</p>
    </intervention>
    <intervention id="4-267" speaker_id="photo_generic" name="Jan Andersson, Göran Färm, Anna Hedh, Inger Segelström e Åsa Westlund" is_mep="True" mode="written">
      <p sl="it">Lo sport fa parte del Trattato di Lisbona e pertanto acquisirà un ruolo di primo piano nella politica comunitaria con l’entrata in vigore del Trattato. Noi socialdemocratici vogliamo sottolineare che lo sport è già un’attività trasversale, ma ciò non significa che istituzioni europee come il Consiglio, la Commissione e il Parlamento dovrebbero essere coinvolte nella gestione dettagliata del movimento sportivo. Lo sport dovrebbe invece autogestirsi per quanto possibile al fine di mantenere la sua indipendenza e autonomia.</p>
    </intervention>
    <intervention id="4-268" speaker_id="28427" name="Alessandro Battilocchio" is_mep="True" mode="written">
      <p sl="it">È con grande piacere che voto favorevolmente la relazione del collega Mavrommatis sulla tutela dello sport. Ritengo, infatti, che lo sport sia un elemento inscindibile dalla cultura e dalla cittadinanza europea ed, essendo uno strumento importante d’inclusione sociale e di promozione del dialogo interculturale, debba essere finalmente regolamentato per la tutela dei giovani ed a protezione dai pericoli che incombono nel settore: pressioni commerciali, frodi, sfruttamento dei minori e violenza.</p>
      <p sl="it">Certamente il complesso sistema sportivo non può sopravvivere senza mezzi di finanziamento che, in molti casi, derivano dai diritti televisivi, in questo senso ritengo opportuno riconoscere sia il diritto ai media ad acquisire la copertura delle iniziative sportive sia un ampio accesso del pubblico, almeno alle manifestazioni principali.</p>
      <p sl="it">Noto con piacere che la relazione si occupa anche del richiamo alla correttezza sportiva, all’appello per la lotta al razzismo ed alla lotta al doping , che, oltre alle possibili ricadute, è quanto di più antisportivo ci sia. Bene quindi che venga stretta la cooperazione ad ogni livello per affrontare il problema poiché il doping mina l’essenza stessa dello sport: amore per la competizione, mettersi in gioco e tirar fuori il meglio da noi stessi. Una sfida che da sempre impegna l’uomo.</p>
    </intervention>
    <intervention id="4-269" speaker_id="23788" name="Adam Bielan" is_mep="True" mode="written">
      <p sl="pl">Nel contesto della discussione sul ruolo dello sport nell’Unione europea, vorrei sottolineare l’importanza delle attività locali. Ritengo che rappresenti il primo passo verso lo sviluppo di una politica europea intesa alla promozione dello sport.</p>
      <p sl="pl">Rappresento la Małoplolska (piccola Polonia). In questa regione, più di 60 000 persone soffrono di diabete. Le malattie circolatorie sono la principale causa dei decessi, circa il 51 per cento nel 2005. Tali condizioni sono di gran lunga la conseguenza dell’obesità e della sedentarietà. Uno degli obiettivi principali della strategia di sviluppo del voivodato è la promozione di uno stile di vita sano. Raggiungere tale obiettivo comporterà investimenti nelle infrastrutture e la costruzione di nuove strutture nella regione, come piscine, campi sportivi e impianti sportivi al coperto. Inoltre, la mia regione incoraggia le attività sportive istituendo premi finanziari per i migliori giovani atleti. Oltre 120 giovani hanno sinora ricevuto questi premi.</p>
      <p sl="pl">Il sostegno a questo tipo di iniziativa a livello regionale dovrebbe essere un elemento fondamentale dello sforzo per la promozione di uno stile di vita sano nell’Unione europea. Sostengo la relazione dell’onorevole Mavrommatis poiché ritengo che sollevi molte questioni importanti correlate allo sviluppo dello sport.</p>
    </intervention>
    <intervention id="4-270" speaker_id="28310" name="Edite Estrela" is_mep="True" mode="written">
      <p sl="pt">Ho votato a favore della relazione sul Libro bianco sullo sport.</p>
      <p sl="pt">La mancanza di esercizio fisico si ripercuote negativamente sulla salute dei cittadini europei, causando un aumento dei casi di sovrappeso, di obesità e di molte patologie croniche come le malattie cardiovascolari e il diabete. Per questo motivo, ho difeso l’importanza di una consulenza medica per le donne sui potenziali benefici della pratica dell’attività fisica durante la gravidanza e dopo il parto.</p>
      <p sl="pt">Devo inoltre sottolineare l’importanza di regolamenti non discriminatori delle competizioni sportive, stabilendo premi equivalenti per uomini e donne.</p>
    </intervention>
    <intervention id="4-271" speaker_id="4466" name="Ilda Figueiredo" is_mep="True" mode="written">
      <p sl="pt">La relazione contiene proposte presentate da noi in commissione che raccomandano che le specifiche associazioni di categoria di tutte le persone coinvolte nello sport siano adeguatamente rappresentate in seno agli organi decisionali delle federazioni internazionali e nazionali, e tutelino le misure preventive e il controllo della salute dei giovani sportivi, garantendo che siano rispettati tutti i diritti sanciti dalla Convenzione delle Nazioni Unite sui diritti del fanciullo.</p>
      <p sl="pt">Altre proposte che abbiamo presentato sono state adottate in plenaria, in particolare raccomandazioni su: la necessità di una formazione per una “doppia carriera”, sportiva e accademica, dei giovani atleti per garantire la reintegrazione nel mercato del lavoro degli sportivi professionisti alla fine delle loro carriere; l’importanza di incoraggiare le persone a praticare sport, garantendo per tutti l’accesso allo sport e pari opportunità, nonché investendo nella formazione degli insegnanti e degli allenatori, oltre che negli impianti sportivi pubblici, con lo Stato che deve assumersi i costi della sicurezza delle competizioni non professionistiche organizzate da organizzazioni non a scopo di lucro; l’importanza di conferire un riconoscimento ai successi sportivi raggiunti dalle donne e la lotta alla discriminazione nei premi; la difesa delle opportunità di carriera per le donne in ambiti collegati al mondo dello sport, anche a livello di funzioni decisionali, e l’attenzione posta sul sport non professionistico.</p>
      <p sl="pt">Tuttavia, non siamo d’accordo con il riferimento al Trattato di Lisbona.</p>
    </intervention>
    <intervention id="4-272" speaker_id="photo_generic" name="Hélène Goudin e Nils Lundgren" is_mep="True" mode="written">
      <p sl="it">Il partito Junilistan si oppone fermamente alla presente relazione. In primo luogo, la relazione si riferisce al Trattato di Lisbona, che non è ancora stato ratificato e sarà sottoposto a un referendum in Irlanda tra circa un mese. La maggioranza federalista del Parlamento europeo sta quindi violando i principi costituzionali fondamentali. Il Trattato di Lisbona è inoltre al 96 per cento identico al Trattato costituzionale che è già stato respinto nei referendum di Francia e Paesi Bassi. È pertanto completamente amorale fare riferimento al Trattato di Lisbona nella presente relazione.</p>
      <p sl="it">In secondo luogo, la relazione comporta che l’Unione europea interferirà ancora in un altro ambito politico che il partito Junilistan ritiene essere di competenza degli Stati membri.</p>
      <p sl="it">Voteremo quindi contro la presente relazione.</p>
    </intervention>
    <intervention id="4-273" speaker_id="23717" name="Genowefa Grabowska" is_mep="True" mode="written">
      <p sl="pl">Mi congratulo con il relatore e sono lieta che il Parlamento abbia agito di propria iniziativa per occuparsi di una questione di grande importanza per i cittadini dell’Unione europea. La parte della relazione che sottolinea l’importanza del messaggio che lo sport trasmette merita un riferimento speciale. Il messaggio ci raggiunge generalmente attraverso uno slogan ben noto che dichiara che sport equivale a salute. Quale risultato di questo slogan , milioni di europei prestano maggiore attenzione alla loro salute fisica e mentale. Tuttavia, non è tutto. Sin dalla nostra più tenera età, lo sport ci insegna una competizione leale e onesta, e ci aiuta a capire che il cosiddetto ruolo nel gioco dipende dal nostro impegno personale, e che tutto il lavoro e l’enorme impegno dedicati alla preparazione delle competizioni verrà ripagato.</p>
      <p sl="pl">Gli atleti stranieri partecipano alle competizioni sportive. Ciò contribuisce a combattere la discriminazione e ci insegna la tolleranza negli stadi. Quest’ultima è un elemento fondamentale del rispetto per i diritti umani. Viene citata in tutti i documenti comunitari.</p>
      <p sl="pl">La presente relazione contiene un’altra caratteristica che contribuisce al suo valore aggiunto. Il vero sport deve essere libero dalla violenza, mentre gli sforzi individuali intesi a raggiungere i migliori risultati possibili devono essere liberi dal flagello del nostro tempo, cioè il doping .</p>
    </intervention>
    <intervention id="4-274" speaker_id="28131" name="Anna Hedh" is_mep="True" mode="written">
      <p sl="it">Ho votato contro la relazione poiché ritengo sia eccessivamente legata al Trattato di Lisbona. Non voglio rendere lo sport sopranazionale e penso invece che sia positivo così come’è oggi. Tuttavia, ritengo che l’emendamento sulle donne e lo sport fosse positivo.</p>
    </intervention>
    <intervention id="4-275" speaker_id="5846" name="Mary Honeyball" is_mep="True" mode="written">
      <p sl="en">Approviamo la specificità dello sport; tuttavia, la versione in inglese del considerando 1 è molto poco chiara e aperta a interpretazioni non corrette.</p>
    </intervention>
    <intervention id="4-276" speaker_id="2338" name="Ian Hudghton" is_mep="True" mode="written">
      <p sl="en">Ho votato a favore degli emendamenti alla relazione Mavrommatis che riconoscono esplicitamente l’autonomia delle organizzazioni sportive. Il mio paese, la Scozia, ha una lunga tradizione di organi sportivi indipendenti e autonomi, con organizzazioni come l’Associazione calcistica scozzese riconosciuta a pieno titolo organizzazione di Stato membro della FIFA nonché l’Unione di rugby scozzese membro dell’IRB.</p>
      <p sl="en">Tale riconoscimento dell’indipendenza sportiva scozzese ha svolto un ruolo importante nel passato del mio paese e lo svolgerà dopo il referendum scozzese di indipendenza del 2010, quando la Scozia diventerà in tutto e per tutto uno Stato membro indipendente dell’Unione europea.</p>
    </intervention>
    <intervention id="4-277" speaker_id="28251" name="Jörg Leichtfried" is_mep="True" mode="written">
      <p sl="de">Voterò a favore del Libro bianco sullo sport al fine di sottolineare l’importanza dello sport nell’Unione europea nonché di promuovere il dialogo su questa questione.</p>
      <p sl="de">Lo sport è uno strumento efficace attraverso cui promuovere l’integrazione sociale e la comprensione reciproca a livello nazionale e internazionale. Ha inoltre un’importante dimensione economica. Per questi motivi, è importante creare un quadro in cui gli Stati membri possano sostenere le organizzazioni e gli eventi sportivi. Poiché lo sport opera in larga misura a livello nazionale, gli Stati membri devono avere la possibilità di autoregolamentarsi. Il Libro bianco sottolinea questo punto ed è inoltre una base appropriata sulla quale affrontare gli aspetti di interesse per tutti i paesi, come lo sviluppo dei giovani, i programmi contro il doping e la discriminazione nello sport.</p>
      <p sl="de">Accolgo inoltre con favore la creazione di un fondo speciale per lo sport volto a sostenere le attività sportive e a semplificare l’accesso delle persone allo sport.</p>
    </intervention>
    <intervention id="4-278" speaker_id="photo_generic" name="Kartika Tamara Liotard, Erik Meijer, Esko Seppänen, Søren Bo Søndergaard e Eva-Britt Svensson" is_mep="True" mode="written">
      <p sl="en">Riconosciamo che lo sport rivesta un ruolo speciale nella società quale strumento di inclusione e integrazione sociale, nonché promotore della democrazia locale. Riconosciamo la significativa importanza dello sport in termini di salute quale misura preventiva per l’obesità e le patologie croniche.</p>
      <p sl="en">Siamo totalmente a favore dell’idea di rafforzare il ruolo delle donne nello sport; l’importanza di tutelare gli atleti di tutte le età durante e dopo le loro carriere sportive; la promozione dello sport nella società, comprese le attività fisiche nel programma scolastico; la necessità di misure di ridistribuzione nei finanziamenti sportivi; e il diritto dei cittadini all’informazione e all’ampio accesso alle trasmissioni delle manifestazioni sportive.</p>
      <p sl="en">Tuttavia, non sosteniamo il maggiore ruolo della politica comunitaria nello sport. Pertanto, non possiamo sostenere le iniziative intraprese per accrescere ulteriormente la politica comunitaria in questo settore. Nello specifico, non possiamo sostenere l’idea di istituire una forza di polizia europea per lo sport.</p>
    </intervention>
    <intervention id="4-279" speaker_id="28585" name="Diamanto Manolakou" is_mep="True" mode="written">
      <p sl="it">La relazione, al pari del Libro bianco della Commissione, tratta lo sport come ancora un’altra area di attività economica intesa a guadagnare denaro. L’Unione europea sta cercando di convertire del tutto lo sport in una merce, affinché porti persino maggiore redditività ai gruppi sportivi imprenditoriali e alle multinazionali. Questo è il motivo per cui l’Unione europea sta impiegando il Trattato di Lisbona per estendere i suoi poteri allo sport.</p>
      <p sl="it">Ciò equivale allo smantellamento sistematico dello sport amatoriale, anche a livello scolastico. Lo sport amatoriale fornisce la materia prima all’industria sportiva e ai campionati commercializzati. I giovani e l’intero pubblico vengono trattati come spettatori e consumatori di manifestazioni sportive organizzate dalle federazioni orientate commercialmente. Le belle parole sui valori promossi dallo sport, la lotta al doping , eccetera, sembrano una beffa quando il desiderio di emulazione viene sostituito dalla concorrenza spietata. La corruzione, il doping , il fanatismo e l’intolleranza sono parte integrante dello sport commercializzato; vengono impiegati al fine di promuovere i prodotti delle società che lo controllano.</p>
      <p sl="it">Le esigenze di esercizio sportivo e fisico dei giovani possono essere soddisfatte unicamente creando infrastrutture e sviluppando lo sport popolare di massa. I valori di collettività e solidarietà devono essere promossi in opposizione al modello corrotto prodotto dal sistema capitalista, che subordina tutto al profitto.</p>
    </intervention>
    <intervention id="4-280" speaker_id="1403" name="David Martin" is_mep="True" mode="written">
      <p sl="en">Sostengo in generale la relazione dell’onorevole Manolis Mavrommatis sul Libro bianco sullo sport. Ritengo che molte delle sue raccomandazioni andranno a beneficio dello sport a ogni livello in tutta l’Unione europea. Infatti, ritengo che incoraggiare i club calcistici a concentrarsi sul crescere talenti sia un progresso positivo per il gioco.</p>
      <p sl="en">Ogni club – anche il più grande – deve accettare qualche responsabilità per la formazione e non fare affidamento soltanto sulle proprie forze finanziarie nel mercato di trasferimento per acquistare giocatori formati da altri. Il calcio non dovrebbe essere solo una gara economica.</p>
    </intervention>
    <intervention id="4-991" speaker_id="33984" name="Ioan Mircea Paşcu" is_mep="True" mode="written">
      <p sl="en">Il Libro bianco è come una matrioska russa: prima lo sport amatoriale, poi lo sport professionistico e infine il calcio (dove circola più denaro). Pertanto, ci dà l’impressione che lo sport amatoriale, che è la sua dichiarata ragion d’essere, sia solo un alibi per occuparsi dello sport professionistico, in particolare del calcio, che sembra essere l’obiettivo principale. Il Libro bianco non è inoltre equo nel suo approccio: severo nell’estendere le norme esistenti ai settori tradizionali come la discriminazione, l’immigrazione clandestina, le sostanze illegali, e la concorrenza alle attività sportive, ma permissivo per quanto riguarda la definizione di norme speciali in materia, come se le persone coinvolte non dovessero in qualche modo avere timore. In ogni caso, il Libro bianco preannuncia una nuova era di attivo coinvolgimento da parte degli organi comunitari nella regolamentazione dello sport professionistico, principalmente il calcio europeo. La buona notizia è che intende farlo parlando prima con le persone coinvolte.</p>
    </intervention>
    <intervention id="4-281" speaker_id="28457" name="Luca Romagnoli" is_mep="True" mode="written">
      <p sl="it">Approvo la relazione del collega Manolis Mavrommatis sul libro bianco dello sport. Infatti, riconosco il ruolo importante che lo sport gioca nella vita di ogni persona e nella società, visto che é un mezzo attraverso il quale l’individuo supera sfide personali, scopre le proprie passioni e talenti, si identifica in un gruppo, capisce l’importanza del rispetto delle regole: estendendo tali valori su scala internazionale si comprende come lo sport sia in grado di rompere le barriere geografiche e promuovere relazioni sociali e di pace.</p>
      <p sl="it">Ritengo opportuno sottolineare come ogni sorta di trasgressione nello sport a regole di etica civile e morale quali doping, gesti deliberatamente razzisti o gioco d’azzardo, debbano essere puniti cercando, preventivamente, di recuperare l’ideale dello sport e il suo fine ultimo.</p>
      <p sl="it">In ultima analisi mi preme ricordare come spesso si tenda a giustificare la crescente importanza di taluni sport a scapito di altri con la forte disparità dei salari tra i giocatori nei diversi sport.</p>
      <p sl="it">In tal senso, ritengo occorra introdurre alcune misure di sostegno in favore degli sport meno diffusi e conosciuti.</p>
    </intervention>
    <intervention id="4-282" speaker_id="4274" name="Olle Schmidt" is_mep="True" mode="written">
      <p sl="it">La relazione sullo sport contiene molti punti interessanti e sensibili. Nessuno può opporsi ragionevolmente alle iniziative più rigide adottate dagli Stati membri dell’Unione europea contro il doping e la xenofobia nello sport. È stato più controverso, ma secondo me sensato, sostenere l’idea della Commissione di una forza di polizia comune che si occupi delle manifestazioni sportive. In questo senso, sono pronto a sostenere la relazione. Purtroppo, la vera grande questione, quella che riguarda la liberalizzazione dei monopoli delle scommesse in Europa, non ha raggiunto l’obiettivo. Personalmente, ritengo che la liberalizzazione, in modalità controllate e con società di scommesse e lotterie autorizzate, potrebbe soddisfare sia gli interessi dei consumatori in una serie di opzioni di scommesse, che la necessità di risorse del movimento sportivo. Mi astengo pertanto dalla votazione.</p>
    </intervention>
    <intervention id="4-283" speaker_id="1309" name="Brian Simpson" is_mep="True" mode="written">
      <p sl="en">Lo sport è una parte importante della vita quotidiana. Anche molti cittadini comunitari partecipano o assistono a un certo numero di eventi sportivi e spesso viene considerato più importante della vita stessa a volte.</p>
      <p sl="en">Lo sport non dovrebbe essere al di sopra della legge, ma noi in qualità di legislatori dovremmo anche riconoscere la posizione unica dello sport nell’Unione europea e il ruolo svolto da diversi organi di gestione.</p>
      <p sl="en">Dovremmo inoltre riconoscere che, mentre l’associazione calcistica è il gioco prevalente, non è l’unico, e dobbiamo ammettere che gli altri sport e svaghi diversi come il campionato di rugby e l’hockey o il crown green bowling e l’allevamento dei piccioni abbiano un ruolo importante da svolgere.</p>
      <p sl="en">Non spetta all’Unione europea regolare questi sport, e tantomeno agire come una sorta di polizia sportiva. Questo ruolo deve restare degli appropriati organi di gestione. Tuttavia, l’Unione europea può essere complementare per natura e contribuire allo sviluppo di tutti i tipi di sport parlando chiaramente in modo contrario alla discriminazione sportiva che ancora avviene quando uno sport si sente minacciato da un altro. Cito come esempio classico l’Unione greca di rugby.</p>
      <p sl="en">Sosterrò la relazione Mavrommatis, forse non con l’entusiasmo con cui sostengo la squadra di rugby Wigan Warriors o il St Mirren e il Blackburn Rovers, ma alla fine di nuovo è soltanto politica.</p>
    </intervention>
    <intervention id="4-284" speaker_id="4545" name="Catherine Stihler" is_mep="True" mode="written">
      <p sl="en">La presente relazione sul Libro bianco sullo sport deve riconoscere l’esistenza di un problema di sussidiarietà nello sport comunitario. Questo è il motivo per cui sostengo l’emendamento n. 2.</p>
    </intervention>
    <intervention id="4-285" speaker_id="28134" name="Eva-Britt Svensson" is_mep="True" mode="written">
      <p sl="en">Riconosciamo che lo sport riveste un ruolo speciale nella società quale strumento di inclusione e integrazione sociale, nonché promotore della democrazia locale. Riconosciamo la significativa importanza dello sport in termini di salute quale misura preventiva per l’obesità e le patologie croniche.</p>
      <p sl="en">Siamo del tutto a favore dell’idea di rafforzare il ruolo delle donne nello sport; l’importanza di tutelare gli atleti durante e dopo le loro carriere sportive; la promozione dello sport nella società, comprese le attività fisiche nel curriculum scolastico; la necessità di misure di ridistribuzione nei finanziamenti sportivi; e il diritto dei cittadini all’informazione e all’ampio accesso alle trasmissioni delle manifestazioni sportive.</p>
      <p sl="en">Tuttavia, non sosteniamo il maggiore ruolo della politica comunitaria nello sport. Pertanto, non possiamo sostenere le iniziative intraprese per accrescere ulteriormente la politica comunitaria in questo settore. Nello specifico, non possiamo sostenere l’idea di istituire una forza di polizia europea per lo sport.</p>
    </intervention>
    <intervention id="4-990" speaker_id="35743" name="Glenis Willmott" is_mep="True" mode="written">
      <p sl="en">A nome dell’EPLP. Approviamo la specificità dello sport; tuttavia la versione in inglese del paragrafo è molto poco chiara e aperta a interpretazioni non corrette.</p>
    </intervention>
  </section>
  <section id="creitem22" title="10. Correzioni e intenzioni di voto: vedasi processo verbale"/>
  <section id="creitem23" title="11. Decisioni concernenti taluni documenti: vedasi processo verbale"/>
  <section id="creitem24" title="12. Trasmissione dei testi approvati nel corso della presente seduta: vedasi processo verbale"/>
  <section id="creitem25" title="13. Calendario delle prossime sedute: vedasi processo verbale"/>
  <section id="creitem26" title="14. Interruzione della sessione">
    <intervention id="4-291" speaker_id="4453" is_mep="True" mode="spoken" role="Presidente">
      <p sl="unknown">Dichiaro aggiornata la sessione del Parlamento europeo.</p>
      <a text="(La seduta è tolta alle 12.25)"/>
    </intervention>
  </section>
</text>
