<?xml version='1.0' encoding='utf-8'?>
<text id="20070924.IT" lang="it" date="2007-09-24" place="Strasburgo" edition="Edizione GU">
  <section id="creitem1" title="1. Ripresa della sessione">
    <intervention id="1-004" speaker_id="1253" is_mep="True" mode="spoken" role="Presidente" name="Hans-Gert PÖTTERING" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="unknown">Dichiaro ripresa la sessione del Parlamento europeo, interrotta giovedì 6 settembre 2007.</p>
    </intervention>
  </section>
  <section id="creitem2" title="2. Dichiarazione della Presidenza">
    <intervention id="1-006" speaker_id="1253" is_mep="True" mode="spoken" role="Presidente" name="Hans-Gert PÖTTERING" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="unknown">Onorevoli colleghi, abbiamo appreso con grande costernazione della scomparsa del nostro ex collega Nicholas Bethell, membro del Parlamento europeo dal 1975 al 1994 e dal 1999 al 2003. Lord Bethell è mancato l’8 settembre all’età di 69 anni, in seguito a una lunga e coraggiosa battaglia contro il morbo di Parkinson. Nei lunghi anni del suo mandato, Lord Bethell ha dato prova di essere stato un insigne Vicepresidente dell’allora commissione per gli affari politici. Molti sono gli ambiti in cui ha impegnato energia e per i quali ha elaborato relazioni: la liberalizzazione del trasporto aereo, l’adesione di Cipro all’UE e l’introduzione del premio Sacharov, che nel tempo ha fornito un grande sostegno morale a tutti coloro che nel mondo combattono contro l’oppressione.</p>
      <p sl="unknown">Concedetemi di spendere qualche parola a questo proposito. Forte della sua perfetta conoscenza della lingua russa e incurante del notevole rischio personale, in varie occasioni Lord Bethell si è recato in visita nell’Unione Sovietica stringendo legami di amicizia con molti dissidenti di spicco, come Alexander Solzhenitsyn, Andrei Sacharov, Anatoly Shcharansky e Alexander Ginsburg. Ha discusso con loro, li ha intervistati, ha condotto campagne per la liberazione di quanti tra loro si trovavano in prigione e, in generale, si è sempre battuto per la libertà delle nazioni e per la giustizia. Lord Bethell ha tradotto in inglese due opere di Alexander Solzhenitsyn. Ha invitato Anatoly Shcharansky ed Elena Bonner, vedova Sacharov, nel Parlamento europeo non solo una volta bensì in diverse occasioni.</p>
      <p sl="unknown">Lord Bethell è stato un collega e un amico che ha agito con convinzione e ha rispettato dei principi. Lo ricorderemo sempre con gratitudine.</p>
      <p sl="unknown">Onorevoli colleghi, mi è stato appena comunicato che due militari spagnoli sono rimasti uccisi in seguito all’esplosione di una mina in Afghanistan e che altri, sempre spagnoli, sono rimasti gravemente feriti. Vorrei invitarvi a osservare un minuto di silenzio in memoria di Lord Bethell e di tutte le vittime del terrorismo.</p>
      <a text="(Il Parlamento, in piedi, osserva un minuto di silenzio)"/>
      <p sl="unknown">Grazie.</p>
      <p sl="unknown">Onorevoli colleghi, abbiamo preso nota delle dimostrazioni a favore della democrazia e della libertà in Birmania/Myanmar. Sono certo di poter esprimere a nome di tutti noi sostegno e solidarietà. Ciò vale soprattutto nei confronti di Aung San Suu Kyi, vincitrice del premio Sacharov del Parlamento europeo, da molti anni agli arresti domiciliari. Il Parlamento europeo auspica di poter presto accogliere Aung San Suu Kyi in quest’Aula e lancia un appello alle autorità dell’Unione di Myanmar affinché rilascino immediatamente tutti i detenuti e garantiscano loro il diritto di dimostrare liberamente.</p>
      <a text="(Applausi)"/>
    </intervention>
  </section>
  <section id="creitem3" title="3. Approvazione del processo verbale della seduta precedente: vedasi processo verbale">
    <intervention id="1-008" speaker_id="24030" name="Philip CLAEYS" is_mep="True" mode="spoken" nationality="Belgium" birth_date="24-05-1965" birth_place="Gent" p_group="Non" m_state="BE">
      <p sl="nl">Signor Presidente, solo un’osservazione marginale sulla tornata di questa settimana. Come lei sa, ben presto avrà luogo il primo turno di votazioni per l’attribuzione del premio Sacharov 2007. Vi erano cinque candidati. Anche il gruppo ITS aveva proposto la candidatura del Patriarca Ecumenico di Costantinopoli. Apprendiamo ora che il Patriarca ha subito pressioni a non presentarsi. A quanto mi risulta, nulla di simile si è mai verificato da quanto il Parlamento europeo assegna il premio Sacharov. Il Patriarca era lieto che il nostro gruppo avesse proposto il suo nome – l’onorevole Binev glielo aveva chiesto ed egli si era detto perfettamente d’accordo. Quanto accaduto è davvero intollerabile. Per quanto mi risulta, non è mai successo prima d’ora che qualcuno ricevesse pressioni a ritirare la propria candidatura per il puro e semplice motivo di essere stato candidato da un gruppo che va controcorrente. Ebbene, per protesta contro un siffatto oltraggio, contro una macchinazione politica così bassa e vile, io dichiaro qui che il gruppo ITS non prenderà parte alle prossime votazioni.</p>
    </intervention>
    <intervention id="1-009" speaker_id="1253" is_mep="True" mode="spoken" role="Presidente" name="Hans-Gert PÖTTERING" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="unknown">Onorevole Claeys, mi è giunta notizia dei fatti cui lei si riferisce. Tuttavia, non posso esprimermi quanto al merito di quello che lei afferma essere accaduto. Questo non è davvero il momento più opportuno per informare il Parlamento; bisogna scegliere una forma diversa, affinché la questione possa essere discussa.</p>
    </intervention>
  </section>
  <section id="creitem4" title="4. Composizione del Parlamento: vedasi processo verbale"/>
  <section id="creitem5" title="5. Firma di atti adottati in codecisione: vedasi processo verbale"/>
  <section id="creitem6" title="6. Rettifiche (articolo 204 bis del regolamento): vedasi processo verbale"/>
  <section id="creitem7" title="7. Presentazione di documenti: vedasi processo verbale"/>
  <section id="creitem8" title="8. Interrogazioni orali e dichiarazioni scritte (presentazione): vedasi processo verbale"/>
  <section id="creitem9" title="9. Dichiarazioni scritte (articolo 116): vedasi processo verbale"/>
  <section id="creitem10" title="10. Trasmissione di testi di accordo da parte del Consiglio: vedasi processo verbale"/>
  <section id="creitem11" title="11. Petizioni: vedasi processo verbale"/>
  <section id="creitem12" title="12. Seguito dato alle posizioni e risoluzioni del Parlamento: vedasi processo verbale"/>
  <section id="creitem13" title="13. Storni di stanziamenti: vedasi processo verbale"/>
  <section id="creitem14" title="14. Ordine dei lavori">
    <intervention id="1-021" speaker_id="1253" is_mep="True" mode="spoken" role="Presidente" name="Hans-Gert PÖTTERING" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="unknown">Vi informo che in conformità dell’articolo 68 del Regolamento, martedì 25 settembre il Presidente del Consiglio ed io firmeremo quattro atti legislativi adottati in codecisione. Il titolo di tali atti è riportato nel processo verbale della seduta di oggi.</p>
      <p sl="unknown">Il progetto definitivo di ordine del giorno fissato dalla Conferenza dei presidenti ai sensi degli articoli 130 e 131 del Regolamento nella riunione di giovedì 20 settembre 2007, è stato distribuito. Sono state presentate le seguenti proposte di modifica:</p>
      <p sl="unknown">Per quanto riguarda lunedì</p>
      <p sl="unknown">Nessuna richiesta di modifica.</p>
      <p sl="unknown">Per quanto riguarda martedì</p>
      <p sl="unknown">Il gruppo PSE ha chiesto che la relazione dell’onorevole Zatloukal sull’efficienza e l’equità nei sistemi d’istruzione e di formazione in Europa venga rinviata da martedì sera a mercoledì sera e che sia esaminata dopo quella dell’onorevole Descamps.</p>
    </intervention>
    <intervention id="1-022" speaker_id="2295" name="Hannes SWOBODA" is_mep="True" mode="spoken" nationality="Austria" birth_date="10-11-1946" birth_place="Bad Deutsch Altenburg" p_group="Group of the Progressive Alliance of Socialists and Democrats in the European Parliament - Vice" m_state="AT">
      <p sl="de">Signor Presidente, sarò estremamente breve. Visto che diverse relazioni saranno esaminate congiuntamente e che la relazione Saryusz-Wolski è stata rinviata da lunedì a martedì, ritengo che disporremo di ben poco tempo per la relazione Zakloukal martedì sera. D’accordo con il relatore, pertanto, preferiremmo posticipare la relazione a mercoledì. Ecco l’unica ragione.</p>
    </intervention>
    <intervention id="1-023" speaker_id="1253" is_mep="True" mode="spoken" role="Presidente" name="Hans-Gert PÖTTERING" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="unknown">Grazie. Sono certo che questa sia la ragione della modifica proposta.</p>
      <a text="(Il Parlamento accoglie la richiesta)"/>
      <p sl="unknown">La relazione dell’onorevole Zatloukal è rinviata alla seduta di mercoledì sera.</p>
      <p sl="unknown">Per quanto riguarda mercoledì</p>
      <p sl="unknown">I gruppi Verts/ALE, GUE/NGL e ALDE hanno chiesto che le dichiarazioni del Consiglio e della Commissione sulla situazione in Birmania/Myanmar siano iscritte all’ordine del giorno di mercoledì pomeriggio e che siano poi seguite dalla presentazione di proposte di risoluzione.</p>
    </intervention>
    <intervention id="1-024" speaker_id="4254" name="Monica FRASSONI" is_mep="True" mode="spoken" nationality="Italy" birth_date="10-09-1963" birth_place="Veracruz " p_group="Group of the Greens/European Free Alliance - Co" m_state="IT">
      <p sl="it">Signor Presidente, onorevoli colleghi, questo Parlamento, come lei ha detto molto giustamente, si è già pronunciato varie volte sulla situazione in Birmania, ma quello che oggi sta succedendo non succedeva dal 1988. Ci sono migliaia e migliaia di persone, di monaci, che stanno manifestando e la situazione è sicuramente in movimento.</p>
      <p sl="it">Fino ad oggi le istituzioni comunitarie, Commissione e Consiglio, non hanno detto nulla. Ci sono reazioni sparse di questo o quello Stato membro. Noi pensiamo quindi che mercoledì sia un momento eccellente per una dichiarazione del Consiglio e della Commissione e per un round di oratori dei gruppi politici, non foss’altro che per manifestare il nostro sostegno a questo movimento che esiste in Birmania.</p>
      <p sl="it">Non possiamo in questo momento stare zitti e non possiamo fare a meno di portare pubblicamente l’attenzione su questo paese, per una ragione che ha a che vedere con l’opportunità. Quindi spero veramente che la plenaria voglia accompagnare i tre gruppi che hanno fatto questa proposta.</p>
    </intervention>
    <intervention id="1-026" speaker_id="1946" name="Annemie NEYTS-UYTTEBROECK" is_mep="True" mode="spoken" nationality="Belgium" birth_date="17-06-1944" birth_place="Elsene" p_group="Group of the Alliance of Liberals and Democrats for Europe" m_state="BE">
      <p sl="nl">Signor Presidente, onorevoli colleghi, se mai vi è stato un momento più opportuno per una comunicazione da parte della Commissione e del Consiglio che attirasse l’attenzione sulla situazione di un dato paese, ebbene, quel momento oggi è giunto. Una breve discussione sulla Birmania ci darà la possibilità di esprimere la nostra solidarietà di fronte a quanto accaduto negli ultimi giorni in questo paese. Ed è assolutamente importante che lo facciamo. Molti di noi sono estremamente preoccupati per la situazione in Myanmar, per la sua popolazione in generale e per Aung San Suu Kyi, tanto da trovare il tempo di discuterne durante la presente tornata del Parlamento. Non ci vorrà poi molto.</p>
    </intervention>
    <intervention id="1-028" speaker_id="2295" name="Hannes SWOBODA" is_mep="True" mode="spoken" nationality="Austria" birth_date="10-11-1946" birth_place="Bad Deutsch Altenburg" p_group="Group of the Progressive Alliance of Socialists and Democrats in the European Parliament - Vice" m_state="AT">
      <p sl="de">Signor Presidente, naturalmente anche in seno al nostro gruppo abbiamo a lungo discusso di quanto sta accadendo. Abbiamo l’impressione che questo particolare momento, caratterizzato da continue dimostrazioni sul campo, non sia forse il più indicato – per dirla in parole povere – per ficcarci il nostro naso ed esprimere un parere. La nostra posizione in merito è molto chiara.</p>
      <p sl="de">Tuttavia, se è desiderio di quest’Assemblea e se viene detto chiaramente che stiamo com’è ovvio dalla parte dei dimostranti, come abbiamo sempre sostenuto, allora potremmo essere d’accordo su un compromesso, nel senso che siamo favorevoli a una discussione, come è stato proposto, ma che per il momento non intendiamo presentare alcuna risoluzione; il che non preclude la possibilità che in seguito, quando si avrà una conoscenza più approfondita di come stiano le cose, si adotti anche una risoluzione. Chiedo che al meno si tengano votazioni separate sulla necessità di una discussione e su quella di presentare una risoluzione.</p>
    </intervention>
    <intervention id="1-029" speaker_id="1253" is_mep="True" mode="spoken" role="Presidente" name="Hans-Gert PÖTTERING" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="unknown">Grazie, onorevole Swoboda. E’ esattamente quanto vorrei proporre. Prima votiamo sulla necessità o meno di aprire una discussione. Se decidiamo a favore di una discussione, si pone la questione se presentare una risoluzione. Questo è un modo di procedere logico e concludente. Possiamo seguire questo schema?</p>
      <a text="(Il Parlamento accoglie la proposta)"/>
    </intervention>
    <intervention id="1-030" speaker_id="1911" name="Martin SCHULZ" is_mep="True" mode="spoken" nationality="Germany" birth_date="20-12-1955" birth_place="Hehlrath" p_group="Group of the Progressive Alliance of Socialists and Democrats in the European Parliament" m_state="DE">
      <p sl="de">Signor Presidente, non sapevamo che il gruppo liberale volesse una risoluzione e che in tal caso questa non sarebbe stata presentata fino alla prossima tornata. Questa è una situazione diversa che ci può andar bene. Infatti, se ho ben capito, la proposta del gruppo liberale che sta per essere messa ai voti è la seguente: se i gruppi decidono di elaborare una risoluzione, dovrà essere presentata nella prossima tornata. Ciò non significa esattamente che si sia già raggiunto un accordo; significa, invece, che se perveniamo a un accordo tra noi, la risoluzione sarà presentata durante la prossima tornata. Possiamo tutti accettarla.</p>
    </intervention>
    <intervention id="1-031" speaker_id="1253" is_mep="True" mode="spoken" role="Presidente" name="Hans-Gert PÖTTERING" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="unknown">Prima dobbiamo decidere se vogliamo una risoluzione; poi, in caso affermativo, quando adottarla.</p>
    </intervention>
    <intervention id="1-032" speaker_id="1934" name="Daniel COHN-BENDIT" is_mep="True" mode="spoken" nationality="France" birth_date="04-04-1945" birth_place="Montauban" p_group="Group of the Greens/European Free Alliance - Co" m_state="FR">
      <p sl="de">Signor Presidente, una mozione procedurale: poiché si tratta di un argomento nuovo, non possiamo semplicemente dire sì o no. Dovremmo discutere e non limitarci a presumere che, solo perché sono socialdemocratici, i nostri colleghi hanno parlato a nome di tutti noi e possono decidere sul modo più giusto di procedere. Ci piacerebbe poter dire qualcosa in contrario, che possa essere ancora più giusto.</p>
    </intervention>
    <intervention id="1-033" speaker_id="1253" is_mep="True" mode="spoken" role="Presidente" name="Hans-Gert PÖTTERING" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="unknown">Propongo che prima si voti per decidere se vogliamo una risoluzione. In caso affermativo, dovremo decidere se adottare la risoluzione questa settimana o durante la prossima tornata del mese di ottobre.</p>
    </intervention>
    <intervention id="1-034" speaker_id="1920" name="Hartmut NASSAUER" is_mep="True" mode="spoken" nationality="Germany" birth_date="17-10-1942" birth_place="Marburg/Lahn" p_group="Group of the European People's Party (Christian Democrats) and European Democrats" m_state="DE">
      <p sl="de">Signor Presidente, certamente abbiamo bisogno di una risoluzione del Parlamento europeo sulla questione! Abbiamo elaborato, talvolta a fatica, risoluzioni in molte altre occasioni e in alcuni casi non avremmo potuto reclamare la stessa urgenza. In questo caso abbiamo un motivo estremamente concreto, ci troviamo di fronte a un cambiamento radicale della situazione in questo paese, che osserviamo da lungo tempo.</p>
      <p sl="de">E’ già stato osservato che il capo dell’opposizione, che si trova agli arresti domiciliari da anni, è stato insignito del nostro premio Sacharov, ma non lo ha ancora ricevuto. E’ per questo che dobbiamo reagire a questi nuovi accadimenti con una risoluzione. Tuttavia, non v’è alcuna urgenza di farlo già questo mercoledì. La discussione si terrà mercoledì e successivamente propongo che si voti su una risoluzione durante la seduta successiva.</p>
    </intervention>
    <intervention id="1-035" speaker_id="1253" is_mep="True" mode="spoken" role="Presidente" name="Hans-Gert PÖTTERING" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="unknown">Passiamo ora a una prima votazione sulla necessità di una risoluzione; successivamente si terrà una seconda votazione per stabilire quando adottarla.</p>
      <a text="(Il Parlamento decide di adottare una risoluzione)"/>
    </intervention>
    <intervention id="1-036" speaker_id="1934" name="Daniel COHN-BENDIT" is_mep="True" mode="spoken" nationality="France" birth_date="04-04-1945" birth_place="Montauban" p_group="Group of the Greens/European Free Alliance - Co" m_state="FR">
      <p sl="de">Signor Presidente, vorrei spiegare brevemente perché ritengo che si debba decidere adesso sulla necessità di una risoluzione.</p>
      <p sl="de">Fondamentalmente, non capisco questa discussione. Tutti hanno applaudito quando il Presidente ha espresso in modo inequivocabile la sua posizione. Quanto affermato dal Presidente può essere tranquillamente incorporato in una risoluzione che il Parlamento potrebbe adottare già questo giovedì. Cosa c’è di così difficile nel condannare ciò che sta accadendo in Birmania? Dov’è il problema? C’è bisogno di dieci o venti giorni per dire che siamo dalla parte di coloro che stanno combattendo per la libertà in Birmania? Punto e basta! Bastano dieci righe! Se i socialdemocratici o il gruppo PPE-DE non ce la fanno, le scriveremo noi per loro.</p>
    </intervention>
    <intervention id="1-037" speaker_id="1253" is_mep="True" mode="spoken" role="Presidente" name="Hans-Gert PÖTTERING" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="unknown">Abbiamo già deciso di adottare una risoluzione. Vogliamo elaborarla questa settimana?</p>
      <a text="(Il Parlamento accoglie la richiesta)"/>
      <p sl="unknown">Propongo di iniziare il Tempo delle interrogazioni alle 18.00 anziché alle 17.30, in modo da avere più tempo per la discussione, mentre resterà invariata la durata del Tempo delle interrogazioni, con la consueta ora e mezzo e cioè dalle 18.00 alle 19.30.</p>
      <a text="(Il Parlamento accoglie la proposta)"/>
      <p sl="unknown">Per quanto riguarda giovedì</p>
      <p sl="unknown">Nessuna richiesta di modifica</p>
      <p sl="unknown">Sedute del 10 e 11 ottobre</p>
      <p sl="unknown">Per quanto riguarda mercoledì</p>
      <p sl="unknown">Il gruppo socialdemocratico ha richiesto di rinviare la discussione congiunta sulle relazioni delle onorevoli Bowles e van den Burg sulle statistiche della Comunità alla tornata di ottobre a Strasburgo.</p>
    </intervention>
    <intervention id="1-038" speaker_id="2295" name="Hannes SWOBODA" is_mep="True" mode="spoken" nationality="Austria" birth_date="10-11-1946" birth_place="Bad Deutsch Altenburg" p_group="Group of the Progressive Alliance of Socialists and Democrats in the European Parliament - Vice" m_state="AT">
      <p sl="de">Signor Presidente, chiediamo di rinviare la discussione per i motivi seguenti. Potrebbe darsi che si riesca a giungere a un accordo con il Consiglio in prima lettura. Tuttavia, ciò potrebbe anche non essere possibile, specie se la discussione si svolgerà già il 10 ottobre. Ecco perché è necessario rinviarla. Credo che anche la relatrice sia d’accordo su questo punto.</p>
    </intervention>
    <intervention id="1-039" speaker_id="1253" is_mep="True" mode="spoken" role="Presidente" name="Hans-Gert PÖTTERING" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="unknown">Metto ai voti la proposta di rinvio alla tornata di ottobre.</p>
      <a text="(Il Parlamento accoglie la proposta)"/>
      <p sl="unknown">Per quanto riguarda giovedì</p>
      <p sl="unknown">Nessuna richiesta di modifica</p>
      <a text="(L’ordine dei lavori è così fissato ¹)"/>
    </intervention>
  </section>
  <section id="creitem15" title="15. Interventi di un minuto su questioni di rilevanza politica">
    <intervention id="1-041" speaker_id="1253" is_mep="True" mode="spoken" role="Presidente" name="Hans-Gert PÖTTERING" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="unknown">L’ordine del giorno reca gli interventi di un minuto su questioni di rilevanza politica a norma dell’articolo 144 del Regolamento.</p>
    </intervention>
    <intervention id="1-042" speaker_id="4542" name="Timothy KIRKHOPE" is_mep="True" mode="spoken" nationality="United Kingdom" birth_date="29-04-1945" birth_place="Newcastle upon Tyne" p_group="European Conservatives and Reformists Group" m_state="GB">
      <p sl="en">Signor Presidente, desidero esprimerle tutto il mio apprezzamento per le sue parole su Nicholas Bethel. La sua scomparsa due settimane fa ha suscitato espressioni di cordoglio da parte dei rappresentanti politici di tutto l’Emiciclo. Poiché si discute di diritti umani, un tema che grava su di noi oggi come sempre, è nostro dovere ricordare il suo enorme impegno. Ricordiamo quindi con orgoglio che nel 2003 gli fu conferito il premio Schumann per aver pronunciato, nonostante i danni della sua salute malferma, un toccante ed eloquente discorso per i rappresentanti del nostro gruppo. Molti di noi conserveranno di lui un imperituro ricordo quale paladino della causa di Nelson Mandela e di Andrei Sacharov.</p>
      <p sl="en">Alcuni giorni fa, la famiglia di Nicholas Bethel ha ricevuto una lettera di Elena Bonner, vedova di Andrei Sacharov, nella quale la signora riconosce che senza il suo aiuto la causa di Sacharov e di molti altri dissidenti dell’Unione Sovietica (come pure la natura repressiva del regime) non avrebbe potuto essere conosciuta adeguatamente al di fuori del paese.</p>
      <p sl="en">A nome della delegazione dei conservatori britannici, sono orgoglioso di poter tributare un omaggio ad un uomo coraggioso. Coloro tra noi che hanno partecipato alle sue esequie a Londra giovedì scorso hanno potuto vedere e udire di persona quanta immensa fierezza e profondo affetto nutrissero per lui i suoi innumerevoli amici e colleghi, sia all’interno che al di fuori del mondo politico. I nostri pensieri e le nostre preghiere si uniscono a quelli della famiglia in questo triste momento.</p>
      <p sl="en">E’ stato un privilegio per me e per molti colleghi di questo Parlamento aver servito accanto a un uomo come lui, di grande distinzione e umanità.</p>
      <a text="(Applausi)"/>
    </intervention>
    <intervention id="1-043" speaker_id="28421" name="Marianne MIKKO" is_mep="True" mode="spoken" nationality="Estonia" birth_date="26-09-1961" birth_place="Võru" p_group="Socialist Group in the European Parliament" m_state="EE">
      <p sl="et">Onorevoli colleghi, la Russia ha iniziato a inviare numerosi segnali per indicare quali dovrebbero essere, a suo avviso, i confini dell’Unione europea.</p>
      <p sl="et">Da agosto, interminabili colonne di automobili presidiano le frontiere di Narva nella mia patria, l’Estonia. Nei casi più malaugurati ci vogliono più di cento ore per attraversare la frontiera, con oltre 400 autocarri in coda. La situazione al confine tra la Russia e la Lettonia è anche peggiore.</p>
      <p sl="et">Il Cremlino ha accettato di aprire una discussione sulla questione il 16 novembre prossimo a Mosca, ma questo significa tra due mesi.</p>
      <p sl="et">Vorrei esortare la Commissione europea e il Consiglio a occuparsi della questione in tempi molto più ravvicinati, vale a dire in occasione del prossimo Vertice che si terrà in Portogallo tra un mese, il 26 ottobre.</p>
      <p sl="et">Mi sembra che le parti abbiano in questo caso un’eccellente opportunità di migliorare le proprie relazioni rivolgendo l’attenzione a questioni pratiche, quali appunto l’attraversamento senza problemi delle frontiere.</p>
      <p sl="et">La libera circolazione delle merci è una delle libertà fondamentali dell’Europa. La Russia, che aspira a diventare membro dell’OMC, non può permettersi di comportarsi in questo modo. Dopotutto, desidera anche il sostegno della nostra Unione.</p>
    </intervention>
    <intervention id="1-044" speaker_id="1002" name="Marco PANNELLA" is_mep="True" mode="spoken" nationality="Italy" birth_date="01-05-1930" birth_place="Teramo" p_group="Group of the Alliance of Liberals and Democrats for Europe" m_state="IT">
      <p sl="it">Signor Presidente, onorevoli colleghi, il 30 ottobre del 1985 Altiero Spinelli, avendo temuto che la riforma del Parlamento europeo dell’84 fosse liquidata rapidissimamente a favore dell’Europa delle patrie contro la patria europea, affidava a noi del Parlamento il compito, invece, di continuare la rivoluzione europea. Cito semplicemente quello che disse il 31 dicembre: “Il Parlamento europeo, allora, può dare la censura alla Commissione, farla dimettere, può respingere il bilancio, votare un bilancio diverso da quello del Consiglio, ma soprattutto il Parlamento europeo deve dare dei meri pareri al Consiglio. Il Consiglio non può decidere se non li ha!” e conclude Altiero Spinelli, che su questo fece decine di riunioni nei vari paesi europei, "il Parlamento europeo dovrebbe avere il coraggio di fare lo sciopero dei suoi pareri."</p>
      <p sl="it">Ebbene, signor Presidente, noi abbiamo invece scelto un’operazione militare e non parlamentare per arrivare ad una nuova struttura, a un nuovo assetto dell’Europa. Penso che i sondaggi ci dicano chiaramente ciò che il popolo europeo pensa di questo e dell’Europa burocratica delle patrie invece che della patria europea.</p>
    </intervention>
    <intervention id="1-045" speaker_id="1253" is_mep="True" mode="spoken" role="Presidente" name="Hans-Gert PÖTTERING" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="unknown">Siamo consci del suo entusiasmo rivoluzionario, onorevole Pannella. Tuttavia, bisogna rispettare il nostro Regolamento, che prevede interventi di un minuto. Lei ha parlato per quasi due minuti.</p>
    </intervention>
    <intervention id="1-046" speaker_id="28375" name="Jan Tadeusz MASIEL" is_mep="True" mode="spoken" nationality="Poland" birth_date="28-03-1963" birth_place="Siemiatycze" p_group="Non" m_state="PL">
      <p sl="pl">Signor Presidente, in Polonia un istituto cattolico di istruzione superiore ha inoltrato una richiesta di finanziamento all’Unione europea. Nella storia del nostro paese, la religione cattolica ha svolto un ruolo importante nella lotta per la libertà durante il comunismo e, in generale, ha sempre contribuito allo sviluppo della democrazia. Il suo ruolo potrebbe addirittura essere paragonato a quello svolto dal socialismo nella Spagna franchista. Il cattolicesimo polacco non ha mai fatto alcunché contro il popolo ebraico. Tuttavia, mi risulta che la comunità ebraica stia cercando di bloccare questo finanziamento e abbia contattato in tal senso il Presidente della Commissione europea. Ciò costituisce un’ingerenza negli affari polacchi e nella sensibilità polacca per quanto riguarda l’Europa, la nazione polacca e la religione. L’Unione europea dovrebbe dare fiducia ai polacchi e non inchinarsi alle pressioni esercitate dalle lobby .</p>
    </intervention>
    <intervention id="1-047" speaker_id="28239" name="Milan HORÁČEK" is_mep="True" mode="spoken" nationality="Germany" birth_date="30-10-1946" birth_place="Ullersdorf Velké Losiny" p_group="Group of the Greens/European Free Alliance" m_state="DE">
      <p sl="de">Signor Presidente, il Cancelliere Angela Merkel ha ricevuto ieri il Dalai Lama . In linea con la propria strategia di isolamento del Dalai Lama sulla scena internazionale, la Cina ha chiesto che Angela Merkel non lo incontrasse. Più volte in passato, Pechino ha esortato il governo federale a negargli l’ingresso. Una tale spudorata ingerenza è tanto più notevole se si pensa che l’anno prossimo la Cina sarà il cortese paese ospite dei Giochi olimpici. Abbiamo già assistito a tentativi sfrontati come questo di esercitare pressioni, non solo nei confronti del popolo tibetano, ma anche per quanto riguarda i diritti umani in generale. E’ per questo motivo che sostengo il candidato cinese per il premio Sacharov di quest’anno. Mi chiedo seriamente cos’altro ci possiamo aspettare l’anno prossimo e cos’altro debba succedere perché l’Europa la smetta una buona volta di svendere il proprio sistema di valori in cambio di interessi economici. Ciò rende ancora più confortante il gesto compiuto ieri da Angela Merkel.</p>
      <a text="(Applausi)"/>
    </intervention>
    <intervention id="1-048" speaker_id="31123" name="Pedro GUERREIRO" is_mep="True" mode="spoken" nationality="Portugal" birth_date="25-02-1966" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="pt">Vorrei cogliere questa opportunità per esprimere la nostra solidarietà con i militanti e i leader delle associazioni che rappresentano membri delle forze armate soggetti a procedimenti disciplinari in merito alla loro attività in tali associazioni e alla difesa dei diritti legittimi dei membri delle forze armate in Portogallo, soprattutto per quanto riguarda l’intero ambito delle questioni sociali e professionali che dette associazioni cercano di promuovere come contributo alla valorizzazione della dignità della vita militare.</p>
      <p sl="pt">Vorrei concludere con un richiamo alla raccomandazione dell’Assemblea parlamentare del Consiglio d’Europa dell’11 aprile 2006 sui diritti umani dei membri delle forze armate, che stabilisce che i membri delle forze armate sono cittadini in uniforme che devono godere delle stesse libertà fondamentali, incluse quelle sancite dalla Convenzione europea dei diritti dell’uomo e dalla Carta sociale europea, e veder tutelati i propri diritti e la propria dignità alla stregua di ogni altro cittadino.</p>
    </intervention>
    <intervention id="1-049" speaker_id="34720" name="Bernard WOJCIECHOWSKI" is_mep="True" mode="spoken" nationality="Poland" birth_date="18-08-1958" birth_place="Łowicz" p_group="Independence/Democracy Group" m_state="PL">
      <p sl="en">Nel mese di agosto, il Presidente di questo Parlamento ha partecipato al congresso della tedesca Landsmannschaft . La sua decisione di sostenere questa organizzazione testimonia della sua incapacità ad agire in modo neutrale quando è in gioco l’interesse del suo paese a riscrivere la storia.</p>
      <p sl="en">A causa di organizzazioni come questa e dei loro fuorviati sostenitori, la popolazione tedesca potrebbe credere alla menzogna secondo cui la Polonia avrebbe commesso un misfatto ad accettare l’assegnazione da parte delle grandi potenze dei territori occidentali sulla linea Oder-Neisse, storicamente polacchi. Una volta, un uomo politico polacco scrisse che le potenze anglosassoni che presero parte alla Conferenza di Potsdam stabilirono un sistema per cui ci furono assegnati i territori occidentali a titolo di compensazione per la perdita di quelli orientali. La nazione polacca rifiuta questa interpretazione e non considera l’assegnazione di tali territori come una compensazione da parte della Russia per la perdita della parte orientale della nostra madrepatria. La nostra nazione ritiene che i territori occidentali rappresentino una compensazione per le colpe e i crimini perpetrati dai tedeschi e ribadisce che tale compensazione non ha niente a che vedere con Leopoli e Vilnius.</p>
      <p sl="en">Il Presidente di questo Parlamento, un’istituzione che rappresenta 27 nazioni, dovrebbe mostrarsi obiettivo e rappresentare gli interessi comuni. Se per il signor Presidente ciò costituisce un problema, che resti in silenzio. L’Europa non ha più bisogno del moralismo sdolcinato dei cristiani che parlano di pace e cooperazione.</p>
    </intervention>
    <intervention id="1-050" speaker_id="1253" is_mep="True" mode="spoken" role="Presidente" name="Hans-Gert PÖTTERING" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="unknown">Onorevole Wojciechowski, poiché si è rivolto a me personalmente, mi consenta di ricordarle che i principi dell’Unione europea si fondano sulla discussione comune e sul dialogo. Nel mio intervento, io ho parlato di riconciliazione e non esiste persona in Polonia che possa criticare una singola frase del mio discorso, perché era un discorso sulla riconciliazione e riportava anche il vostro punto di vista. Le devo dire francamente che non capisco come lei possa criticare il fatto di parlare con la gente e cercare di convincerla. Le chiedo di essere obiettivo e di fare la sua parte per contribuire alla riconciliazione in Europa!</p>
      <a text="(Applausi)"/>
    </intervention>
    <intervention id="1-051" speaker_id="1911" name="Martin SCHULZ" is_mep="True" mode="spoken" nationality="Germany" birth_date="20-12-1955" birth_place="Hehlrath" p_group="Group of the Progressive Alliance of Socialists and Democrats in the European Parliament" m_state="DE">
      <p sl="de">Signor Presidente, intervengo per una questione procedurale;. Devo ammettere di essere assolutamente dispiaciuto del fatto che lei abbia appena risposto a titolo personale. Posso capirlo, ma trovo assolutamente intollerabile che il Presidente di questa Assemblea debba difendersi in prima persona di fronte a un attacco così irragionevole e fuori luogo. E’ per questo che dichiaro quanto segue, sperando di parlare anche a nome di ogni parlamentare di buon senso membro di questa Istituzione: sia nel suo discorso odierno che in altri precedenti, lei ha sostenuto egregiamente la dignità di quest’Aula e ha difeso i valori fondamentali dell’Unione europea con grande dignità in ogni rispetto. Per questo la ringrazio anche per il suo discorso in Polonia!</p>
      <a text="(Applausi)"/>
    </intervention>
    <intervention id="1-052" speaker_id="1253" is_mep="True" mode="spoken" role="Presidente" name="Hans-Gert PÖTTERING" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="unknown">Molte grazie, onorevole Schulz. E’ davvero toccante udire simili parole dal presidente di un gruppo così importante. I miei più sentiti ringraziamenti!</p>
    </intervention>
    <intervention id="1-053" speaker_id="33986" name="Petre POPEANGĂ" is_mep="True" mode="spoken" nationality="Romania" birth_date="19-05-1944" birth_place="Leleşti-Gorj" p_group="Non" m_state="RO">
      <p sl="ro">Signor Presidente, com’è noto, il 25 novembre 2007 si terranno in Romania le elezioni del Parlamento europeo per la prima volta nella storia del nostro paese.</p>
      <p sl="ro">Per potersi svolgere nelle migliori condizioni possibili, un evento di tale rilevanza politica, sociale e, come ho sottolineato, storica dovrebbe mobilitare la società tutta. Purtroppo, non è così giacché in Romania l’arena politica è agitata da incessanti dispute e questa situazione, a mio parere, non favorisce il clima di stabilità necessario al normale svolgimento delle elezioni.</p>
      <p sl="ro">Inoltre, se fosse adottata la mozione di sfiducia presentata oggi a due mesi dalle elezioni (cosa che può benissimo accadere, dal momento che la mozione è stata presentata dal maggiore partito all’opposizione), la situazione politica potrebbe addirittura peggiorare con l’effetto principale di un calo dell’interesse della popolazione verso le elezioni del Parlamento europeo.</p>
      <p sl="ro">Date queste premesse, ritengo opportuno, e forse anche necessario, che le forze politiche del Parlamento europeo si uniscano a quelle della Romania per normalizzare le condizioni in cui si svolgeranno le elezioni.</p>
    </intervention>
    <intervention id="1-054" speaker_id="4342" name="Joseph DAUL" is_mep="True" mode="spoken" nationality="France" birth_date="13-04-1947" birth_place="Strasbourg" p_group="Group of the European People's Party (Christian Democrats)" m_state="FR">
      <p sl="fr">Signor Presidente, vorrei semplicemente aggiungere che sono appena rientrato dalla Polonia, dove mi sono recato per una visita di quattro giorni.</p>
      <p sl="fr">Mi sono guardato bene intorno, ho parlato con i polacchi. Fortunatamente, non ho trovato nessun polacco che si esprima come il nostro collega. Ho trovato dei polacchi molto europei. Ho anche deposto una corona nel campo di concentramento: credo che vi si siano recate persone di ogni paese e che tutti si oppongano a che ciò possa mai riaccadere, soprattutto lei, signor Presidente!</p>
      <p sl="fr">Dunque, fortunatamente non è la Polonia che ha parlato qui, né il cittadino polacco, bensì uomini pericolosi che, con questo discorso pericoloso, sarebbero pronti a rifare ciò che è stato fatto a Dachau.</p>
      <p sl="fr">Sono categorico nel dire questo. Mai più tutto ciò e soprattutto mai più quest’odio in seno al Parlamento europeo!</p>
      <a text="(Applausi)"/>
    </intervention>
    <intervention id="1-055" speaker_id="28192" name="Vladimír MAŇKA" is_mep="True" mode="spoken" nationality="Slovakia" birth_date="19-09-1959" birth_place="Lučenec" p_group="Group of the Progressive Alliance of Socialists and Democrats in the European Parliament" m_state="SK">
      <p sl="sk">Probabilmente, ciò che sto per dire adesso sarà oggetto di un’ulteriore discussione. Nel 2002, l’ex Primo Ministro ungherese Viktor Orbán è comparso dinanzi alla commissione per gli affari esteri del Parlamento europeo e ha dichiarato che i decreti del Presidente Beneš erano incompatibili con il diritto dell’Unione europea.</p>
      <p sl="sk">Successivamente, la Commissione europea ha esaminato la questione e ha concluso considerando chiusa e risolta la questione dei decreti del Presidente Beneš. A causa dei continui tentativi di riaprire la questione dei decreti Beneš, la settimana scorsa il Consiglio nazionale della Repubblica slovacca ha adottato una risoluzione sull’inviolabilità dei documenti postbellici. Tale risoluzione, che condanna il principio della colpa collettiva, è stata sostenuta da rappresentanti della coalizione e dell’opposizione.</p>
      <p sl="sk">Non è possibile invertire né cambiare il corso della storia. Un fatto accaduto in circostanze eccezionali dev’essere considerato nel contesto del tempo in cui si è verificato. Mettere in discussione e rivedere l’ordine postbellico dell’Europa non è ciò che la maggioranza degli europei progressisti e positivi si aspetta da noi. Il nostro fine comune sono la pace, la cooperazione e la risoluzione dei problemi che devono affrontare i cittadini che vivono nella dimensione spazio-temporale del presente.</p>
    </intervention>
    <intervention id="1-056" speaker_id="1917" name="Markus FERBER" is_mep="True" mode="spoken" nationality="Germany" birth_date="15-01-1965" birth_place="Augsburg" m_state="DE">
      <p sl="de">Signor Presidente, onorevoli colleghi, è mio vivo interesse attirare la vostra attenzione sulla risoluzione adottata giovedì scorso dal parlamento slovacco. Tale risoluzione non riflette uno spirito europeo, di riconciliazione e di comprensione; al contrario afferma che i decreti entrati in vigore dopo la Seconda guerra mondiale, i decreti Beneš, sono ancor oggi pienamente applicabili. Nella motivazione si equiparano le minoranze ungheresi e tedesche a traditori e nemici. Desidero sottolineare che noi, in qualità di Parlamento europeo – e in tal senso ho già scritto anche al Presidente – dovremmo inviare un chiaro segnale per dire che non è questo lo spirito che deve ispirare noi europei e che invece dovremmo lavorare tutti insieme per la costruzione dell’Europa e lo sviluppo di un futuro comune.</p>
      <a text="(Applausi)"/>
    </intervention>
    <intervention id="1-057" speaker_id="1911" name="Martin SCHULZ" is_mep="True" mode="spoken" nationality="Germany" birth_date="20-12-1955" birth_place="Hehlrath" p_group="Group of the Progressive Alliance of Socialists and Democrats in the European Parliament" m_state="DE">
      <p sl="de">Signor Presidente, sono titubante nel parlare di questo, ma ho una richiesta da sottoporre a tutti i membri di quest’Assemblea, a prescindere che si tratti dell’onorevole Ferber o dell’onorevole Maňka, che appartiene al mio gruppo. Ciò che è accaduto in alcuni Stati membri e all’interno dei loro parlamenti nelle scorse settimane è motivo di preoccupazione.</p>
      <p sl="de">Ognuno di noi in questo Parlamento sa bene che, anche se il parlamento slovacco adotta una risoluzione di questo tipo, i decreti Beneš non possono più avere alcun effetto giuridico. Con l’adesione all’Unione europea, tutti gli Stati membri che sono entrati a farne parte si sono impegnati a rispettarne i valori fondamentali. Ciò rende superflua ogni ulteriore discussione sulla questione sollevata dall’onorevole Ferber e ci pone nuovamente di fronte al seguente quesito: cosa stiamo facendo noi, come Parlamento europeo, per distendere la situazione?</p>
      <p sl="de">A mio avviso, non dovremmo metterci a interpretare il testo – per inciso, io non vi ho trovato le frasi da lei riportate – ma dovremmo porci in una diversa prospettiva. Anziché alimentare le tensioni con discussioni accese, il Parlamento europeo dovrebbe decidere di assumere una posizione diversa e applicare anche in questo caso le procedure previste per la composizione delle dispute, come facciamo nel corso del nostro lavoro quotidiano. Vale a dire che, a 60 anni di distanza dalla fine della guerra, la missione di questo Parlamento non è rievocare i fantasmi del 1945, bensì trasmettere lo spirito di cooperazione del 2007.</p>
      <p sl="de">Per far questo, è necessario un dialogo, che non dovrebbe aver luogo qui in plenaria. Pertanto, invito tutti gli onorevoli colleghi del mio, del suo e di tutti gli altri gruppi a distendere la situazione, anziché aggravarla con dichiarazioni destinate al sensazionalismo dei mass media , quali penso che siano.</p>
    </intervention>
    <intervention id="1-058" speaker_id="1253" is_mep="True" mode="spoken" role="Presidente" name="Hans-Gert PÖTTERING" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="unknown">Non c’è nessuna discussione! Onorevole Ferber, non è previsto che i membri si rispondano l’un l’altro.</p>
      <a text="(Commenti)"/>
    </intervention>
    <intervention id="1-059" speaker_id="1917" name="Markus FERBER" is_mep="True" mode="spoken" nationality="Germany" birth_date="15-01-1965" birth_place="Augsburg" m_state="DE">
      <p sl="de">Signor Presidente, vorrei chiedere agli onorevoli colleghi di prender nota di quanto riguarda effettivamente questo punto dell’ordine del giorno. Se l’onorevole Schulz ritiene di dover commentare ogni due o tre interventi, questo è un suo problema. Ma se è interessato a tenere un vero dibattito in questo consesso, in tal caso gli sarei grato se sostenesse la richiesta del nostro gruppo di avviare quanto prima una discussione al riguardo all’interno del nostro Emiciclo.</p>
      <a text="(Scambio di opinioni a microfoni spenti)"/>
    </intervention>
    <intervention id="1-060" speaker_id="1253" is_mep="True" mode="spoken" role="Presidente" name="Hans-Gert PÖTTERING" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="unknown">Spero che la questione sia risolta amichevolmente.</p>
    </intervention>
    <intervention id="1-061" speaker_id="23693" name="Alojz PETERLE" is_mep="True" mode="spoken" nationality="Slovenia" birth_date="05-07-1948" birth_place="Čužnja Vas" p_group="Group of the European People's Party (Christian Democrats)" m_state="SI">
      <p sl="sl">Grazie molte, signor Presidente.</p>
      <p sl="sl">La settimana scorsa, diverse province slovacche sono state duramente colpite da una catastrofe naturale, la peggiore alluvione a memoria d’uomo. Sei persone sono decedute e le prime stime parlano di almeno 200 milioni di euro di danni materiali.</p>
      <p sl="sl">La ricostruzione nelle zone colpite è già iniziata. La popolazione viene assistita in questo compito dal governo e da moltissimi volontari, tuttavia l’entità dei danni è tale che contiamo legittimamente anche sulla solidarietà dell’Unione europea.</p>
      <p sl="sl">Sono lieto che l’Unione abbia già annunciato di voler riservare la debita attenzione alla questione in termini di aiuti.</p>
      <p sl="sl">Ringrazio molto per l’attenzione. </p>
    </intervention>
    <intervention id="1-062" speaker_id="23830" name="István SZENT-IVÁNYI" is_mep="True" mode="spoken" nationality="Hungary" birth_date="12-11-1958" birth_place="Kecskemét" p_group="Group of the Alliance of Liberals and Democrats for Europe" m_state="HU">
      <p sl="hu">Signor Presidente, la settimana scorsa il consiglio nazionale della Repubblica slovacca ha approvato una risoluzione in cui si afferma l’inviolabilità dei decreti Beneš. Basati sul principio della colpa collettiva, tali decreti hanno privato gli ungheresi e i tedeschi dei loro beni, dell’esercizio dei diritti civili e in taluni casi della libertà personale.</p>
      <p sl="hu">Si tratta di un atto vergognoso anche all’epoca in cui è avvenuto, ma è particolarmente vergognoso che oggi, nel XXI secolo, a distanza di 60 anni da quegli eventi, uno Stato membro dell’Unione europea abbia presentato una mozione riaffermando gli stessi principi. Ovviamente non fa specie che ciò avvenga in una Slovacchia in cui attualmente è in fase di ratifica una legge che designa Hlinka, leader dello stato slovacco semi-fascista, quale padre della nazione slovacca, in una Slovacchia in cui, inoltre, Ján Slota afferma che il problema è riconducibile al fatto che non siano riusciti a eliminare gli ungheresi dal paese e che ciò sia all’origine di tutti i loro problemi.</p>
      <p sl="hu">Ritengo che ogni democratico abbia l’obbligo – dico questo con tutto il dovuto rispetto anche per l’onorevole Schulz – di condannare ogni analogo tentativo di riesumare gli infami e terribili eventi 60 anni fa. Grazie.</p>
    </intervention>
    <intervention id="1-063" speaker_id="28196" name="Irena BELOHORSKÁ" is_mep="True" mode="spoken" nationality="Slovakia" birth_date="13-03-1948" birth_place="Piešťany" p_group="Non" m_state="SK">
      <p sl="sk">Nell’agosto di quest’anno, si è costituito nella Repubblica di Ungheria un gruppo di estrema destra noto con il nome di “guardia ungherese”. Scopo di tale gruppo è proteggere l’Ungheria dagli attacchi dei paesi vicini, ma i suoi iscritti affermano di non avere alcuna intenzione di recedere dalla pretesa che tutti gli ungheresi debbano vivere in un unico Stato.</p>
      <p sl="sk">Le autorità ungheresi non hanno posto ostacoli alle attività di questo gruppo nazionalista e lo hanno legalizzato permettendone la registrazione. Al primo intervento pubblico del gruppo ha partecipato addirittura un rappresentante del partito FIDESZ, deputato del parlamento ungherese. La creazione di questo gruppo è fonte di ansietà e paura per i paesi vicini, in primo luogo la Slovacchia, la Romania e la Serbia. Alla luce delle posizioni sempre più radicali di certuni ambienti politici ungheresi, il parlamento slovacco ha adottato una dichiarazione sull’inviolabilità dei documenti postbellici che disciplinano l’ordine dell’Europa centrale all’indomani della guerra.</p>
    </intervention>
    <intervention id="1-064" speaker_id="23808" name="Csaba Sándor TABAJDI" is_mep="True" mode="spoken" nationality="Hungary" birth_date="26-06-1952" birth_place="Kiskunfélegyháza" p_group="Group of the Progressive Alliance of Socialists and Democrats in the European Parliament" m_state="HU">
      <p sl="hu">Signor Presidente, la presente discussione dimostra ancora una volta che noi, nuovi Stati membri dell’Unione europea, dovremmo seguire l’esempio dei vecchi Stati membri, riguardo a come il popolo tedesco e quello francese sono giunti alla riconciliazione, a come gli italiani e gli austriaci si sono accordati sulla questione del Sud Tirolo, a come gli olandesi e i tedeschi, i tedeschi e i danesi, i tedeschi e i belgi hanno risolto conflitti centenari.</p>
      <p sl="hu">Il messaggio che rivolgo a ciascuno dei presenti in quest’Aula è che bisogna rispondere al nazionalismo non con più il nazionalismo, bensì condannando il nazionalismo, in primo luogo e soprattutto combattendo il nostro nazionalismo.</p>
      <p sl="hu">I cinquant’anni di storia dell’Unione europea testimoniano una storia di riconciliazione tra i suoi popoli e i suoi gruppi etnici, una storia di riparazione e di autoanalisi da parte delle sue popolazioni all’indomani della Seconda guerra mondiale. Lo storico gesto di Willy Brandt, che s’inginocchiò a Varsavia, può aver contribuito a far sì che la nazione tedesca potesse andare a testa alta, tornando a essere un grande popolo e una nazione rispettata in Europa. Chiedere indulgenza da parte di altri popoli o di minoranze etniche, riconoscendo i propri crimini ed errori del passato, non può e non potrà mai diminuire la statura di un popolo o di una nazione; al contrario, solo così è possibile per un popolo o una nazione diventare veramente grande.</p>
      <p sl="hu">Sappiamo benissimo che la nozione di colpa collettiva ha portato a una conflagrazione universale e allo sterminio e alla prostrazione dei popoli. Il mio messaggio è che non v’è alternativa a una storica riconciliazione ungaro-slovacca, sia per la maggioranza slovacca che per la minoranza ungherese in Slovacchia, come pure per le relazioni tra l’Ungheria e la Slovacchia. Grazie per l’attenzione. </p>
    </intervention>
    <intervention id="1-065" speaker_id="33964" name="Roberta Alma ANASTASE" is_mep="True" mode="spoken" nationality="Romania" birth_date="27-03-1976" birth_place="Ploieşti" p_group="Group of the European People's Party (Christian Democrats) and European Democrats" m_state="RO">
      <p sl="ro">Signor. Presidente, il 14 settembre ho presentato una proposta di risoluzione all’Ufficio di presidenza del Presidente del Parlamento europeo in merito al rispetto dei diritti delle comunità rumene in Europa e alla tutela della lingua rumena nell’ambito della promozione del multilinguismo e della diversità culturale.</p>
      <p sl="ro">Alla fine di agosto, dinanzi alla sottocommissione per i diritti dell’uomo vi è stata un’eccezionale testimonianza sotto forma di uno scambio di opinioni con i membri del gruppo Ilaşcu; hanno parlato della chiusura delle scuole di lingua rumena e del fatto che nella regione transnistriana della Moldova i libri scritti in rumeno vengano bruciati. Inoltre, sono pervenute numerose denunce presso il mio ufficio da parte della comunità rumena di Valea Timocului in Serbia, perché viene loro negato il diritto di studiare e pregare in lingua rumena. Lo stesso si può dire delle comunità rumene in Bulgaria e in Ucraina.</p>
      <p sl="ro">Con l’avvicinarsi del 2008, Anno del dialogo interculturale e della promozione della diversità culturale da parte dell’Unione europea e con la nomina nel 2007 di un Commissario responsabile del multilinguismo, credo che non possiamo ignorare questa situazione di continua violazione dei diritti linguistici delle comunità rumene. Abbiamo il dovere di promuoverne la tutela, sia nell’ambito della politica estera che in quello della politica interna dell’Unione europea, al fine di trovare soluzioni per migliorare la situazione attuale.</p>
    </intervention>
    <intervention id="1-066" speaker_id="34482" name="Alexandru-Ioan MORȚUN" is_mep="True" mode="spoken" nationality="Romania" birth_date="16-07-1951" birth_place="Drobeta Tr. Severin" p_group="Group of the Alliance of Liberals and Democrats for Europe" m_state="RO">
      <p sl="ro">Signor Presidente, la stampa europea ha riportato una serie di abusi commessi da datori di lavoro degli Stati membri dell’Unione europea ai danni di lavoratori stagionali o permanenti provenienti dai nuovi Stati membri, con gravi violazioni del diritto del lavoro. Questi deplorevoli casi si sono resi possibili per il fatto che i nuovi arrivati non sono a conoscenza dei loro diritti sul mercato del lavoro, né della legislazione pertinente in materia e soprattutto delle istituzioni competenti per la loro tutela.</p>
      <p sl="ro">Per questo motivo chiedo fermamente all’Unione europea di istituire con urgenza in tutti gli Stati membri uffici di consulenza gratuita in materia di diritto del lavoro accessibili ai lavoratori provenienti da altri Stati membri. Ritengo altresì che per disciplinare questa situazione, la Commissione debba prendere in considerazione misure atte a promuovere e ad agevolare la migrazione della forza lavoro tra tutti gli Stati membri.</p>
    </intervention>
    <intervention id="1-067" speaker_id="28391" name="Zdzisław Zbigniew PODKAŃSKI" is_mep="True" mode="spoken" nationality="Poland" birth_date="18-10-1949" birth_place="Guzówka" p_group="Group of the European People's Party (Christian Democrats) and European Democrats" m_state="PL">
      <p sl="pl">Signor Presidente, per noi polacchi il cantiere navale di Danzica è non soltanto la culla del sindacato Solidarność , ma anche un simbolo dei cambiamenti intervenuti a livello sia nazionale che internazionale. Inoltre, è anche un simbolo di libertà e partenariato.</p>
      <p sl="pl">Attualmente, vi è un conflitto tra il consiglio del cantiere e la Commissione europea, che chiede una drastica riduzione della capacità produttiva del cantiere con la chiusura di due scali di costruzione, o in alternativa la restituzione degli aiuti di Stato. Vorrei far presente in questa sede che il cantiere di Danzica è stato quello che ha beneficiato delle minori sovvenzioni e nonostante ciò è stato l’unico a produrre utili nei primi sei mesi di quest’anno.</p>
      <p sl="pl">Se il cantiere dovesse cedere e accettare queste condizioni, ciò comporterebbe in pratica la sua chiusura e la fine di un simbolo che tanto ha fatto per meritare assistenza. Il consiglio di vigilanza del cantiere ha deciso un aumento di capitale pari a 300 milioni di PLN, da utilizzare per investimenti supplementari. E’ ancora possibile salvare questo cantiere e io credo che farlo sarebbe un’azione onorevole non solo per i polacchi, ma anche per l’Unione europea. Oggi io chiedo insieme a tutta la forza lavoro del cantiere che i membri di quest’Assemblea firmino la dichiarazione n. 81 sul futuro del cantiere di Danzica.</p>
      <p sl="pl">Inoltre, signor Presidente, poiché ho la parola, potrei porre brevemente una questione d’ordine formale? Vorrei chiedere chi ha assegnato all’onorevole Schulz il ruolo di censore. Ha un comportamento privo di educazione e di buone maniere, interferisce con l’andamento della discussione e prende la parola quando non è il suo turno. Vorrei anche aggiungere che non può certo contare su una maggioranza a suo sostegno.</p>
    </intervention>
    <intervention id="1-068" speaker_id="28514" name="Kyriacos TRIANTAPHYLLIDES" is_mep="True" mode="spoken" nationality="Cyprus" birth_date="03-09-1944" birth_place="Palaihori" p_group="Confederal Group of the European United Left - Nordic Green Left" m_state="CY">
      <p sl="el">Signor Presidente, la commissione per lo sviluppo ha concluso la settimana scorsa una visita in Palestina, dove abbiamo avuto la fortuna di poter verificare la situazione attuale sia in Cisgiordania che nella striscia di Gaza.</p>
      <p sl="el">La striscia di Gaza sta vivendo un momento critico. Quella che una volta era una prigione aperta è oggi teatro di una catastrofe, perché le autorità israeliane hanno deciso di bloccare le importazioni. Gli ospedali, per esempio, hanno i farmaci, ma mancano pezzi di ricambio per le attrezzature.</p>
      <p sl="el">Le strade sono invase da cumuli di spazzatura e le acque di scarico rappresentano un rischio, in breve, la situazione umanitaria è disperata. La popolazione di Gaza vive al limite della soglia di povertà e la differenza tra i due territori palestinesi sta diventando palese.</p>
      <p sl="el">Noi, Parlamento europeo, dobbiamo quindi attivarci per strappare Gaza dal suo isolamento e per giungere a una soluzione sostenibile basata sulle esigenze degli abitanti di tutta una nazione piuttosto che su quelle di coloro che vivono da uno dei due lati.</p>
    </intervention>
    <intervention id="1-069" speaker_id="1922" name="Thomas MANN" is_mep="True" mode="spoken" nationality="Germany" birth_date="28-01-1946" birth_place="Naumburg/Saale" p_group="Group of the European People's Party (Christian Democrats)" m_state="DE">
      <p sl="de">Signor Presidente, come il collega e amico Milan Horáček, desidero parlare di un avvenimento accaduto ieri. Angela Merkel è stata il primo capo di governo tedesco a ricevere il Dalai Lama a Berlino. Il Cancelliere ha resistito fermamente a tutti gli attacchi verbali e alle denigratorie osservazioni che i cinesi hanno rivolto contro la sua persona. Essa ha ribadito di essere pronta a sostenere il popolo tibetano nella sua aspirazione a un’identità culturale e religiosa e nel suo desiderio di giungere a una piena autonomia. Anche il nostro Parlamento europeo, che è il portavoce dei diritti umani nel mondo, sostiene l’atteggiamento non violento che il Dalai Lama ha sempre seguito. Possa l’evento di ieri servire da esempio per l’Unione europea tutta! Possa incoraggiare i governi dei nostri Stati membri a non cedere mai di fronte alla Cina, nemmeno di fronte alle sue pressioni politiche ed economiche!</p>
      <a text="(Applausi)"/>
    </intervention>
    <intervention id="1-070" speaker_id="33984" name="Ioan Mircea PAŞCU" is_mep="True" mode="spoken" nationality="Romania" birth_date="17-02-1949" birth_place="Satu Mare" p_group="Group of the Progressive Alliance of Socialists and Democrats in the European Parliament" m_state="RO">
      <p sl="en">Signor Presidente, il mio argomento è semplice: giacché la questione energetica sta diventando il punto cruciale della politica internazionale e poiché gli sforzi di creare un mercato unico europeo dell’energia vengono sempre più osteggiati dai monopoli nazionali esistenti, anche le azioni da parte dell’Unione stessa per una maggiore integrazione delle politiche estere degli Stati membri in una politica estera e di sicurezza comune vengono a esserne compromesse. Questo perché, sul fronte delle importazioni, gli Stati membri cercano di continuare a garantirsi contratti preferenziali con i maggiori fornitori mentre, sul fronte delle esportazioni, tentano di trarre il massimo vantaggio da politiche unilaterali. Gli effetti sono già visibili: nonostante l’intensa discussione a livello europeo, la verità è che anziché ridurre la sua attuale dipendenza energetica, l’UE la sta aumentando sempre più nei confronti di fornitori di energia russi o controllati dai russi. Non che una significativa relazione con la Russia sia di per sé negativa, tuttavia quanto più questa diviene intensa, tanto più tende a diventare anche squilibrata. Come cittadino di un paese con sufficiente esperienza in merito, so bene quanto sia difficile tener lontana la politica dal tentativo di sfruttare una tale dipendenza economica.</p>
    </intervention>
    <intervention id="1-071" speaker_id="28294" name="Ljudmila NOVAK" is_mep="True" mode="spoken" nationality="Slovenia" birth_date="01-08-1959" birth_place="Maribor" m_state="SI">
      <p sl="sl">Signor Presidente, in varie occasioni ho richiamato l’attenzione di quest’Aula sulle minoranze slovene in Italia e in Austria, ma in quest’occasione plaudo alle azioni intraprese lo scorso anno dal governo italiano al fine di attuare una legge che tuteli la minoranza slovena, segnatamente con l’istituzione di un elenco di 32 comuni del Friuli-Venezia Giulia e il sostegno per la costruzione di una scuola slovena a San Pietro al Natisone e a Slavia Veneta. Tali misure faciliteranno la vita della minoranza slovena in Italia e risponderanno almeno ad alcuni dei loro diritti e bisogni.</p>
      <p sl="sl">Tuttavia, vorrei anche rivolgermi al governo austriaco e a tutti gli onorevoli colleghi austriaci di questo Parlamento affinché si adoperino al massimo per garantire che anche l’Austria dia quanto prima piena attuazione all’articolo 7 del trattato di Stato austriaco. Mi riferisco in particolare al paragrafo 3, che in linea di principio garantisce alla minoranza slovacca il diritto a indicazioni bilingui. Ciò promuoverà la coesistenza e favorirà anche migliori relazioni sia tra i paesi interessati che all’interno dell’Unione europea.</p>
    </intervention>
    <intervention id="1-072" speaker_id="1289" name="Proinsias DE ROSSA" is_mep="True" mode="spoken" nationality="Ireland" birth_date="15-05-1940" birth_place="Dublin" p_group="Group of the Progressive Alliance of Socialists and Democrats in the European Parliament" m_state="IE">
      <p sl="en">Signor Presidente, levo la mia voce per esprimere una protesta e una proposta. Voglio protestare contro le azioni del governo polacco per bloccare una decisione del Consiglio che avrebbe portato ad adottare una dichiarazione a livello europeo sull’abolizione della pena di morte il 10 ottobre 2007. Ritengo che ciò rappresenti un cattivo segnale per i molti paesi del mondo che continuano ad applicare la pena di morte, in taluni casi anche quando si tratta di bambini o di persone con disabilità mentali. Ogni anno circa 5 000 persone nel mondo subiscono la pena di morte ed altre 28 000 languiscono nel braccio della morte. E’ quindi inaccettabile che uno Stato membro a pieno titolo dell’Unione europea possa in alcun modo esprimere un’opinione che tende a far cadere gli argomenti per porre fine alla pena di morte.</p>
      <p sl="en">Desidero proporre che lei si faccia promotore di un’iniziativa di questo Parlamento per contrassegnare il 10 ottobre in un modo speciale e che incoraggi gli Stati membri dell’Unione europea, come pure tutti i parlamenti degli Stati membri, a fare altrettanto.</p>
    </intervention>
    <intervention id="1-073" speaker_id="4528" name="Neil PARISH" is_mep="True" mode="spoken" nationality="United Kingdom" birth_date="26-05-1956" birth_place="Bridgwater" p_group="Group of the European People's Party (Christian Democrats) and European Democrats" m_state="GB">
      <p sl="en">Signor Presidente, intervengo sulla questione della lingua blu, una malattia animale che, attraverso la Francia, la Germania, il Lussemburgo e il Belgio, si è diffusa in tutta Europa fino al Regno Unito, dove è stato registrato un caso. Si tratta di una malattia difficile da individuare e da diagnosticare e per la quale la soluzione a lungo termine è rappresentata da un vaccino.</p>
      <p sl="en">Raccomando a questo Parlamento, alla Commissione e al Consiglio di prendere tutte le misure in loro potere per predisporre un piano di vaccinazione, perché questa malattia durante gli ultimi dieci anni ha già ucciso in Europa più di 1,8 milioni di capi di bestiame bovino e ovino . Perciò dobbiamo porvi seriamente rimedio. La vorrei esortare a fare quanto in suo potere per sollecitare la Commissione, il Consiglio e questo Parlamento a mettere a disposizione un vaccino.</p>
    </intervention>
    <intervention id="1-074" speaker_id="1253" is_mep="True" mode="spoken" role="Presidente" name="Hans-Gert PÖTTERING" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="unknown">La discussione è chiusa.</p>
    </intervention>
  </section>
  <section id="creitem16" title="16. Tabella di marcia per le energie rinnovabili in Europa (discussione)">
    <intervention id="1-077" speaker_id="1405" is_mep="True" mode="spoken" role="Presidente" name="Edward MCMILLAN-SCOTT" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="unknown">L’ordine del giorno reca la relazione presentata dall’onorevole Britta Thomsen, a nome della commissione per l’industria, la ricerca e l’energia, sulla tabella di marcia per le energie rinnovabili in Europa [2007/2090(INI) ] (A6-0287/2007).</p>
    </intervention>
    <intervention id="1-078" speaker_id="28153" name="Britta THOMSEN" is_mep="True" mode="spoken" nationality="Denmark" birth_date="23-01-1954" birth_place="Aalborg" p_group="Group of the Progressive Alliance of Socialists and Democrats in the European Parliament" m_state="DK">
      <p sl="da">relatrice. – Signor Presidente, signor Commissario, onorevoli colleghi, vorrei iniziare col ringraziare i membri della commissione per l’eccellente lavoro svolto e il fattivo contributo alla stesura di questa relazione. Sono lieta di constatare che le energie rinnovabili occupino oggi una posizione prioritaria nel nostro ordine del giorno, poiché esse rappresenteranno una pietra angolare della costruzione europea e dimostreranno al resto del mondo che possiamo veramente contrastare il cambiamento climatico e garantire l’approvvigionamento energetico ai nostri cittadini. Ritengo che la mia relazione costituisca un’opportunità per il Parlamento, sia per contribuire all’elaborazione dell’imminente legislazione sulle energie rinnovabili sia per far sì che i capi di Stato e di governo e la Commissione si rendano conto che gli obiettivi ambiziosi che abbiamo adottato richiedono un impegno autentico e significativo, se non vogliamo che si risolvano in vane promesse.</p>
      <p sl="da">Innanzi tutto, vorrei sottolineare che un messaggio centrale della mia relazione è che abbiamo creato il giusto quadro per lo sviluppo delle energie rinnovabili. Ciò significa che stiamo integrando tutte le nostre politiche nell’ambito del settore energetico. Le energie rinnovabili non possono essere considerate a prescindere dagli altri obiettivi del settore energetico, segnatamente a prescindere dall’attuazione di un mercato interno dell’elettricità, dal raggiungimento di un potenziale di efficienza energetica del 20 per cento e dalla revisione del sistema di scambio di quote di emissioni di CO2 . Tutti questi obiettivi sono collegati tra loro e pertanto la prima preoccupazione è garantire la formulazione di un quadro legislativo appropriato.</p>
      <p sl="da">Obbligheremo gli Stati membri ad attuare la legislazione e le decisioni già adottate e a garantire una prospettiva a lungo termine che incoraggi gli investitori a sostenere questa grande iniziativa. Questi sono i presupposti da soddisfare per poter raggiungere i nostri obiettivi politici di una maggiore sicurezza dell’approvvigionamento, di una riduzione delle emissioni di CO2 e della creazione di nuovi posti di lavoro in Europa. Tuttavia, al contempo, dobbiamo sviluppare una nuova politica energetica basata sulla solidarietà con i paesi in via di sviluppo, nei quali più di un milione di persone non ha accesso all’energia. Il settore dell’energia non deve più essere considerato un semplice dato tecnico della nostra vita quotidiana, bensì un fattore congiunto che concorre alla risoluzione dei problemi inerenti all’ambiente, al clima e alla sicurezza dell’approvvigionamento energetico.</p>
      <p sl="da">Ho già sottolineato come i Fondi strutturali e il Fondo di coesione siano un esempio palese della necessità di mettere in atto politiche integrate. Tali fondi offrono l’opportunità di investire nelle energie rinnovabili, di risparmiare energia e di promuovere altre misure a tutela del clima. Tuttavia, i piani di spesa degli Stati membri indicano che i nuovi Stati membri preferirebbero utilizzare il denaro per costruire autostrade, piuttosto che investirlo nelle energie rinnovabili. Dei finanziamenti disponibili è stato destinato alle energie rinnovabili e al risparmio energetico appena l’1 per cento. Pertanto, vorrei sollecitare la Commissione a rivedere le linee guida e a sostenere in modo sistematico i progetti riguardanti l’energia verde in Europa, in modo che vi sia un nesso tra ciò che decidiamo da una parte e il modo in cui allochiamo le risorse dall’altra.</p>
      <p sl="da">Nella relazione ho anche sottolineato l’importanza di abbinare l’efficienza energetica ai piani d’azione nazionali. Alcuni mi hanno fatto notare che i singoli piani d’azione non sono pertinenti a questa relazione. Tuttavia, ritengo che l’importante sia proprio stabilire questo nesso perché altrimenti tutto si ridurrà a una fatica di Sisifo, se da una parte continuiamo ad aumentare il nostro consumo energetico mentre dall’altra cerchiamo di raggiungere un obiettivo relativo del 20 per cento di energie rinnovabili. Questi due aspetti devono e dovranno essere congiunti.</p>
      <p sl="da">Dobbiamo costantemente tener presente che investire nelle energie rinnovabili è un vantaggio per l’Europa. La promozione di un mercato delle energie rinnovabili contribuirà al raggiungimento degli obiettivi di Lisbona grazie a una crescita dell’occupazione negli Stati membri e all’aumento delle iniziative di questi ultimi e dell’UE in materia di ricerca e innovazione.</p>
      <p sl="da">L’ultimo argomento che vorrei trattare oggi è ovviamente la questione dei biocarburanti e delle energie rinnovabili nel settore dei trasporti. Vorrei veramente spronare tutti i membri di questo Parlamento a compiere un passo avanti e adottare per il settore dei trasporti una posizione globale, che garantisca anche obiettivi politici riguardo all’espansione del trasporto pubblico e al passaggio dal trasporto stradale a quello ferroviario e fluviale. Benché in generale sia dell’avviso che il settore dei trasporti debba anche farsi carico della sua quota di energia rinnovabile, credo che vi siano alcuni pericoli dei quali dobbiamo essere consci. In primo luogo, l’introduzione dei biocarburanti non deve portare a un abbassamento dei requisiti di efficienza energetica delle autovetture. Non dobbiamo inviare al settore automobilistico un messaggio incentrato sui biocarburanti anziché su una maggiore efficienza energetica delle automobili.</p>
      <p sl="da">In secondo luogo, dobbiamo fissare requisiti relativi a criteri di sostenibilità che assicurino una riduzione notevole delle emissioni di gas a effetto serra e incentrati sull’idea che un aumento della domanda di biomassa possa essere compatibile con la salvaguardia della biodiversità. Inoltre, l’interesse per la biomassa non deve comportare un marcato aumento dei prezzi alimentari. Ultimo punto, ma non certo per importanza, dobbiamo sottolineare che i biocarburanti non sono l’unica soluzione possibile per l’utilizzo delle energie rinnovabili nel settore dei trasporti. Anche le macchine elettriche, infatti, dovranno svolgere un ruolo più importante in futuro.</p>
      <p sl="da">Mi auguro che la discussione di oggi possa essere costruttiva e che il Parlamento collettivamente possa mandare un segnale alla Commissione e agli Stati membri per quanto riguarda l’importanza di raggiungere gli obiettivi dell’UE nel settore delle energie rinnovabili.</p>
    </intervention>
    <intervention id="1-079" speaker_id="photo_generic" name="Andris Piebalgs" is_mep="True" mode="spoken">
      <p sl="en">Membro della Commissione . − Signor Presidente, prima di tutto vorrei congratularmi con l’onorevole deputato per la sua eccellente relazione. Le energie rinnovabili hanno sempre occupato una posizione di primo piano tra le priorità del Parlamento europeo, tant’è che oggi gli Stati membri sono sempre più consci della necessità di migliorare i loro risultati in questo campo.</p>
      <p sl="en">Un costante aumento dell’uso di fonti rinnovabili è uno dei capisaldi della politica europea verso fonti di energia sostenibili, competitive e sicure. Pertanto, la relazione dell’onorevole Thomsen svolgerà un ruolo fondamentale nella formulazione della proposta della Commissione per promuovere l’impiego delle energie rinnovabili, proposta che intendo presentare al Collegio entro la fine di quest’anno. Vorrei solo farvi presente che la relazione dell’onorevole Vidal-Quadras è stata di estrema importanza nella messa a punto del nostro pacchetto di misure sul mercato interno dell’energia.</p>
      <p sl="en">Sono lieto di poter affermare che la linea che sto seguendo nell’elaborazione della proposta è già in netta sintonia con molte richieste di questo Parlamento. La proposta sarà adottata congiuntamente a quelle per la riduzione dell’effetto serra e per il sistema di scambio di quote di emissioni. Continueremo sulla falsariga di questa strategia integrata prevista dal pacchetto di misure adottate a gennaio, al fine di garantire la conformità tra le politiche sulle energie rinnovabili e quelle sui cambiamenti climatici e di creare possibili sinergie tra di esse.</p>
      <p sl="en">Adesso vorrei soffermarmi su alcuni punti concreti della relazione e discuterli più in dettaglio.</p>
      <p sl="en">Condivido la sua opinione che la realizzazione del mercato interno dell’energia sia un elemento fondamentale della nostra politica energetica e che sia indispensabile che le energie rinnovabili vengano al più presto integrate nel mercato interno dell’energia. Questa è una delle ragioni per cui mercoledì la Commissione ha adottato il terzo pacchetto di misure sul mercato interno dell’energia. L’accesso alle reti di distribuzione, unitamente a procedure di autorizzazione obiettive, trasparenti e non discriminatorie è una conditio sine qua non per realizzare l’integrazione e per espandere la generazione di energia a partire da fonti rinnovabili.</p>
      <p sl="en">Lei ha giustamente fatto notare l’importanza di raggiungere quanto prima un accordo sull’assegnazione di una quota a ogni Stato membro fino a raggiungere l’obiettivo obbligatorio del 20 per cento per l’intera UE entro il 2020. Come è facile intuire, la metodologia da applicare è una questione alquanto delicata dal punto di vista politico. Attualmente stiamo lavorando alla proposta e la Commissione sta discutendo la questione con gli Stati membri. E’ indispensabile che gli obiettivi nazionali siano fissati in modo equo e trasparente. Tuttavia, è altrettanto importante mettere a punto un sistema di scambio di quote abbastanza flessibile e tale da poter funzionare in un mercato di portata europea. Ciò contribuirà anche al raggiungimento del nostro obiettivo di produrre energia rinnovabile a costi vantaggiosi.</p>
      <p sl="en">Concordo con lei sull’importanza di definire e attuare piani d’azione nazionali. Tali piani d’azione nazionali, presentati da ogni Stato membro e approvati dalla Commissione, dovrebbero comprendere gli obiettivi settoriali nazionali, le strategie di sviluppo per ogni settore e le misure da adottare per conseguire gli obiettivi prefissati. La Commissione valuterà i piani d’azione nazionali in base a requisiti e criteri specifici, stabiliti da una nuova direttiva.</p>
      <p sl="en">Concordo anche sul fatto che le fonti rinnovabili nel settore della termo-refrigerazione siano destinate a registrare una crescita significativa, che deve essere garantita da un quadro legislativo. L’intenzione è quella di coprire questo settore sempre nell’ambito della direttiva. Molte tecnologie per il riscaldamento e il raffreddamento da fonti energetiche rinnovabili sono estremamente economiche e il potenziale di questo settore è altissimo.</p>
      <p sl="en">Accolgo con favore il sostegno all’obiettivo minimo obbligatorio del 10 per cento di biocombustibili, ribadito nella relazione. Concordo con lei sulla necessità di garantire che i biocarburanti siano prodotti in modo sostenibile. La proposta della Commissione conterrà misure sulla sostenibilità dei biocarburanti. Tali misure non sono tese a limitare le importazioni di biocarburanti; al contrario, gli standard fissati si applicheranno ugualmente sia ai biocarburanti di produzione interna che a quelli importati.</p>
      <p sl="en">In sintesi, il nuovo quadro legislativo sulle fonti energetiche rinnovabili dovrebbe garantire il raggiungimento entro il 2020 dell’obiettivo del 20 per cento in tutti i paesi dell’UE. Ciò richiede imponenti investimenti, un quadro normativo e soprattutto una forte volontà politica. Credo che la relazione sia motivo di fiducia in questo senso.</p>
      <p sl="en">Per concludere, vorrei fare una considerazione finale. Sono stati espressi dubbi quanto all’intenzione della Commissione di inserire l’energia nucleare nel novero di quelle rinnovabili per raggiungere l’obiettivo prefissato. Posso dire chiaramente che non è così, né mai è stato così. L’obiettivo del 20 per cento di energia rinnovabile nel computo finale del consumo energetico dell’UE sarà raggiunto esclusivamente a partire dalle energie rinnovabili. Non v’è nulla, né nel pacchetto di misure per il mercato interno adottato la settimana scorsa, né nella futura direttiva, che possa cambiare questo dato.</p>
      <p sl="en">Onorevoli deputati, voi avete rappresentato per noi un forte sostegno per fornire una risposta europea alla sfida energetica globale. Per quanto riguarda la proposta legislativa della Commissione, conto anche sull’appoggio del Parlamento europeo. Ma ricevo un incoraggiamento sempre più vivo da parte degli Stati membri. Oggi stesso, Gordon Brown, alla conferenza del partito laburista, ha pronunciato queste parole: “Investendo nell’efficienza energetica, nelle energie rinnovabili, nella cattura del biossido di carbonio, nei combustibili puliti e nelle nuove tecnologie ambientali, voglio che l’Inghilterra sia all’avanguardia per quanto riguarda i veicoli, le case e l’industria non inquinanti. E voglio che le nuove tecnologie verdi del futuro siano fonte di nuovi posti di lavoro britannici per l’economia britannica”. L’unica differenza è che io desidero che ciò accada in tutta Europa.</p>
    </intervention>
    <intervention id="1-080" speaker_id="28370" name="Vittorio PRODI" is_mep="True" mode="spoken" nationality="Italy" birth_date="19-05-1937" birth_place="Reggio Emilia" p_group="Group of the Progressive Alliance of Socialists and Democrats in the European Parliament" m_state="IT">
      <p sl="it">relatore per parere della commissione per l’ambiente, la sanità pubblica e la sicurezza alimentare . – Signor Presidente, onorevoli colleghi, voglio ringraziare la collega Thomsen per la sua relazione e il Commissario Piebalgs, perché credo che si possa realmente realizzare un’alleanza fra Parlamento e Commissione. Da questo punto di vista considero che il Parlamento abbia già dato un contributo fondamentale alla promozione delle energie rinnovabili, con una visione del futuro e dell’impiego delle energie rinnovabili proprio per affrontare i grandi problemi che ci stanno davanti.</p>
      <p sl="it">Quindi, uno sforzo così importante deve avere il consenso generale e possiamo cominciare con una certa gradualità, perché credo che occorra una politica di sistema per poter applicare le diverse energie rinnovabili al sistema nel suo complesso.</p>
      <p sl="it">Innanzi tutto vorrei sottolineare come anche in commissione ENVI si sia discusso molto a fondo anche della biomassa e di come sia importante una gradualità, prima di tutto nell’utilizzare i residui agricoli forestali e i rifiuti solidi urbani, perché possono essere sfruttati con un grande vantaggio, senza rompere l’equilibrio fra una finalizzazione energetica, alimentare e come materia prima.</p>
      <p sl="it">Per questo quello che ci sta davanti è un compito estremamente importante, non è una sfida impossibile. Anche il sistema dovrà portare ad un avanzamento generale, mi riferisco qui soprattutto al riscaldamento, alla cogenerazione e alla trigenerazione, per conseguire uno sfruttamento completo del contenuto energetico delle risorse, e a tutta una politica che sarà necessaria per sostenere e per dare priorità all’approvvigionamento dell’energia elettrica prodotta da fonti rinnovabili, e perché possa essere incentivata anche la conversione della biomassa in gas, in modo da permettere delle razionalizzazioni e delle efficienze molto maggiori.</p>
    </intervention>
    <intervention id="1-081" speaker_id="28245" name="Willem SCHUTH" is_mep="True" mode="spoken" nationality="Germany" birth_date="14-06-1954" birth_place="Assen" p_group="Group of the Alliance of Liberals and Democrats for Europe" m_state="DE">
      <p sl="de">relatore per parere della commissione per l’agricoltura e lo sviluppo rurale . – Signor Presidente, signor Commissario, onorevoli colleghi, desidero innanzi tutto ringraziare la collega Thomsen per la sua relazione equilibrata. Inoltre, vorrei brevemente accennare i punti salienti del parere della commissione per l’agricoltura e lo sviluppo rurale.</p>
      <p sl="de">La nostra commissione approva espressamente la tabella di marcia per le energie rinnovabili, considerandola un importante contributo allo sviluppo sostenibile dell’Europa. Dobbiamo impegnarci più a fondo per sviluppare le fonti di energia rinnovabili. Da una parte, l’Europa deve salvaguardare la propria offerta energetica e ridurre la dipendenza dalle importazioni. Dall’altra, dobbiamo rispettare il nostro impegno per la salvaguardia del clima.</p>
      <p sl="de">Tra le varie fonti energetiche del futuro, la bioenergia svolgerà anche la funzione fondamentale di rilanciare l’occupazione rurale e l’economia agricola in Europa. Al contempo, la promozione della bioenergia non deve comportare una distorsione dei meccanismi della concorrenza. Le regole sul regime del ritiro dei seminativi non si adattano più al sistema e andrebbero abolite, in parte anche a causa della scarsità di terreni agricoli dovuta alla concorrenza tra la produzione alimentare e quella delle materie prime rinnovabili.</p>
      <p sl="de">Nel parere espresso sulla relazione dell’onorevole Lang relativa alla strategia dell’UE per la biomassa e i biocarburanti, la nostra commissione ha attribuito particolare importanza all’introduzione di un sistema europeo di certificazione. Da un lato, dobbiamo evitare di gravare i nostri produttori con ulteriori oneri amministrative e applicare le normative esistenti, come quella sulla condizionalità. D’altro lato, i biocombustibili importati da paesi terzi dovrebbero anche essere certificati in base a severi criteri ambientali per garantire un equilibrio ambientale positivo.</p>
      <p sl="de">Nel promuovere i biocombustibili, non bisogna destinare le risorse disponibili essenzialmente alla ricerca sui biocarburanti di seconda generazione. Bisogna anche sostenere la ricerca sui biocombustibili di prima generazione. Inoltre, bisogna rivolgere la dovuta attenzione anche a programmi di ricerca e sviluppo per decentralizzare i mezzi di produzione dei biocarburanti in ragione dei molti vantaggi che offrono.</p>
    </intervention>
    <intervention id="1-082" speaker_id="4319" name="Pilar AYUSO" is_mep="True" mode="spoken" nationality="Spain" birth_date="16-06-1942" birth_place="Badajoz" p_group="Group of the European People's Party (Christian Democrats)" m_state="ES">
      <p sl="es">a nome del gruppo PPE-DE . – Il Consiglio europeo del marzo 2007 ha adottato un accordo in base al quale l’Unione europea dovrebbe generare parte del suo mix energetico totale da fonti di energia rinnovabili.</p>
      <p sl="es">Domani il Parlamento europeo dovrà votare sulla relazione pertinente, in cui sosteniamo le proposte della Commissione e del Consiglio di elaborare una legislazione in materia. Desidero congratularmi con la relatrice, onorevole Thomsen, per la sua splendida relazione basata su ampie discussioni con tutti i partiti.</p>
      <p sl="es">La relazione invita la Commissione a presentare una proposta per un quadro normativo sulle energie rinnovabili e sottolinea l’importanza di definire e attuare piani d’azione per le energie rinnovabili a livello sia comunitario che nazionale. Tali piani devono promuovere gli investimenti, l’innovazione e la ricerca in tutti i settori relativi alle fonti di energia pulita e a bassa produzione di emissioni. Al fine di conseguire questi risultati sono necessari maggiori investimenti ricerca e l’innovazione, per garantire che le fonti rinnovabili raggiungano un livello di competitività analogo a quello delle fonti di energia convenzionali.</p>
      <p sl="es">Noi del gruppo PPE-DE non chiediamo obiettivi vincolanti; riteniamo che l’obbligatorietà, al paridella determinazione di obiettivi settoriali per le fonti rinnovabili, debba essere soggetta alla sussidiarietà.</p>
      <p sl="es">Ciò che invece chiediamo è uno sforzo sempre maggiore da parte degli Stati membri per quanto riguarda la ricerca, la collaborazione, lo snellimento della burocrazia e la semplificazione delle procedure di autorizzazione, in modo da agevolare lo sviluppo delle fonti di energia rinnovabili. E, a tutela del mercato interno, crediamo che il supporto di un valido sistema di armonizzazione debba essere a lungo termine l’obiettivo dell’Europa, in modo da assicurare l’impiego più efficiente delle tecnologie per le energie rinnovabili.</p>
      <p sl="es">Invitiamo la Commissione a garantire che ogni direttiva quadro sulle energie rinnovabili includa misure per la promozione dei sistemi di riscaldamento e raffreddamento a partire da energie rinnovabili, che ad oggi sono le tecnologie meno sviluppate.</p>
      <p sl="es">Plaudiamo inoltre alla proposta della Commissione di promuovere biocarburanti e altre fonti rinnovabili nel settore dei trasporti ed esortiamo la Commissione e gli Stati membri ad impegnarsi per sviluppare biocombustibili di seconda generazione onde evitare le molte tensioni derivanti dalla scarsità di materie prime. Tale scarsità non può essere imputata allo sviluppo dei biocombustibili: molte sono infatti le concause, inclusa la politica agricola comune.</p>
    </intervention>
    <intervention id="1-083" speaker_id="2301" name="Reino PAASILINNA" is_mep="True" mode="spoken" nationality="Finland" birth_date="05-12-1939" birth_place="Arctic Ocean" p_group="Socialist Group in the European Parliament" m_state="FI">
      <p sl="fi">a nome del gruppo PSE . – Signor Presidente, vorrei ringraziare la collega Britta Thomsen per la sua relazione, che ancora una volta rilancia a livello europeo il dibattito sull’energia.</p>
      <p sl="fi">La nostra industria energetica è influenzata non solo da fattori esterni ma anche dai nostri stessi errori, che non vanno dimenticati. Ad esempio, abbiamo permesso che la nostra capacità produttiva inutilizzata diminuisse dell’1 per cento circa ogni anno e questo crea insicurezza.</p>
      <p sl="fi">Prima di tutto, desidero richiamare l’attenzione sulla produzione di elettricità a partire da fonti rinnovabili. L’onorevole Thomsen ed io abbiamo preparato un progetto di emendamento alla relazione proprio su questo tema. E’ importante, infatti, che la produzione di elettricità a partire da fonti rinnovabili riceva un adeguato sostegno. Le energie rinnovabili dovrebbero anche rappresentare un mezzo per alleviare il problema della mancanza di petrolio. I paesi industrializzati devono elaborare tecniche e metodologie che contribuiscano a far sì che anche le nazioni povere possano contare su un approvvigionamento energetico. Oggi la povertà economica, la povertà informatica e la povertà energetica colpiscono sempre le stesse popolazioni.</p>
      <p sl="fi">Al contempo, in Europa non sarà realizzabile un mercato unico dell’energia fintantoché la maggior parte degli Stati membri non riuscirà a sottoscrivere accordi comuni. La solidarietà dell’UE sembra quindi ben poco solidale.</p>
      <p sl="fi">E’ sempre difficile fissare obiettivi per la produzione e l’impiego dell’energia e ciò va fatto basandosi su criteri scientifici certi. Pertanto, gli obiettivi per i settori specifici delle energie rinnovabili a livello nazionale devono essere stabiliti con attenta considerazione. La situazione e le possibilità produttive variano enormemente per quanto riguarda l’energia. Ad esempio, nel calcolare gli obiettivi per l’energia rinnovabile, bisognerebbe discutere con gli Stati membri del monitoraggio dei sistemi, della classificazione dei biocombustibili e del ruolo dell’energia nucleare. Quest’ultima, che rappresenta una forma di energia priva di emissioni, non dovrebbe far aumentare gli obiettivi per le energie rinnovabili.</p>
      <p sl="fi">La Commissione ha classificato la torba tra i combustibili fossili, benché il gruppo intergovernativo sui cambiamenti climatici dell’ONU l’abbia inserita in una categoria a sé stante, una via di mezzo tra i combustibili fossili e i biocombustibili. Oggi la ricerca ci ha fornito nuovi e incoraggianti risultati sull’effetto della torba sui cambiamenti climatici con riferimento al modello del ciclo di vita. Quando una torbiera viene sfruttata prima per la produzione della torba e poi per il rimboschimento o per la coltivazione della fettuccia d’acqua, questo produce un impatto ridottissimo sul clima. Attualmente, nel sistema di scambio delle emissioni la torba ha un fattore di emissione pari a 106, mentre quello del carbone è pari a 94,6 perché nei calcoli non si è tenuto conto dell’intero ciclo di vita della torba. Ciò dovrebbe essere corretto quanto prima, signor Commissario.</p>
    </intervention>
    <intervention id="1-084" speaker_id="28477" name="Fiona HALL" is_mep="True" mode="spoken" nationality="United Kingdom" birth_date="15-07-1955" birth_place="Swinton" p_group="Group of the Alliance of Liberals and Democrats for Europe" m_state="GB">
      <p sl="en">a nome del gruppo ALDE . – Signor Presidente, vorrei ringraziare la relatrice per il suo eccellente lavoro. Le energie rinnovabili fanno parte del novero delle energie impiegate in Europa e della politica energetica europea da diversi anni e la relazione evidenzia assai utilmente perché non abbiano ancora raggiunto il loro pieno potenziale.</p>
      <p sl="en">Uno dei problemi è quello dell’accesso alla rete di distribuzione. La nostra rete elettrica è stata concepita in modo unidirezionale e necessita oggi di adeguamenti tecnici per essere trasformata in una rete bidirezionale in grado di gestire la cogenerazione decentralizzata di energia. Gli Stati membri dovrebbero impegnarsi maggiormente per eliminare tutti gli ostacoli tecnici e amministrativi che attualmente pregiudicano un maggior utilizzo dell’energia ottenuta da fonti rinnovabili.</p>
      <p sl="en">Il maggior potenziale con le energie rinnovabili si situa ai due estremi opposti. Da una parte, v’è la necessità di un rinnovato impegno e di maggiori investimenti in progetti su grande scala per le energie rinnovabili, quali parchi eolici offshore nell’Europa settentrionale, collettori solari nel bacino del Mediterraneo e dighe foranee. Al contempo, e all’estremo opposto, occorre massimizzare l’impiego delle energie rinnovabili a livello domestico – tecnologie quali il solare termico, i pannelli fotovoltaici, le pompe di calore e la biomassa. A questo proposito, vorrei esprimere un particolare apprezzamento per quanto scritto nel paragrafo 38, dove si sottolinea la necessità di un uso obbligatorio delle tecnologie rinnovabili in tutti gli edifici nuovi e ristrutturati.</p>
      <p sl="en">Urge una radicale revisione della direttiva sul rendimento energetico nell’edilizia, non da ultimo per il fatto che la tabella di marcia per le energie rinnovabili deve essere considerata contestualmente al piano d’azione europeo sull’efficienza energetica. Sarà molto più probabile raggiungere l’obiettivo vincolante del 20 per cento di energia rinnovabile entro il 2020 nell’UE se riusciremo a tagliare il consumo totale europeo di energia. L’unico modo per ridurre le emissioni di biossido di carbonio risiede in un maggiore sfruttamento delle fonti rinnovabili come strumento per ridurre il fabbisogno energetico.</p>
      <p sl="en">Per quanto riguarda i biocombustibili, vorrei sottolineare l’assoluta necessità di tutti questi combustibili, sia importati che prodotti in Europa, per soddisfare i criteri di sostenibilità relativamente al risparmio netto di CO2 , alla salvaguardia della biodiversità, alle risorse idriche e agli effetti sulla produzione alimentare. Tuttavia, ritengo che dovremmo accettare le rassicurazioni del Commissario e continuare a perseguire l’obiettivo del 10% di biocombustibili. A dicembre, comunque, dovremo esaminare attentamente le proposte della Commissione per accertarci che rispondano ai severi criteri di sostenibilità richiesti dal Parlamento.</p>
      <p sl="en">Infine, la tabella di marcia per le energie rinnovabili non deve essere limitata alla sola Europa. Promuovendo gli investimenti nelle tecnologie delle energie rinnovabili nei paesi in via di sviluppo, infatti, possiamo cogliere due obiettivi fondamentali. Primo, il pianeta può raggiungere la crescita necessaria senza pagare lo scotto di maggiori emissioni di biossido di carbonio; secondo, i paesi in via di sviluppo possono, grazie alle fonti rinnovabili, ottenere un certo grado di indipendenza e di sicurezza energetiche, mettendosi così al riparo dalle crisi dei prezzi dei combustibili, che in passato hanno mandato in rovina così tante economie in via di sviluppo.</p>
    </intervention>
    <intervention id="1-085" speaker_id="28389" name="Zbigniew KUŹMIUK" is_mep="True" mode="spoken" nationality="Poland" birth_date="19-09-1956" birth_place="Komorowo" m_state="PL">
      <p sl="pl">a nome del gruppo UEN. – Signor Presidente, signor Commissario, intervengo in questa discussione sulle energie rinnovabili in Europa a nome del gruppo UEN e desidero ringraziare l’onorevole Thomsen per la sua complessa relazione su questa materia.</p>
      <p sl="pl">In primo luogo, bene ha fatto la relatrice a dire che la cosa più importante per il futuro delle energie rinnovabili in Europa è mettere a punto una politica comune per l’energia a livello europeo. Purtroppo, non sembrano esservi progressi in questo senso, anche se vi sono state vaghe promesse per quanto riguarda l’inclusione di questa politica nel Trattato di Lisbona.</p>
      <p sl="pl">Sono passati quasi due anni da quando la Polonia, che già in passato ha sperimentato le conseguenze di una politica energetica differenziata per i singoli Stati membri, come nel caso della costruzione del gasdotto russo-tedesco del Mar Baltico, ha presentato nel corso di un vertice del Consiglio dell’Unione europea alcuni principi informatori per la realizzazione di una politica comune dell’energia. Purtroppo, all’epoca la proposta non suscitò alcun interesse poiché andava contro gli interessi del più importante paese europeo, vale a dire la Germania.</p>
      <p sl="pl">Auspico che questa volta la Commissione europea si disponga in modo più serio a preparare la strada di una politica comune dell’energia.</p>
      <p sl="pl">In secondo luogo, per consentire a chi produce le energie rinnovabili un miglior accesso alla rete di distribuzione nei vari paesi, è fondamentale distinguere tra operatori della rete di distribuzione e produttori di energia. Se non lo facciamo, i produttori di elettricità che utilizzano fonti tradizionali, ma che sono anche proprietari o controllano le reti di distribuzione, non vorranno metterle a disposizione di coloro che producono energia a partire da fonti rinnovabili.</p>
      <p sl="pl">A tal proposito, la proposta finale della Commissione europea si è scontrata con la forte opposizione delle più potenti società elettriche, principalmente francesi e tedesche. Sarà interessante per noi membri del Parlamento europeo vedere come la Commissione europea farà fronte a tale opposizione.</p>
      <p sl="pl">In terzo luogo, meritano attenzione e sostegno gli obiettivi strategici per le energie rinnovabili, segnatamente la generazione del 20 per cento dell’energia totale a partire da fonti rinnovabili e un aumento del 20 per cento dell’efficienza energetica entro il 2020. Voglio auspicare che per raggiungere questi ambiziosi obiettivi, la Commissione europea elabori proposte corredate di adeguati strumenti di sostegno non solo a livello dell’UE ma anche all’interno degli Stati membri.</p>
      <p sl="pl">Vorrei in particolare richiamare l’attenzione sulla produzione dei biocombustibili, che non solo contribuiscono a un aumento delle energie rinnovabili impiegate, ma significano anche che le risorse agricole non servono solo a produrre cibo e che in questo modo si può ridurre la sovrapproduzione. Per lo stesso motivo, non sono d’accordo con quanto affermato dalla relatrice, cioè che la produzione dei biocombustibili potrebbe determinare un aumento dei prezzi delle materie prime alimentari e quindi sarà necessario aprire il mercato europeo alle derrate provenienti da paesi terzi.</p>
    </intervention>
    <intervention id="1-086" speaker_id="28345" name="David HAMMERSTEIN" is_mep="True" mode="spoken" nationality="Spain" birth_date="23-09-1955" birth_place="Los Angeles" p_group="Group of the Greens/European Free Alliance" m_state="ES">
      <p sl="es">a nome del gruppo Verts/ALE . – Signor Presidente, il futuro è ormai presente. E’ giunta l’ora delle energie rinnovabili e soltanto un rapido incremento di queste ultime, coniugato a una maggiore efficienza energetica, potrà aiutarci a far fronte ai cambiamenti climatici e alla crisi dell’energia. Sono grato alla collega per la sua eccellente relazione. Grazie a essa, possiamo delineare nel medio e nel lungo termine il cammino da seguire per promuovere le energie rinnovabili e motivare gli scettici, che, come vedo, sono ancora molti.</p>
      <p sl="es">La relazione chiede con enfasi alla Commissione di fornire il quadro legislativo necessario alla promozione dei sistemi di riscaldamento e di raffreddamento a partire da fonti rinnovabili. Chiede inoltre parità di condizioni per le energie rinnovabili sul mercato dell’energia e un sistema rafforzato per lo scambio delle emissioni, con l’internazionalizzazione dei costi delle fonti di energia inquinanti e l’eliminazione delle immense e inique sovvenzioni per i combustibili di origine fossile. Cerca di promuovere l’energia eolica offshore , si schiera fermamente a favore dei generatori solari ad alta temperatura e chiede maggiori risorse per la ricerca sull’immagazzinamento delle energie rinnovabili e sull’adeguamento delle reti di distribuzione nazionali. Infine, giacché il 40 per cento dell’energia europea è usato nelle case, chiede alla Commissione di approntare un piano d’azione per favorire la bioedilizia.</p>
      <p sl="es">E adesso veniamo a un punto conflittuale. Il dibattito sui biocarburanti solleva una questione morale e una questione di principio: mangiare o guidare? Se approviamo per i biocarburanti l’obiettivo vincolante del 10 per cento previsto dalla relazione, dobbiamo essere consci che così facendo alimentiamo un conflitto tra 800 milioni di automobilisti da una parte e 2 miliardi di persone tra le più povere al mondo, che competono per lo stesso chicco di grano.</p>
      <p sl="es">L’euforia generata dai biocombustibili rischia di mettere a repentaglio l’offerta alimentare in Europa e nel mondo. E non sappiamo nemmeno se il bilancio energetico sia positivo. A causa della continua crescita dei prezzi del petrolio, sta diventando sempre più economico bruciare i cereali piuttosto che fare il pane o sfamare le vacche da latte. Dobbiamo quindi procedere con grande cautela ed evitare di adottare obiettivi vincolanti che, tra l’altro, sono già stati messi in discussione dalle più importanti istituzioni internazionali e da molti scienziati. Non possiamo permettere che il rimedio sia peggiore del male. Su questa questione cruciale dobbiamo rimetterci al buon senso e applicare il principio di precauzione.</p>
    </intervention>
    <intervention id="1-087" speaker_id="2304" name="Esko SEPPÄNEN" is_mep="True" mode="spoken" nationality="Finland" birth_date="15-02-1946" birth_place="Oulu" p_group="Confederal Group of the European United Left - Nordic Green Left" m_state="FI">
      <p sl="fi">a nome del gruppo GUE/NGL . – Signor Presidente, signor Commissario, secondo una previsione dell’Agenzia internazionale per l’energia, tra cinque anni il petrolio sarà una risorsa naturale estremamente scarsa ed entro la fine di questo decennio il gas naturale scarseggerà ancora di più.</p>
      <p sl="fi">Oggi, l’80 per cento dell’energia europea è prodotto a partire dai combustibili fossili, essenzialmente petrolio e gas naturale. E’ per questo che è necessaria la proposta della Commissione di una direttiva per favorire un maggior impiego delle energie rinnovabili.</p>
      <p sl="fi">Attualmente nell’UE l’impiego delle energie rinnovabili ammonta a poco più del 6 per cento del consumo totale di energia. All’interno di questa percentuale, la biomassa e l’incenerimento dei rifiuti rappresentano il 4,2 per cento, l’energia idroelettrica l’1,5 per cento, l’energia eolica lo 0,3 per cento, l’energia geotermica lo 0,3 per cento, mentre l’energia solare è quasi inesistente.</p>
      <p sl="fi">L’obiettivo di aumentare entro il 2020 la quota di energie rinnovabili fino al 20 per cento, in altri termini di triplicarne il consumo, sembra di gran lunga troppo ambizioso. D’altra parte, il Parlamento europeo aveva precedentemente deciso di chiedere ancora di più: il 25 per cento entro il 2020 e il 50 per cento entro il 2040.</p>
      <p sl="fi">L’obiettivo del 20 per cento proposto dalla Commissione si riferisce alla media dell’Unione europea. Solamente la Lettonia, la Svezia, la Finlandia e l’Austria superano attualmente tale obiettivo, tuttavia questi paesi non sfuggono alla direttiva, anzi per loro vengono fissati obiettivi più alti. I paesi più grandi dell’UE sono i fanalini di coda, con il Regno Unito al 2 per cento, la Germania al 4 per cento, la Polonia al 5 per cento e la Francia, la Spagna e l’Italia al 6 per cento.</p>
      <p sl="fi">Se l’obiettivo del 20 per cento fissato dalla direttiva dovrà essere raggiunto, ciò dipenderà dalla volontà e dalla capacità dei grandi Stati membri di aumentare l’impiego delle energie rinnovabili. Sarebbe interessante sapere come questi intendano farlo. Se la loro adesione alla direttiva sarà puramente formale, la Commissione non disporrà degli strumenti per obbligarli. Tuttavia, potrebbe darsi che fossero le circostanze esterne all’UE a farlo, come conseguenza dell’aumento dei prezzi del petrolio e del gas naturale e a causa del nostro stile di vita consumistico.</p>
    </intervention>
    <intervention id="1-088" speaker_id="4507" name="Bas BELDER" is_mep="True" mode="spoken" nationality="Netherlands" birth_date="25-10-1946" birth_place="Ridderkerk" p_group="European Conservatives and Reformists Group" m_state="NL">
      <p sl="nl">a nome del gruppo IND/DEM. – Signor Presidente, la relazione Thomsen chiede giustamente un atteggiamento deciso per far sì che la parte delle energie rinnovabili nel nostro consumo energetico totale raggiunga percentuali maggiori di quelle odierne. D’altronde, i combustibili fossili sono limitati e l’impiego delle energie rinnovabili permette di ridurre le emissioni di gas a effetto serra, consentendoci inoltre di realizzare la diversificazione di cui abbiamo bisogno per ridurre la nostra dipendenza da due sole fonti energetiche. Concordo pienamente con la relatrice nel sostenere che i biocarburanti debbano essere impiegati esclusivamente in modo responsabile. L’UE deve impegnarsi nell’ambito dell’OMC per giungere ad accordi internazionali che garantiscano che i criteri di sostenibilità siano applicati ai biocombustibili. Conta moltissimo quale sia il tipo biocombustibile impiegato, come sia coltivato e utilizzato. I biocombustibili possono essere una risorsa sostenibile solo a condizione che l’intero ciclo, dal produttore al consumatore, abbia il minore impatto possibile sull’ambiente. Ciò significa che la biomassa deve non solo essere prodotta in modo sostenibile, ma anche bruciata in modo sostenibile. Per quanto riguarda la produzione, le colture devono essere riseminate dopo il raccolto. Per quanto riguarda gli impianti di combustione, ciò significa, ad esempio, che i livelli delle emissioni devono essere altrettanto severi che per gli altri combustibili.</p>
      <p sl="nl">Inoltre, sono necessarie scelte strategiche più vaste relativamente agli effetti collaterali negativi, quali il disboscamento delle foreste vergini e l’imperativo contrastante della disponibilità alimentare. Nei paesi poveri, in particolare, la produzione della biomassa esercita pressioni sull’agricoltura e fa salire i prezzi alimentari. Quali misure specifiche intende adottare la Commissione per eliminare questi effetti collaterali negativi?</p>
      <p sl="nl">Infine, la relatrice chiede di tener debito conto delle diverse realtà degli Stati membri. Tuttavia, uno Stato membro può avere un maggior potenziale per lo sfruttamento dell’energia solare, mentre un altro può averlo per l’energia eolica. Un sistema armonizzato come quello prefigurato dalla relazione nel lungo periodo, non è cosa semplice. Un sistema di supporto è efficace soprattutto se è imperniato su fonti energetiche con il massimo potenziale e questo, signor Presidente, varia da un paese all’altro.</p>
    </intervention>
    <intervention id="1-089" speaker_id="2097" name="Giles CHICHESTER" is_mep="True" mode="spoken" nationality="United Kingdom" birth_date="29-07-1946" birth_place="London" p_group="European Conservatives and Reformists Group" m_state="GB">
      <p sl="en">Signor Presidente, vorrei innanzi tutto complimentarmi con l’onorevole Thomsen per il suo lavoro e per l’impegno con cui ha redatto la relazione. Signor Presidente, vorrei ricordarle che facciamo parte di un partito che pensa “verde” ma vota “azzurro”, la qual cosa mi porta a constatare che in linea di massima siamo tutti in favore delle energie rinnovabili. Tuttavia, sosteniamo un impiego realistico e concretizzabile delle fonti rinnovabili, non una politica di sovvenzioni per obiettivi irraggiungibili. A tal proposito, va detto che quest’anno la Commissione e il Consiglio hanno fissato alcuni obiettivi estremamente ambiziosi.</p>
      <p sl="en">Mi si consenta una breve riflessione sul dilemma che pongono le centrali idroelettriche e mareomotrici su larga scala o il passaggio a un massiccio sfruttamento dell’energia ottenuta dalla biomassa, perché ognuno di questi sistemi presenta vantaggi, ma comporta anche implicazioni e costi per l’ambiente. Ad esempio, nella regione che rappresento, la proposta di una centrale mareomotrice sul fiume Severn rappresenta un enorme potenziale per la generazione di energia elettrica, ma anche un costo altrettanto enorme. L’ultima stima disponibile era di 20 miliardi di euro, che è una cifra molto elevata per chiunque. Tale costo è tuttavia giustificato in parte da una diminuzione delle emissioni di CO2 e in parte dalla prevenzione dei danni derivanti dalle alluvioni, mentre il valore della generazione di energia elettrica rappresenta solo una piccola parte. Bisogna poi considerare l’enorme impatto ambientale di un siffatto progetto sul Canale di Bristol e i fenomeni a esso associati, quali il mascheretto del Severn, un fenomeno specifico, e le zone paludose circostanti. Quindi, a me sembra che vi sia un dilemma, un conflitto tra due interessi opposti, il che vale anche per la conversione dei terreni alla coltivazione del miscanto o di altre colture energetiche.</p>
      <p sl="en">Dobbiamo essere realistici quando legiferiamo ponendo obiettivi vincolanti che non saranno o non potranno essere raggiunti. L’Unione europea vanta una lunga tradizione nell’adottare obiettivi ammirevoli per poi fallire immancabilmente nel raggiungerli. Se continuiamo su questa falsariga, rischiamo di gettare discredito su tutto il processo legislativo. Se adottiamo regolamenti che richiedono cambiamenti nel comportamento dei cittadini, a me sembra che dobbiamo assolutamente dotarli degli strumenti necessari per farlo, vuoi lasciando tempi sufficienti per il cambiamento, vuoi fornendo incentivi fiscali accanto ai paletti normativi.</p>
      <p sl="en">Per finire, non dimentichiamo l’enorme potenziale dell’efficienza energetica. Ma questa è materia per un’altra discussione.</p>
    </intervention>
    <intervention id="1-090" speaker_id="1405" is_mep="True" mode="spoken" role="Presidente" name="Edward MCMILLAN-SCOTT" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="unknown">Onorevole Chichester, penso che le debba essere sfuggito l’intervento del Commissario, che ha citato ampi stralci del discorso tenuto oggi da Gordon Brown alla conferenza del partito laburista; a meno che non fosse occupato in qualche altra faccenda. Abbiamo comunque trovato molto interessante il suo intervento.</p>
    </intervention>
    <intervention id="1-091" speaker_id="1237" name="Mechtild ROTHE" is_mep="True" mode="spoken" nationality="Germany" birth_date="10-08-1947" birth_place="Paderborn" p_group="Socialist Group in the European Parliament" m_state="DE">
      <p sl="de">Signor Presidente, signor Commissario, onorevoli colleghi, prima di tutto i miei più sentiti ringraziamenti alla relatrice, l’onorevole Britta Thomsen. La sua è una valida relazione e spero che venga adottata mercoledì in commissione da una netta maggioranza poiché, nonostante le osservazioni alquanto critiche dell’onorevole Chichester, abbiamo raggiunto un vasto e quasi unanime consenso in suo favore. Come ho detto, si tratta di un valido lavoro, importante e necessario. Sapete che la Commissione è attualmente impegnata nell’elaborazione di una direttiva quadro per attuare quanto deciso durante il Vertice di primavera in merito al raggiungimento dell’obiettivo del 20 per cento di energie rinnovabili entro il 2020. Il Commissario ne ha parlato e bene è stato che egli abbia detto chiaramente che la relazione Thomsen svolgerà un ruolo notevole.</p>
      <p sl="de">Quali sono adesso i termini della questione e che cosa è veramente importante? In primo luogo, disponiamo di buone direttive, soprattutto per l’elettricità, ma anche per i biocombustibili. Quindi, la cosa importante da fare adesso è approfondire, rafforzare e migliorare tali direttive, come evidenziato dalla relazione Thomsen.</p>
      <p sl="de">In secondo luogo, dobbiamo impegnarci nel senso di quanto è già stato deciso dal Commissario in plenaria lo scorso anno, in altre parole a includervi i sistemi di riscaldamento e di raffreddamento per minimizzare i deficit di questo settore e aumentare la penetrazione del mercato. Fino ad oggi abbiamo adottato una chiara impostazione di settore e credo che non dobbiamo rinunciarvi. E’ anche estremamente importante assicurare che i piani d’azione nazionali prevedano davvero chiari obiettivi di settore, obiettivi vincolanti, che garantiscano anche in questo caso un solido sviluppo delle varie tecnologie.</p>
      <p sl="de">E’ importantissimo decidere come debba essere ripartito l’obiettivo del 20 per cento tra gli Stati membri. Ciò significa che dobbiamo garantire un’equa suddivisione degli oneri, o meglio delle opportunità, una suddivisione che sia veramente basata solo sul potenziale e sugli obiettivi già raggiunti, su ciò che già esiste nei paesi interessati. Quindi, la nostra strategia in questo senso deve essere assolutamente chiara.</p>
      <p sl="de">Sono lieta che la relazione dica chiaramente che quello che ci interessa sono solo le energie rinnovabili e non le fonti di energia a basse emissioni di CO2. Vorrei ancora ringraziare il Commissario Piebalgs per aver chiarito questo aspetto.</p>
      <p sl="de">Credo che il Commissario abbia una grande responsabilità in questo senso. La presentazione della direttiva sull’elettricità ha rappresentato per noi un nuovo autentico slancio. Mi auguro che accada altrettanto con la direttiva quadro che spero vedremo entro la fine di quest’anno.</p>
    </intervention>
    <intervention id="1-092" speaker_id="28127" name="Lena EK" is_mep="True" mode="spoken" nationality="Sweden" birth_date="16-01-1958" birth_place="Mönsterås" p_group="Group of the Alliance of Liberals and Democrats for Europe" m_state="SE">
      <p sl="en">Signor Presidente, una volta Churchill disse che il miglior modo per far sembrare un compito difficile è rimandarlo, e io penso che sia quello che sta accadendo oggi nella discussione sull’energia che si sta svolgendo in Europa. In risposta all’onorevole Chichester, che dice di pensare “verde” e votare “azzurro” – ebbene, forse dovrebbe anche agire “verde”.</p>
      <p sl="en">La proposta della Commissione, e le decisioni che abbiamo preso per arrivare entro il 2020 a coprire il 20 per cento del consumo totale di energia in Europa a partire da fonti rinnovabili, è in effetti assai buona. E’ inoltre motivo di soddisfazione per ognuno di noi, elettori, industria e cittadini d’Europa, constatare che grazie alla relazione dell’onorevole Thomsen il Parlamento è assolutamente convinto che questo sia un valido metodo di lavoro e che questa sia la strada da seguire.</p>
      <p sl="en">E’ possibile? Certo, esistono punti interrogativi quando si pongono delle domande. Per quanto mi riguarda, penso che sia assolutamente possibile. Se osserviamo che cosa può essere fatto nell’industria con la trigenerazione e con l’impiego delle energie rinnovabili, tutto ciò è perfettamente possibile. Anche nelle case è perfettamente possibile, sia per il riscaldamento che per il raffreddamento, e anche nel settore dei trasporti. Sono davvero lieta che, contestualmente alle disposizioni esistenti sulle energie rinnovabili, anche altri regolamenti in vigore in Europa siano modificati. E’ ora di mettere più etanolo nella benzina per raggiungere con le nuove decisioni una percentuale almeno pari alla metà di quella consentita in Brasile. Penso che sia ora di discutere se sia il caso di aggiungere anche il biogas e il gas naturale, che è il miglior modo per potenziare i volumi quanto basta. Abbiamo a disposizione anche il mercato per realizzare tutto questo, in modo tale che lo sviluppo verrà da solo, passo dopo passo.</p>
      <p sl="en">Naturalmente, esistono alcune responsabilità. Il piano d’azione per le energie rinnovabili, sia a livello europeo che a livello nazionale, deve essere ben concepito e deve entrare in vigore al più presto.</p>
      <p sl="en">Il secondo aspetto che vorrei trattare è quello delle tasse. Non riesco a capire perché, quando si tratta di combustibili vari, tassiamo il contribuente per comportamenti che vogliamo che adotti.</p>
      <p sl="en">Il terzo aspetto è quello della normativa, per la quale possiamo ancora fare molto e che necessita di un po’ di pulizia nel sistema europeo.</p>
      <p sl="en">Per finire, penso che ci troviamo nel bel mezzo di una rivoluzione tecnologica che comporterà le stesse conseguenze del passaggio dal vapore all’elettricità, anche se oggi si tratta di passare dall’elettricità all’energia intelligente, e penso che abbiamo già compiuto un bel passo avanti.</p>
    </intervention>
    <intervention id="1-093" speaker_id="28376" name="Leopold Józef RUTOWICZ" is_mep="True" mode="spoken" nationality="Poland" birth_date="18-10-1932" birth_place="Kraków" p_group="Non" m_state="PL">
      <p sl="pl">Signor Presidente, la tabella di marcia per le energie rinnovabili è un documento importante grazie al quale sarà possibile utilizzare le energie rinnovabili.</p>
      <p sl="pl">I continui aumenti del prezzo del petrolio e del gas naturale potrebbero giovare al raggiungimento degli obiettivi fissati. L’Unione europea dispone soltanto del 2 per cento delle riserve mondiali di petrolio e di gas naturale. La sua economia è e resterà dipendente dal prezzo delle materie prime e dalle condizioni di stabilità politica nei paesi produttori.</p>
      <p sl="pl">Per questo motivo, l’obiettivo del 20 per cento di energia a partire da fonti rinnovabili risulta insoddisfacente. L’Unione dovrebbe seguire una politica di diversificazione per quanto riguarda la produzione di elettricità, tenendo conto delle diverse possibilità di generare energia rinnovabile a seconda dei paesi e delle regioni. Per la generazione di energia rinnovabile e per il risparmio energetico è necessario approntare piani d’azione locali e regionali con il sostegno degli enti locali, dei governi nazionali e dell’Unione europea.</p>
      <p sl="pl">Occorre dare priorità ai programmi di ricerca per la generazione di energia e prendere in considerazione la possibilità, laddove necessario, di sviluppare l’energia nucleare che permette di ridurre le emissioni di CO2. Vorrei ringraziare la relatrice per la sua lungimirante relazione.</p>
    </intervention>
    <intervention id="1-094" speaker_id="4432" name="Claude TURMES" is_mep="True" mode="spoken" nationality="Luxembourg" birth_date="26-11-1960" birth_place="Diekirch" p_group="Group of the Greens/European Free Alliance" m_state="LU">
      <p sl="de">Signor Presidente, mi consenta di iniziare con le mie più sentite congratulazioni all’onorevole Thomsen per l’eccellente e completo lavoro svolto. La sua relazione, che spero venga adottata ad ampia maggioranza, segue la tradizione di questo Parlamento di sollecitare il Consiglio e la Commissione a promuovere le energie rinnovabili.</p>
      <p sl="de">Vorrei brevemente occuparmi della questione centrale che dovremo affrontare tra qualche settimana, quando la Commissione presenterà il progetto di direttiva. La questione cruciale è quella della sicurezza degli investimenti. Abbiamo bisogno d’investire per raggiungere l’obiettivo del 20 per cento. Dobbiamo analizzare tempi e luoghi degli investimenti che si sono rivelati vincenti negli ultimi sei-otto anni. Vi sono due sistemi in Europa: il sistema dei prezzi garantiti della potenza assorbita e quello dei certificati verdi. Il 90 per cento di tutte le energie rinnovabili disponibili, a parte l’energia idroelettrica su larga scala, veniva prodotto nell’ambito del sistema dei prezzi garantiti della potenza assorbita. Tale sistema ha consentito di produrre le energie rinnovabili a un costo più basso rispetto a quelle prodotte nell’ambito del sistema dei certificati verdi e, cosa più importante, ha consentito l’ingresso di nuovi operatori sul mercato dell’energia.</p>
      <p sl="de">Questi dati sono tratti dall’ultima relazione della Commissione del dicembre 2006. Sono abbastanza colpito da quanto abbiamo udito poc’anzi. Sono diffuse informazioni secondo cui all’interno della Commissione vi sarebbe probabilmente una maggioranza favorevole all’abolizione di questo ottimo sistema per introdurre un sistema di scambio basato sui certificati verdi.</p>
      <p sl="de">Devo seriamente mettere in guardia il Commissario contro l’adozione di una tale strategia che andrebbe esclusivamente a vantaggio delle grandi società dell’energia che dominano il mercato, quali E.ON , RWE , EDF e altre, perché renderebbe meno sicuri gli investimenti e demotiverebbe i nuovi operatori a investire in questo settore. Sarete giudicati sulla base di investimenti locali, che dovrebbero basarsi su un sistema di sicurezza garantito e non sul meccanismo casuale dei certificati verdi.</p>
    </intervention>
    <intervention id="1-095" speaker_id="28330" name="Vladimír REMEK" is_mep="True" mode="spoken" nationality="Czechia" birth_date="26-09-1948" birth_place="České Budějovice" p_group="Confederal Group of the European United Left - Nordic Green Left" m_state="CZ">
      <p sl="cs">Onorevoli colleghi, non v’è dubbio che l’Europa debba impegnarsi più a fondo per sviluppare le fonti rinnovabili di energia, sia perché le altre fonti energetiche stanno rapidamente riducendosi, sia perché nel mix energetico esse rappresentano uno strumento importante per diminuire le emissioni. Ho deliberatamente menzionato l’intero mix energetico perché lo considero un fattore fondamentale in questo campo.</p>
      <p sl="cs">A mio parere, quando si sviluppano le fonti rinnovabili e soprattutto quando si definiscono le regole per tale sviluppo, occorre riflettere attentamente riguardo al modus operandi . Il nostro scopo non è quello di raggiungere l’obiettivo di un dato livello percentuale di energia rinnovabile, bensì quello di ridurre le emissioni e diminuire la dipendenza dalle altre fonti. Pertanto, non dobbiamo dimenticare il mix energetico. Come dimostrato dall’applicazione pratica di altri importanti e ambiziosi obiettivi e da molte dichiarazioni incluse quelle del Parlamento europeo, non si ottiene nulla fissando semplicemente dei livelli percentuali a prescindere dalle condizioni geografiche, economiche e di altra natura che sono peculiari ai singoli paesi o alle singole regioni. Dobbiamo procedere con cautela, per salvaguardare la nostra competitività rispetto agli altri paesi. Dobbiamo anche ricordare che alcune fonti rinnovabili, come ad esempio l’energia solare o quella eolica, richiedono considerevoli risorse finanziarie.</p>
      <p sl="cs">Pertanto, diciamo “sì” alle fonti rinnovabili, ma “no” a un attacco militante senza una discussione e senza argomentazioni basate sui fatti. A dire il vero, l’energia ottenuta da fonti rinnovabili non è ancora a buon mercato e molti paesi e consumatori non possono, semplicemente, permettersela.</p>
    </intervention>
    <intervention id="1-096" speaker_id="28227" name="Anja WEISGERBER" is_mep="True" mode="spoken" nationality="Germany" birth_date="11-03-1976" birth_place="Schweinfurt" p_group="Group of the European People's Party (Christian Democrats)" m_state="DE">
      <p sl="de">Signor Presidente, nel marzo 2007 il Consiglio europeo presieduto dal nostro Cancelliere Angela Merkel ha deciso che entro il 2020 il 20 per cento del consumo totale di energia debba essere assicurato da fonti rinnovabili. Il perché è evidente: minori emissioni di CO2 , minor dipendenza dalle importazioni di energia provenienti da paesi instabili, opportunità di crescita e di occupazione soprattutto nelle zone rurali.</p>
      <p sl="de">In seguito a quanto deciso durante il vertice, dobbiamo adesso attuare tali obiettivi. I punti seguenti sono particolarmente rilevanti in proposito. La Commissione deve disporre delle risorse e dei poteri necessari per garantire che i singoli Stati membri ottemperino agli obiettivi fissati. Se vogliamo raggiungere l’obiettivo del 20 per cento di rinnovabili sul consumo totale di energia, ogni Stato membro deve fare la sua parte. Al contempo, secondo quanto previsto al paragrafo 9 della relazione, ciascuno Stato membro deve essere libero di scegliere la fonte di energia rinnovabile più appropriata per i vari settori. Un altro punto chiave è quello del miglioramento dell’efficienza energetica. L’obiettivo del 20 per cento di rinnovabili può essere raggiunto solo con un miglioramento globale dell’efficienza energetica. Esiste un enorme potenziale non sfruttato nel campo dell’isolamento per l’edilizia e delle apparecchiature elettriche a basso consumo, mentre molte sono le tecnologie innovative che potrebbero già essere commercializzate.</p>
      <p sl="de">Dobbiamo inoltre compiere molti più sforzi che in passato per introdurre le energie rinnovabili nel settore del riscaldamento e del raffreddamento, giacché il 40 per cento del consumo totale di energia dell’UE viene assorbito dalle abitazioni. Esiste un enorme potenziale per le energie rinnovabili in questo campo. La moderna pianificazione strutturale e la bioedilizia possono contribuire a far sì che le energie rinnovabili coprano l’intero fabbisogno energetico dell’edilizia abitativa.</p>
      <p sl="de">La biomassa rappresenta un’altra fonte rinnovabile di energia da sfruttare ulteriormente per la sua versatilità e la sua capacità di carico Tuttavia, dobbiamo far sì che la produzione di biomassa sia sostenibile e non pregiudichi la produzione alimentare. A tal proposito, come enunciato al paragrafo 57 della relazione, dobbiamo garantire che la biomassa sia gestita in base a stretti standard di sostenibilità internazionalmente riconosciuti. Bisogna anche garantire che lo sviluppo della biomassa abbia un effetto complessivamente positivo per il clima e per l’energia.</p>
      <p sl="de">E’ inoltre importante notare il contributo dell’energia nucleare per la protezione del clima. Al momento, non possiamo fare a meno del nucleare come tecnologia a bassa produzione di emissioni. Assoluta priorità va data anche alla ricerca nell’ambito delle fonti di energia rinnovabile in Europa. Gli sviluppi tecnologici in questo campo sono decisivi per l’approvvigionamento energetico sostenibile. In particolare, dobbiamo ulteriormente incoraggiare e promuovere lo sviluppo dei sistemi di immagazzinamento delle energie rinnovabili, ad esempio tramite la tecnologia dell’idrogeno.</p>
      <p sl="de">Nel complesso, aspetto con ansia la proposta della Commissione alla fine dell’anno e auspico che la Commissione accolga molte delle richieste del Parlamento europeo.</p>
    </intervention>
    <intervention id="1-097" speaker_id="28349" name="Teresa RIERA MADURELL" is_mep="True" mode="spoken" nationality="Spain" birth_date="13-10-1950" birth_place="Barcelona" p_group="Group of the Progressive Alliance of Socialists and Democrats in the European Parliament" m_state="ES">
      <p sl="es">Innanzi tutto, mi si consenta di ringraziare la relatrice per il suo lavoro serio e approfondito. Ancora una volta, l’onorevole Thomsen ha dato prova di una grande competenza in materia.</p>
      <p sl="es">La relazione effettua una corretta ed equilibrataanalisi della situazione. I combustibili fossili stanno scomparendo; provengono da parti del mondo politicamente instabili e sono una delle fonti principali delle emissioni di CO2 . Inoltre, il nostro fabbisogno energetico è in continuo aumento. Per soddisfarlo e per raggiungere la sicurezza dell’approvvigionamento, dobbiamo far ricorso a nuove fonti su larga scala che non siano inquinanti e che ci permettano di ridurre la nostra dipendenza dal resto del mondo.</p>
      <p sl="es">In tale contesto, ogni avanzamento nel campo delle energie rinnovabili è di particolare rilevanza. Grazie agli investimenti nella ricerca, le società dell’Unione europea che producono energia godono di una posizione di primaria importanza sul mercato mondiale e contribuiscono ampiamente alla creazione di posti di lavoro e all’aumento della competitività, che sono due dei principali obiettivi della nostra strategia di Lisbona.</p>
      <p sl="es">A seconda degli Stati membri, la situazione rispetto alle energie rinnovabili cambia considerevolmente, come varia anche il contesto politico e normativo dei vari paesi, perlopiù inadeguato. Cionondimeno, la normativa esistente, se pur limitata, si è dimostrata efficace per stimolare soluzioni più sostenibili in molti Stati membri anche se in alcuni settori importanti come quello degli impianti di riscaldamento e raffreddamento la regolamentazione è ancora assolutamente inesistente.</p>
      <p sl="es">Se vogliamo davvero fare progressi in questo campo, è indispensabile che la normativa quadro proposta dalla Commissione sia ambiziosa. Essa deve migliorare e rafforzare le norme esistenti e porre obiettivi vincolanti per la generazione dell’elettricità, per il settore dei trasporti e per quello degli impianti termici e di climatizzazione. E’ inoltre essenziale che gli Stati membri mettano in pratica tali accordi senza indugio.</p>
      <p sl="es">Per raggiungere l’obiettivo del 20 per cento è inoltre imprescindibile, come la relazione giustamente sottolinea, che l’elettricità generata a partire da fonti rinnovabili goda di migliori condizioni di accesso alla rete di distribuzione. Serve un sistema aperto, efficace e non discriminante per l’accesso dell’energia rinnovabile alla rete di distribuzione, che deve essere abbastanza sviluppata da poter gestire un grosso potenziale elettrico prodotto da fonti rinnovabili.</p>
      <p sl="es">Sono d’accordo con la relatrice sul fatto che separare la proprietà delle aziende che operano nei sistemi di distribuzione dalle attività commerciali sia il modo migliore per garantire l’assenza di discriminazioni nei confronti dei produttori di energia rinnovabile in termini di accesso alla rete.</p>
      <p sl="es">Inoltre, urge accelerare l’attuazione dei progetti d’interesse europeo per le reti transeuropee dell’energia. La recente nomina di coordinatori per i progetti che incontrano difficoltà tecniche, politiche o finanziarie è un passo nella giusta direzione.</p>
      <p sl="es">Infine, sia la Commissione che gli Stati membri devono continuare a incentivare gli investimenti, l’innovazione e la ricerca in questi settori, prendendo tutte le misure necessarie per far sì che l’energia ottenuta da fonti rinnovabili possa essere prodotta a prezzi accessibili. Il raggiungimento degli obiettivi fissati dalla normativa quadro non deve tradursi in un onere per i consumatori e per le aziende a causa di un aumento esorbitante dei costi dell’energia.</p>
    </intervention>
    <intervention id="1-099" speaker_id="23881" name="Marios MATSAKIS" is_mep="True" mode="spoken" nationality="Cyprus" birth_date="02-08-1954" birth_place="Lemesos" p_group="Group of the Alliance of Liberals and Democrats for Europe" m_state="CY">
      <p sl="en">Signor Presidente, desidero congratularmi con l’onorevole Thomsen per la sua eccellente relazione. Vorrei inoltre congratularmi con i quattro relatori per parere, che ci hanno illuminato con i loro commenti e le loro osservazioni.</p>
      <p sl="en">Anche per le persone più difficili da convincere, tra cui probabilmente l’onorevole Chichester che ha lasciato l’Aula, è ormai chiaro che il nostro pianeta si sta pericolosamente surriscaldando e che il cambiamento climatico costituisce una minaccia reale per la vita sulla terra quale noi la conosciamo. Quanto di tale cambiamento sia dovuto alle naturali variazioni del clima e quanto sia dovuto all’accumulo di gas serra nella nostra atmosfera è ancora motivo di discussione tra scienziati e politici. Non v’è discussione, invece, quanto al fatto che l’accumulo di gas come la CO2 stia rendendo sicuramente peggiore, anzi molto peggiore, il cambiamento climatico; tuttavia, anche a uno stadio avanzato come questo, in cui sono già iniziati gli effetti catastrofici del cambiamento del clima, il mondo si sta risvegliando pian piano, forse anche troppo piano, e sta prendendo coscienza dell’urgenza di fare qualcosa.</p>
      <p sl="en">L’UE è all’avanguardia nel cercare di risolvere questo problema. La tabella di marcia per le energie rinnovabili in Europa rappresenta certamente un passo importante nella giusta direzione e non ho dubbi che troverà il pieno sostegno della maggior parte dei membri di questo Parlamento; tuttavia, una volta completato il quadro legislativo, bisogna obbligare gli Stati membri ad applicarlo e bisogna istituire un efficace sistema di controllo.</p>
      <p sl="en">Per ottenere risultati concreti e arrestare i cambiamenti climatici dovuti all’effetto serra, bisogna raggiungere altri due obiettivi. Primo, bisogna estendere la tabella di marcia per le energie rinnovabili anche al di là dei confini dell’UE e coprire quanto più possibile il resto del mondo. Questo è davvero un compito immane. Secondo, bisogna capire che dobbiamo far capire a loro volta ai nostri cittadini che non solo è necessario agire e sfruttare le energie rinnovabili, ma è anche necessario ridurre la spesa energetica in generale. Se continuiamo ad aumentare il nostro fabbisogno energetico in modo indiscriminato e apparentemente illimitato, indipendentemente da tutte le tabelle di marcia per le energie rinnovabili che ci prefisseremo ogni nostra iniziativa si rivelerà alla fin fine inefficace.</p>
    </intervention>
    <intervention id="1-100" speaker_id="1833" name="Marie Anne ISLER BÉGUIN" is_mep="True" mode="spoken" nationality="France" birth_date="30-06-1956" birth_place="Boulay" p_group="Group of the Greens/European Free Alliance" m_state="FR">
      <p sl="fr">Signor Presidente, per far fronte al riscaldamento climatico e mettere in atto quest’ambiziosa tabella di marcia, non si può assolutamente eludere il legame tra energia e ambiente. Vero è che abbiamo regolarmente ricordato che gli Stati membri non raggiungeranno l’obiettivo del 12 per cento di energie rinnovabili entro il 2010. Come faranno, allora, a raggiungere quello del 20 per cento entro il 2020?</p>
      <p sl="fr">I sistemi di calcolo di sviluppo utilizzati dalla Commissione non considerano i costi ambientali della produzione di energia da un punto di vista internazionale e le nostre politiche energetiche restano così a compartimenti stagni, mentre è necessaria un’impostazione integrata e globale.</p>
      <p sl="fr">Nel settore dell’energia, possiamo fare molto meglio e ottenere risultati rapidi. E’ necessario, ad esempio, sviluppare l’efficienza energetica, che permetterà a ciascuno di noi di eliminare le spese superflue di energia. E’ inoltre necessario snellire le procedure amministrative. In Francia, per esempio, l’installazione di un pannello fotovoltaico è un vero e proprio percorso di guerra: bisogna portare a termine non meno di sette pratiche per diventare da consumatori a produttori di energia.</p>
      <p sl="fr">Ma ci vuole anche coerenza in materia di cooperazione allo sviluppo. Cosa propone l’Unione nell’ambito degli accordi di partenariato con i paesi ACP per mettere in cantiere le energie rinnovabili? Quando si parla, ad esempio, di energia solare, i più poveri rispondono che questa tecnologia è per loro assolutamente inaccessibile. E che dire degli Stati membri che finanziano le colture di biocombustibili nei paesi del sud? In Africa e in Asia, si stanno moltiplicando le piantagioni di jatropha anche nelle regioni colpite dalla siccità e sottoposte a imperativi di sicurezza alimentare.</p>
      <p sl="fr">Inoltre, l’Unione ha delle responsabilità verso i paesi terzi che le forniscono le materie prime per l’energia. Gli investimenti europei nelle miniere di uranio in Niger o l’oleodotto Ciad-Camerun devono essere accompagnati da un trasferimento di tecnologie per la produzione di energia pulita nell’ambito di microprogetti.</p>
      <p sl="fr">La crisi energetica, signor Presidente, riguarda l’ambiente; richiede piani di emergenza e politiche vincolanti. Urge quindi impegnarsi a fondo sulle energie rinnovabili.</p>
    </intervention>
    <intervention id="1-101" speaker_id="2278" name="Paul RÜBIG" is_mep="True" mode="spoken" nationality="Austria" birth_date="06-05-1953" birth_place="Wels" p_group="Group of the European People's Party (Christian Democrats)" m_state="AT">
      <p sl="de">Signor Presidente, Commissario Piebalgs, onorevoli colleghi, mentre noi siamo qui riuniti, a Washington si discute degli obiettivi del protocollo di Kyoto ed è mia convinzione che facciano bene le Nazioni Unite ad occuparsi di questi temi globali fissando degli obiettivi che fanno parte di una strategia top-down e creano gli strumenti necessari per attuarla.</p>
      <p sl="de">Credo che sia per noi importante concentrarci su tale strategia bottom-up , che è poi quella di Lisbona, per far sì che gli obiettivi dell’occupazione e della crescita vengano raggiunti soprattutto tramite l’efficienza energetica. Abbiamo adesso nuovi obiettivi per vari settori. Possiamo fornire un vero e proprio slancio all’economia e arrivare a una situazione vantaggiosa per tutti grazie all’isolamento termico e a molte altre misure che permettono un maggior rendimento energetico. Credo che anche in termini di sicurezza di approvvigionamento sia importante focalizzare l’attenzione sulle energie rinnovabili perché sono fonti energetiche che si sviluppano alle nostre latitudini, fonti sicure e disponibili per tutti in ogni momento. Dovremmo fare in modo di raggiungere veramente entro il 2020 l’obiettivo del 20 per cento di energie rinnovabili sulla quantità complessiva di energia consumata.</p>
      <p sl="de">Servono criteri comuni a tutta l’UE per quanto riguarda le misure di sostegno, le sovvenzioni e le tasse che definiranno l’intero quadro finanziario che dovremo istituire a questo proposito. Tutto ciò rappresenta una sfida che credo si ponga anche per il Commissario Kovács.</p>
      <p sl="de">Inoltre, serve un sistema d’accesso alla rete equo e trasparente. Bisognerebbe applicare il principio del must-carry e considerare reato penale la mancata distribuzione in rete dell’energia rinnovabile. Servono procedure di pianificazione armonizzate regolate da un meccanismo one-stop in base al quale le procedure di autorizzazione debbano concludersi entro un determinato lasso di tempo, ad esempio entro un termine massimo di tre anni, per garantire che l’energia prodotta sia disponibile al momento opportuno. E’ anche necessario tutelare il diritto dei consumatori di richiedere ai propri fornitori il 100 per cento di energie rinnovabili in modo da garantirsi un sicuro approvvigionamento energetico per più decenni.</p>
      <p sl="de">L’energia nucleare non è un’energia rinnovabile ed è per questo che chiederei che se ne trattasse in un’altra relazione.</p>
    </intervention>
    <intervention id="1-102" speaker_id="4558" name="Dorette CORBEY" is_mep="True" mode="spoken" nationality="Netherlands" birth_date="19-07-1957" birth_place="Eindhoven" p_group="Socialist Group in the European Parliament" m_state="NL">
      <p sl="nl">Signor Presidente, l’onorevole Thomsen ci ha fornito un’eccellente relazione sulle energie rinnovabili e vorrei esprimere il mio pieno riconoscimento per il suo impegno nonché il mio appoggio incondizionato all’obiettivo dichiarato del 25 per cento.</p>
      <p sl="nl">La lotta contro il cambiamento climatico rappresenta un’enorme sfida, ma offre anche grosse opportunità per nuove tecnologie e per un’energia pulita e rinnovabile. Oltre alle fonti più note, come le turbine eoliche e i pannelli solari, disporremo ben presto di altre fonti di energia, quali l’energia eolica d’alta quota a più di un chilometro di altitudine, i riflettori solari, l’energia delle maree e del moto ondoso, l’energia geotermica e quella generata dalle alghe. Si tratta di una tendenza che offre grandi prospettive e che considero positiva. Investire nelle energie rinnovabili comporta ben altri vantaggi che la semplice riduzione delle emissioni di CO2 . Riduce la nostra dipendenza dai paesi non membri dell’UE, rompe il regime di monopolio dei colossi dell’energia e favorisce non solo l’introduzione di enormi innovazioni, ma anche la creazione di nuovi posti di lavoro, circa un milione nella fattispecie.</p>
      <p sl="nl">Tutto ciò va benissimo, onorevoli colleghi, ma necessita anche di una politica adeguata. I punti più importanti sono tre. In primo luogo il disaccoppiamento, che rappresenta una priorità assoluta per sviluppare rapidamente le energie rinnovabili. Al momento i tempi necessari per collegare un parco eolico a una rete di distribuzione elettrica possono essere ancora lunghi e ciò è inaccettabile. Spero in questo senso che le proposte avanzate dalla Commissione europea questa settimana possano essere alquanto rafforzate per far sì che ci possiamo meglio difendere di fronte alle pressioni dei grandi monopoli dell’energia e che le medesime proposte non vengano denaturate.</p>
      <p sl="nl">In secondo luogo, ci sono i biocombustibili. Ve ne sono di buoni e di cattivi. Attualmente, tutti sembrano concentrarsi su quelli cattivi. E a ragion veduta, giacché v’è motivo di rimettere in discussione l’utilità di alcuni biocarburanti che a malapena producono qualche vantaggio ambientale. Alcuni biocombustibili sono anzi assolutamente dannosi per la biodiversità e per i prezzi alimentari. Tuttavia, in condizioni di stretto controllo i biocarburanti possono fornire un contributo verso un sistema più sostenibile di approvvigionamento energetico, a condizione che vi siano garanzie che le foreste pluviali tropicali non siano abbattute per alimentare le nostre macchine. Approvo il paragrafo della relazione della collega in cui si afferma che servono criteri chiari da applicare alla quota del 10 per cento di biocarburanti nel mix energetico. Nella mia relazione sulla direttiva concernente la qualità dei combustibili ho già avanzato proposte e sono ansiosa di udire a tal proposito le vostre reazioni.</p>
      <p sl="nl">In terzo luogo, la questione dei contributi. Purtroppo, vengono ancora erogati contributi per la produzione di energia a partire da fonti fossili. Negli ultimi 10 anni in Europa il settore del carbone ha ricevuto circa 50 000 milioni di euro sottoforma di aiuti alla produzione. Il carburante per aerei è esente da dazi, il che rappresenta un contributo occulto. La tendenza attuale è di concedere contributi generosi per le energie rinnovabili. Ma questa non è la cosa giusta da fare. Bisogna smettere prima possibile di sovvenzionare il settore dei combustibili fossili. Anziché concedere aiuti, dobbiamo costringere le società produttrici di energia ad attingere una parte sostanziale della loro produzione dalle fonti rinnovabili. Così non ci sarà più bisogno di alcun contributo. Dobbiamo stare molto attenti a non sostituire la nostra dipendenza dal petrolio con una nuova dipendenza dai contributi.</p>
    </intervention>
    <intervention id="1-103" speaker_id="28225" name="Herbert REUL" is_mep="True" mode="spoken" nationality="Germany" birth_date="31-08-1952" birth_place="Langenfeld" p_group="Group of the European People's Party (Christian Democrats)" m_state="DE">
      <p sl="de">Signor Presidente, signor Commissario, onorevoli colleghi, vorrei innanzi tutto ringraziare la relatrice per il testo che ci ha presentato. Ritengo doveroso sottolineare in questa sede che dobbiamo guardare alla politica energetica in termini di tutta una serie di obiettivi diversi. Come garantire la sicurezza dell’approvvigionamento? Come esser certi di non danneggiare l’ambiente? Come ottenere l’energia a un buon prezzo?</p>
      <p sl="de">Prendendo in considerazione ciascuno di questi tre fattori, ci si accorge ben presto che le energie rinnovabili svolgono una funzione probabilmente importante nel futuro panorama dell’energia, ma che questo settore da solo non può risolvere il problema energetico in termini di formazione del prezzo, d’impatto ambientale e di sicurezza dell’approvvigionamento.</p>
      <p sl="de">Ecco perché è importante porsi le questioni che già oggi diversi oratori hanno chiaramente illustrato, ad esempio chiedersi come e dove le energie rinnovabili possano essere utilizzate nel modo più intelligente dal punto di vista economico come avviene per altre risorse. Dobbiamo considerare dove ci convenga investire nel modo più efficace, il che significa, per esempio, che non dobbiamo promuovere l’energia solare in zone dove le condizioni non sono favorevoli al suo utilizzo.</p>
      <p sl="de">Dobbiamo considerare se le decisioni, le percentuali e gli obiettivi vincolanti ci permettano realmente di compiere passi avanti o se invece non sia più sensato promuovere ancor più la sussidiarietà e sostenere iniziative estremamente diversificate che si rivolgono a settori diversi a seconda degli Stati membri interessati, pur perseguendo un obiettivo equivalente.</p>
      <p sl="de">Al contempo, dobbiamo individuare gli inconvenienti che pure esistono nel caso delle energie rinnovabili. Abbiamo già discusso dei biocombustibili. Sei mesi fa questo argomento non veniva nemmeno sfiorato. Abbiamo discusso dell’energia eolica e dei danni che può provocare. Nel mio paese vi sono problemi per reperire gli spazi sufficienti per sviluppare l’energia eolica. Ciò non significa dire no a questo tipo di energia rinnovabile; tuttavia significa che sono necessarie una discussione differenziata e una risposta differenziata, poiché in conclusione una politica energetica intelligente non deve suscitare false aspettative che non possano poi essere raggiunte, bensì aspettative reali che possano essere raggiunte passo dopo passo. Ringrazio la Commissione per il suo atteggiamento estremamente aperto e diversificato.</p>
    </intervention>
    <intervention id="1-104" speaker_id="2062" name="Riitta MYLLER" is_mep="True" mode="spoken" nationality="Finland" birth_date="12-07-1956" birth_place="Joensuu" p_group="Socialist Group in the European Parliament" m_state="FI">
      <p sl="fi">Signor Presidente, non si possono ridurre le emissioni di biossido di carbonio conformemente ai nostri obiettivi a meno che non si adotti una strategia congiunta che coniughi l’efficienza energetica all’utilizzo delle energie rinnovabili. Esistono attualmente grosse differenze tra i vari Stati membri per quanto riguarda l’impiego delle energie rinnovabili. Abbiamo bisogno di obiettivi vincolanti specifici per ogni paese per quanto riguarda sia l’efficienza energetica che le energie rinnovabili.</p>
      <p sl="fi">La relatrice ha pienamente ragione ad attirare l’attenzione su due questioni squisitamente pratiche che riguardano il modo in cui si possono raggiungere tali obiettivi nell’Unione europea. Dobbiamo insistere sul fatto che gli Stati membri con un maggior numero di abitanti che attualmente producono solo una piccolissima parte della loro energia a partire da fonti rinnovabili debbano assolutamente colmare questo divario. Gli sforzi compiuti dai paesi più piccoli non sono sufficienti a risolvere il problema. L’altra importante osservazione che è stata formulata in questa sede è che dobbiamo sfruttare i fenomeni naturali. Abbiamo la luce del sole, abbiamo il potenziale dei biocombustibili e in alcune zone abbiamo il vento. Questi fenomeni naturali devono essere presi in considerazione nei programmi nazionali.</p>
      <p sl="fi">E’ assolutamente indispensabile che le politiche messe in atto dagli Stati membri siano sostenibili e coerenti. Solo così si potranno coinvolgere investitori, sponsor e industria. A meno che non vi siano sistemi di sostegno e normative che vadano nella giusta direzione e ci consentano di attuare una politica energetica sostenibile, non riusciremo a compiere la vera e propria rivoluzione che qui è stata invocata nel campo dell’energia.</p>
      <p sl="fi">In merito ai biocombustibili, dobbiamo esprimerci a favore dei biocombustibili di seconda generazione e non come se stessimo alimentando la concorrenza tra alimenti e combustibili.</p>
    </intervention>
    <intervention id="1-105" speaker_id="4308" name="Alejo VIDAL-QUADRAS" is_mep="True" mode="spoken" nationality="Spain" birth_date="20-05-1945" birth_place="Barcelona" p_group="Group of the European People's Party (Christian Democrats)" m_state="ES">
      <p sl="es">Signor Presidente, la decisione dei capi di Stato e di governo di approvare un obiettivo vincolante del 20 per cento di energie rinnovabili nel nostro mix energetico entro il 2020 ha avuto un forte impatto nel mondo e rappresenta una pietra miliare delle politiche comunitarie in materia di cambiamento climatico e impiego dell’energia.</p>
      <p sl="es">Domani il Parlamento voterà sulla corrispondente relazione, nella quale esprimiamo il nostro sostegno alle proposte del Consiglio e della Commissione per una futura normativa in materia.</p>
      <p sl="es">Nella nostra qualità di colegislatori, siamo tenuti a elaborare politiche economiche attuabili che rispondano ai reali bisogni della società, tenendo sempre presente il contesto tecnologico esistente. L’obiettivo di produrre il 20 per cento del nostro mix energetico a partire da fonti rinnovabili sarà attuabile dal punto di vista economico solo se verranno soddisfatte due condizioni: che il prezzo del barile del greggio resti alto e che quello di una tonnellata di CO2 sia opportunamente dissuasivo.</p>
      <p sl="es">Gli studi d’impatto della Commissione sono basati su un prezzo di circa 20 euro per tonnellata di CO2 . Il prezzo attuale fluttua entro una fascia da 12 a 15 centesimi. Di fronte a queste cifre, l’analisi dei costi-benefici non è così attraente come vorremmo e questo aspetto andrà considerato nella prossima revisione del sistema di scambio di emissioni, se si vorranno mandare segnali giusti all’industria e ai consumatori.</p>
      <p sl="es">Non v’è ombra di dubbio che la diversificazione delle fonti di energia pulita debba continuare a essere la priorità fondamentale della politica energetica. Grazie alla coraggiosa azione del Consiglio nel mese di marzo, è giunta l’ora per gli Stati membri di negoziare la ripartizione degli oneri e degli obblighi. Per concludere, signor Presidente, chiedo al Consiglio di far sì che tale ripartizione avvenga quanto prima sulla base di un solido compromesso grazie al quale nessuna delle parti si senta vincente o perdente.</p>
    </intervention>
    <intervention id="1-106" speaker_id="23808" name="Csaba Sándor TABAJDI" is_mep="True" mode="spoken" nationality="Hungary" birth_date="26-06-1952" birth_place="Kiskunfélegyháza" p_group="Group of the Progressive Alliance of Socialists and Democrats in the European Parliament" m_state="HU">
      <p sl="hu">Mi congratulo con l’onorevole Thomsen per la sua eccellente relazione. Sono d’accordo con gli onorevoli colleghi e in particolare con l’onorevole Paasilinna sul fatto che non si possa essere dogmatici in materia di energia e che non si debba considerare l’energia rinnovabile una panacea in sé e per sé. Ciò non basterà a risolvere i problemi dell’Europa, ma costituirà comunque un importante passo avanti nella giusta direzione. Su questo siamo tutti d’accordo e tale aspetto è stato magistralmente evidenziato nella relazione dell’onorevole Thomsen.</p>
      <p sl="hu">Allo stesso tempo, tuttavia, diversi colleghi ci hanno fatto notare che è necessario un progresso tecnologico, perché i nuovi Stati membri e quelli più poveri in particolare giudicano estremamente costoso l’utilizzo dell’energia solare, dell’energia eolica e, nel caso del mio paese che è ricco di sorgenti calde, dell’energia geotermica.</p>
      <p sl="hu">Vorrei chiedere al Commissario Piebalgs di invitare la Commissione a considerare attentamente come si possa promuovere lo sviluppo di tali tecnologie in Europa, eventualmente anche tramite appositi bandi. Non mi riferisco a tecnologie semplici come quelle recentemente osservate da me e dai miei onorevoli colleghi in Tibet, dove ci è stato detto che le abitazioni civili sono dotate di impianti fotovoltaici. Abbiamo stentato a crederci, ma in seguito è emerso che per impianti fotovoltaici s’intendeva un semplice pannello di piccole dimensioni in grado di scaldare una brocca d’acqua in mezz’ora. Ebbene, io penso a tecnologie complessivamente molto più serie.</p>
      <p sl="hu">Per quanto riguarda il settore agricolo, considero molto importanti i biocombustibili e concordo con l’onorevole Myller quanto al fatto che non si debba creare una situazione che metta la produzione di biocombustibili in concorrenza con la produzione e l’industria alimentare. Cerchiamo di essere ragionevoli per quanto riguarda la produzione del bioetanolo, perché in certi casi la produzione di bioetanolo consuma più combustibile fossile di quanto ci permetta di risparmiarne. Ritengo quindi che sia necessaria una strategia diversificata in questo campo.</p>
    </intervention>
    <intervention id="1-107" speaker_id="28291" name="Romana JORDAN" is_mep="True" mode="spoken" nationality="Slovenia" birth_date="08-01-1966" birth_place="Celje" p_group="Group of the European People's Party (Christian Democrats)" m_state="SI">
      <p sl="sl">Signor Commissario, onorevoli colleghi, le fonti di energia rinnovabile raccolgono due grandi sfide: in primo luogo la sfida della sicurezza di un approvvigionamento affidabile, in quanto consente la diversificazione e riduce la dipendenza dalle importazioni; in secondo luogo la sfida del cambiamento climatico, in quanto non produce emissioni dirette di gas a effetto serra.</p>
      <p sl="sl">Le fonti rinnovabili di energia sono popolari in Europa da un po’ di tempo a questa parte. Costituiscono un argomento politicamente trainante e la loro rilevanza per un futuro sviluppo sociale è invocata da noi politici, da economisti, scienziati e ingegneri, nonché da proprietari di abitazioni che abitualmente non si occupano a livello professionale di generazione di energia o di tutela dell’ambiente.</p>
      <p sl="sl">Eppure, sull’insieme del mix energetico la quota di energia prodotta da fonti rinnovabili sta aumentando lentamente. Perché? Forse perché noi politici non ci impegniamo abbastanza? Non credo, giacché la maggior parte delle normative europee in materia di energia si riferisce proprio al settore delle energie rinnovabili. Tuttavia, credo che nell’elaborare il quadro normativo appropriato abbiamo evidenziato gli aspetti tecnici e di controllo, tralasciando le valutazioni economiche e d’insieme.</p>
      <p sl="sl">Ritengo che le energie rinnovabili non vadano trattate a sé. Dobbiamo valutarne i pro e i contro rispetto alle altre fonti di energia. Dobbiamo considerare il loro contributo per quanto riguarda la diversificazione del mix energetico, l’affidabilità dell’approvvigionamento, la riduzione delle emissioni di gas a effetto serra e la formazione di una società basata sulla conoscenza. Dobbiamo valutare l’ulteriore necessità di ricerca e sviluppo.</p>
      <p sl="sl">Dobbiamo effettuare un’analisi macroeconomica per ampliare la nostra iniziale impostazione tecnica. Un fattore decisivo per la scelta degli investimenti è rappresentato dalla valutazione finanziaria di quanto costi per esempio rilasciare nell’atmosfera una tonnellata in meno di biossido di carbonio.</p>
      <p sl="sl">Fintantoché non effettuiamo un’appropriata analisi comparativa dei costi per avere una visione più ampia del nostro modo convenzionale di far politica, le nostre politiche per l’energia e per l’ambiente non riusciranno a ottenere i risultati desiderati. Se invece effettueremo un’analisi globale, potremo abbattere le barriere tra le varie fonti di energia e disporre di un mix energetico diversificato e di lunga durata, che è ciò che più conta.</p>
    </intervention>
    <intervention id="1-108" speaker_id="28322" name="Joan CALABUIG RULL" is_mep="True" mode="spoken" nationality="Spain" birth_date="24-05-1960" birth_place="Valencia" p_group="Socialist Group in the European Parliament" m_state="ES">
      <p sl="es">Signor Presidente, quasi tutti siamo concordi sul fatto che l’Unione europea si trovi davanti a tre sfide fondamentali: la prima è l’esaurimento delle fonti convenzionali di energia e l’aumento dei loro prezzi; la seconda è la necessità di ridurre la nostra crescente dipendenza dalle importazioni di energia; la terza è cercare di limitare i cambiamenti climatici. E’ ovvio che le fonti rinnovabili possano fornire un grosso contributo per vincere queste sfide.</p>
      <p sl="es">Attualmente ci siamo posti entro il 2020 l’obiettivo di produrre il 20 per cento dell’energia totale generata a partire da fonti rinnovabili. Ovviamente, gli Stati membri sono liberi di scegliere le fonti rinnovabili che meglio si adattano alla loro situazione, ma devono impegnarsi (ci deve essere un chiaro impegno politico) a rispettare gli obiettivi che essi stessi si sono posti congiuntamente.</p>
      <p sl="es">Vorrei sottolineare quattro punti. In primo luogo, le fonti rinnovabili di energia non sono incompatibili con altre fonti energetiche che possono contribuire a stabilizzare l’offerta, ma devono rappresentare l’opzione privilegiata. Le altre fonti energetiche, come l’energia nucleare, non dovrebbero essere scartate, ma occorre risolvere l’annoso problema dello smaltimento delle scorie e degli alti costi di costruzione delle centrali.</p>
      <p sl="es">L’impiego dei biocombustibili, tuttavia, richiede grande cautela e dovrebbe avvenire sulla base di criteri di sostenibilità. Altrimenti, potrebbe comportare un grave danno per l’ambiente e perniciose conseguenze sociali.</p>
      <p sl="es">D’altra parte, vi sono grandi possibilità di sviluppo per l’utilizzo delle energie rinnovabili nel campo dell’edilizia e delle infrastrutture.</p>
      <p sl="es">Infine, bisogna considerare la dimensione sociale della politica energetica: l’introduzione delle fonti di energia rinnovabili non deve produrre un aumento dei prezzi del riscaldamento e dell’elettricità al di là della portata dei consumatori, soprattutto per le categorie più vulnerabili della società che sono le più colpite dall’aumento dei prezzi dell’energia.</p>
    </intervention>
    <intervention id="1-109" speaker_id="28261" name="Alexander STUBB" is_mep="True" mode="spoken" nationality="Finland" birth_date="01-04-1968" birth_place="Helsinki" p_group="Group of the European People's Party (Christian Democrats) and European Democrats" m_state="FI">
      <p sl="en">Signor Presidente, penso che sia abbastanza divertente avere un auditorio vivace. Non sempre in Aula si ricevono applausi, incoraggiamenti e grida. So che è proibito, ma penso che sia davvero abbastanza divertente, quindi dovrebbe essere lecito.</p>
      <p sl="en">Se mi è consentito, vorrei fare tre osservazioni. La prima è una semplice eco di quanto già affermato dal Commissario. Penso, infatti, che abbiamo bisogno di una politica energetica comune. Naturalmente, è importantissimo guardare agli obiettivi nazionali ma da un punto di vista globale è necessario guardarvi in un’ottica comune. Ciò significa che dobbiamo rivedere gran parte della legislazione che stiamo per adottare e che dobbiamo concentrarci, come ha ricordato poco fa l’onorevole Paasilinna, su un adeguato mix energetico, pur tenendo presente l’insieme del programma.</p>
      <p sl="en">La seconda osservazione riguarda un’equa ripartizione degli oneri e in tal senso posso dirmi soddisfatto dagli obiettivi per il 2020: si tratta di obiettivi buoni e ambiziosi. Non sono sicuro al cento per cento che riusciremo a raggiungerli, in particolare per quanto riguarda le fonti rinnovabili, tuttavia l’intento è buono. Comunque, nel perseguire tali obiettivi, è fondamentale tenere nella dovuta considerazione il problema della ripartizione degli oneri. Non vorrei che ci trovassimo in una situazione in cui piccoli Stati come la Finlandia, che già oggi impiega il 25 per cento di energia rinnovabile, fossero costretti ad aumentare il loro carico fino, poniamo, al 45per cento, mentre i cinque maggiori Stati membri, che consumano il 60 per cento dell’energia, mantenessero livelli molto più bassi. Quindi, cerchiamo di essere veramente giusti in questo senso. Tanto più che, ovviamente, un paese come la Finlandia non potrà mai disporre di molta energia solare, purtroppo.</p>
      <p sl="en">La terza osservazione riguarda la metodologia di calcolo. Sembra che l’energia eolica e quella solare siano penalizzate rispetto alla biomassa. Bene, cerchiamo di farcene una ragione, ma esaminiamo comunque la questione da vicino. Con i piani d’azione nazionali, vorrei sperare che la Direzione generale dell’energia e dei trasporti disponesse di personale a sufficienza, o fosse in grado di assumerlo, in modo da poter controllare la questione e adottare le misure necessarie.</p>
      <p sl="en">Per concludere, ecco in sintesi le mie tre osservazioni: primo, abbiamo bisogno di una politica energetica comune; secondo, dobbiamo ripartire equamente gli oneri; terzo, dobbiamo essere estremamente cauti nella metodologia di calcolo.</p>
    </intervention>
    <intervention id="1-110" speaker_id="28199" name="Gábor HARANGOZÓ" is_mep="True" mode="spoken" nationality="Hungary" birth_date="27-09-1975" birth_place="Budapest" p_group="Socialist Group in the European Parliament" m_state="HU">
      <p sl="hu">La ringrazio, signor Presidente. Vorrei innanzi tutto congratularmi con l’onorevole Thomsen per il suo eccellente lavoro. Considerando le sfide del cambiamento climatico, della nostra grande dipendenza dai combustibili fossili e della crescente necessità di posti di lavoro per l’agricoltura, l’Unione europea necessita di un sistema normativo chiaro e facilmente applicabile che le consenta di operare efficacemente per produrre energia rinnovabile, soprattutto a partire dalla biomassa.</p>
      <p sl="hu">Per i produttori bisogna creare un quadro giuridico che definisca chiaramente le attività e gli ambiti operativi attinenti alle energie rinnovabili. Non ha molto senso adottare direttive per innalzare la quota di energia rinnovabile prodotta se mancano le condizioni appropriate per farlo; gli interessati non si assumeranno il rischio di avviare questo nuovo tipo di produzione.</p>
      <p sl="hu">Non possiamo permettere che si venga a creare una situazione in cui a livello europeo si illudono gli agricoltori incoraggiandoli a produrre materie prime per la generazione di bioenergia, mentre a livello nazionale il contesto normativo di alcuni paesi non fornisce le condizioni ottimali per farlo. E’ necessario un programma a lungo termine ben formulato, perché altrimenti i produttori riterranno che questo tipo di produzione comporti rischi troppo alti.</p>
      <p sl="hu">Dobbiamo garantire la sicurezza della produzione, ma non possiamo aspettarci che i consumatori siano disposti a pagare prezzi troppo alti. Sono necessari incentivi per i produttori e in alcuni casi servono agevolazioni fiscali per garantire che la transizione non comporti difficoltà operative. Dobbiamo fornire incentivi adeguati per assicurare che la produzione di biocombustibili non provochi un aumento dei prezzi alimentari, giacché ciò comprometterebbe l’intero programma. Grazie dell’attenzione.</p>
    </intervention>
    <intervention id="1-111" speaker_id="28257" name="Ivo BELET" is_mep="True" mode="spoken" nationality="Belgium" birth_date="07-06-1959" birth_place="St Truiden" p_group="Group of the European People's Party (Christian Democrats)" m_state="BE">
      <p sl="nl">Signor Presidente, signor Commissario, onorevoli colleghi, vorrei concentrare l’attenzione su due aspetti dell’eccellente relazione dell’onorevole Thomsen, segnatamente il settore dell’edilizia e quello degli autotrasporti.</p>
      <p sl="nl">Se dobbiamo raggiungere gli obiettivi per quanto riguarda il CO2 nel settore dell’autotrasporto, dobbiamo investire maggiormente nella ricerca e nello sviluppo. Questo è ovvio. La revisione del bilancio pluriennale ci fornisce l’opportunità di farlo, signor Commissario. I fondi destinati alla ricerca sulle nuove tecnologie e sulle energie rinnovabili nei trasporti devono essere drasticamente aumentati. Questa dovrebbe essere una delle priorità anche per il nostro nuovissimo Istituto europeo di innovazione e tecnologia. Il settore degli autotrasporti in Europa può dare l’esempio a tale riguardo, onorevoli colleghi. Alcune case automobilistiche giapponesi stanno attualmente pubblicizzando la produzione di veicoli a zero emissioni come loro obiettivo aziendale. Ritengo che noi nell’Unione europea siamo perfettamente in grado di essere i primi al mondo a trasformare questo obiettivo in una realtà.</p>
      <p sl="nl">Vi è poi l’altro settore che ha un immediato bisogno di nuove tecnologie ecologiche: l’edilizia. Tale bisogno è stato ripetutamente evidenziato. Si tratta del settore che la stessa Commissione europea definisce come quello con il più alto potenziale per ridurre le emissioni di CO2 . La costruzione dei nuovi edifici a basso consumo di energia, le cosiddette abitazioni passive, è sempre agli albori e ancora relativamente costosa. Anche in questo caso è ora di accelerare i tempi per quanto riguarda non solo la ricerca e lo sviluppo ma anche per le agevolazioni fiscali. Potremmo benissimo ridurre ulteriormente l’aliquota IVA sui materiali edili che permettono un risparmio energetico e sulle energie rinnovabili nell’edilizia, arrivando addirittura ad azzerarla. Comunque, la Commissione europea ha intenzione – lei, signor Commissario, lo sa meglio di me – di avanzare nuove proposte per una riduzione dell’IVA entro il 2009 e sarebbe auspicabile contemplassero queste stesse ipotesi di misure per incentivare il risparmio energetico nel settore edilizio. Ci attendono sfide assolutamente cruciali nei mesi e negli anni a venire e richiedono audacia e determinazione.</p>
    </intervention>
    <intervention id="1-112" speaker_id="28279" name="Justas Vincas PALECKIS" is_mep="True" mode="spoken" nationality="Lithuania" birth_date="01-01-1942" birth_place="Samara " p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">L’esauriente relazione della collega, onorevole Thomsen, rappresenta un valido contributo per vivere in un ambiente più pulito e far fronte al cambiamento climatico. Per ridurre la dipendenza dalle importazioni da paesi terzi, la politica energetica comune prevede per le energie rinnovabili piani d’azione ambiziosi a livello europeo e nazionale, nonché il monitoraggio della loro attuazione.</p>
      <p sl="lt">Tuttavia, alcuni paesi hanno un notevole potenziale di energia solare o eolica, mentre altri presentano un potenziale inferiore. Pertanto, i piani d’azione dovrebbero essere concepiti separatamente per i diversi paesi, facendo calcoli su base reale.</p>
      <p sl="lt">Sarebbe utile che la Commissione europea destinasse parte dei Fondi strutturali alla produzione delle energie rinnovabili e dei sistemi d’isolamento, riscaldamento e raffreddamento per l’edilizia residenziale. Inoltre, l’impiego delle energie rinnovabili dovrebbe essere anche incentivato dalla politica fiscale. In Europa ci troviamo a far fronte a un aumento dei prezzi alimentari dovuto alla crescente richiesta di biocombustibili. Questo è inaccettabile.</p>
      <p sl="lt">Cosa può fare un normale cittadino dell’UE che vive del suo stipendio se il maggior utilizzo delle energie rinnovabili provoca un innalzamento dei prezzi dell’elettricità e delle abitazioni? Il mercato non può regolare ogni cosa. E’ necessario assistere chi versa in difficoltà finanziarie, soprattutto coloro che più risentono dell’incremento dei prezzi dell’energia.</p>
      <p sl="lt">Da un punto di vista generale, sono certo che in futuro dovremo cambiare il nostro stile di vita e ridurre il nostro sfrenato consumismo. L’uomo ha danneggiato il pianeta ed è quindi nostra responsabilità cercare di risanarlo.</p>
    </intervention>
    <intervention id="1-113" speaker_id="2209" name="Agnes SCHIERHUBER" is_mep="True" mode="spoken" nationality="Austria" birth_date="31-05-1946" birth_place="Reith" p_group="Group of the European People's Party (Christian Democrats) and European Democrats" m_state="AT">
      <p sl="de">Signor Presidente, signor Commissario, onorevoli colleghi, la sfida dell’approvvigionamento energetico sta diventando sempre più seria non solo per l’Unione europea ma anche per il mondo intero. In tale contesto, l’impiego delle energie rinnovabili è essenziale sia per la sicurezza dell’approvvigionamento futuro che come contributo decisivo per la riduzione dei gas a effetto serra. E’ nostro dovere sostenere e promuovere l’innovazione. E’ inoltre nostro dovere investire maggiormente nella ricerca e nello sviluppo delle nuove tecnologie sia nel settore dei trasporti, ad esempio con ricerche sui nuovi combustibili o sui nuovi motori, che in campo termico per quanto riguarda i sistemi di riscaldamento, la generazione di elettricità, i materiali isolanti e così via.</p>
      <p sl="de">Un buon esempio, è quello della produzione per cogenerazione di energia elettrica e termica a partire dalla biomassa, sistema che viene sempre più frequentemente usato in Austria. Un altro aspetto fondamentale è quello del risparmio energetico. Le nozioni di specificità regionale e decentralizzazione sono anche di fondamentale importanza.</p>
      <p sl="de">Dobbiamo cogliere l’opportunità che ci offre la produzione decentralizzata di energia e biocombustibili da fonti rinnovabili, perché così possiamo produrre energia in modo sostenibile e utilizzare materie prime messe a disposizione dal terreno. L’uso di prodotti agricoli per l’energia non pregiudicherà certo la produzione di un’adeguata disponibilità alimentare, giacché vi sono a sufficienza terreni coltivabili che possono essere adeguatamente sfruttati. La sospensione dell’obbligo di ritiro dei seminativi per il 2008 è pertanto assolutamente opportuna.</p>
      <p sl="de">Inoltre, l’utilizzo di materie prime rinnovabili può sostanzialmente contribuire allo sviluppo economico delle zone rurali, grazie al suo impatto positivo non solo quanto allo sfruttamento dei terreni tramite la normale rotazione delle colture ma anche quanto all’occupazione e alla creazione di nuovi posti di lavoro nelle zone rurali.</p>
    </intervention>
    <intervention id="1-114" speaker_id="36748" name="Antonio DE BLASIO" is_mep="True" mode="spoken" nationality="Hungary" birth_date="05-09-1955" birth_place="Pécs" p_group="Group of the European People's Party (Christian Democrats) and European Democrats" m_state="HU">
      <p sl="hu">Grazie, signor Presidente. Vorrei innanzi tutto congratularmi con la relatrice per l’eccellente lavoro da lei svolto. Dobbiamo tener presente che gli obiettivi ambiziosi verso i quali l’Unione europea si è impegnata, ovvero ridurre le emissioni dei gas a effetto serra, incrementare l’utilizzo delle fonti rinnovabili di energia e aumentare l’efficienza energetica, possono essere raggiunti solamente se vengono attuati congiuntamente al principio di sussidiarietà, a cominciare dagli attori socioeconomici a livello locale e regionale.</p>
      <p sl="hu">Una politica energetica decentralizzata, di pari passo con programmi di ricerca e campagne intese a far mutare le abitudini dei consumatori, potrebbe produrre risultati tangibili non solo in termini di utilizzo delle fonti rinnovabili ma anche in termini di occupazione e di sviluppo regionale.</p>
      <p sl="hu">La produzione a livello locale ed eventualmente il consumo e la conversione delle fonti rinnovabili creano nuovi posti di lavoro e permettono una maggiore stabilità economica a livello regionale, creando un’offerta energetica diversificata e più efficiente. Vorrei sottolineare il ruolo di primaria importanza degli incentivi finanziari, sia per quanto riguarda l’allacciamento delle fonti di energia rinnovabile alle reti di distribuzione esistenti sia per la loro immissione sul mercato.</p>
      <p sl="hu">E’ interesse fondamentale delle autorità locali e regionali (il Presidente interrompe l’oratore, invitandolo a parlare più lentamente) sostenere le attività delle imprese nel campo dell’innovazione, della ricerca e dello sviluppo.</p>
      <p sl="hu">Sostenendo il partenariato tra il settore pubblico e quello privato, l’Unione europea potrebbe incentivare gli attori delle società di entrambi i settori a creare sinergie che imprimerebbe impulso alle regioni il cui sviluppo deve essere stimolato. Per far ciò, è essenziale che l’imprenditoria locale sia informata circa le opportunità di sviluppo e che vi sia una valutazione delle caratteristiche e dei bisogni specifici delle regioni interessate.</p>
      <p sl="hu">Raccomando che l’Unione europea verifichi attentamente l’osservanza da parte degli Stati membri del ruolo che sono chiamati a svolgere, poiché le iniziative regionali e locali non potranno mai decollare se gli Stati membri non realizzeranno un contesto normativo loro proprio, compatibile con la legislazione europea. Gli Stati membri hanno l’obbligo di istituire un quadro normativo che non solo permetta loro di raggiungere una maggiore efficienza energetica e di utilizzare le energie rinnovabili, ma che fornisca anche tutto il supporto economico possibile e gli incentivi necessari per favorire le iniziative di sviluppo locali e regionali.</p>
    </intervention>
    <intervention id="1-115" speaker_id="28618" name="Valdis DOMBROVSKIS" is_mep="True" mode="spoken" nationality="Latvia" birth_date="05-08-1971" birth_place="Rīga" p_group="Group of the European People's Party (Christian Democrats)" m_state="LV">
      <p sl="lv">Signor Presidente, onorevoli colleghi, uno degli obiettivi della strategia europea per l’energia è quello di aumentare la quota rappresentata dalle energie rinnovabili fino a raggiungere il 20 per cento del consumo totale di energia entro il 2020. La Lettonia è assolutamente all’avanguardia in questo campo poiché ha già raggiunto una quota di energia rinnovabile pari al 37 per cento. Quando si fissano obiettivi per le quote di energia rinnovabile da attribuire a ciascuno Stato membro, è difficile usare un metro imparziale e garantire che ogni Stato membro si impegni attivamente a far uso delle energie rinnovabili. Sono dell’avviso della relatrice che si debba controllare che gli Stati membri più grandi non ottengano sconti sugli obiettivi per le energie rinnovabili al di sotto del 20 per cento. Alla luce del fatto che i cinque maggiori Stati membri consumano almeno il 60 per cento dell’energia totale dell’Unione europea, una riduzione degli obiettivi di questi Stati comporterebbe un peso sproporzionatamente grande per gli altri. Bisogna riconoscere che l’UE ha già avuto esperienze negative su una questione analoga. La strategia adottata dalla Commissione europea per l’attribuzione delle quote di emissioni di CO2 è stata a dir poco singolare.</p>
      <p sl="lv">Stando alle informazioni della Commissione stessa, scopo del sistema di scambio di emissioni è aiutare gli Stati membri a rispettare gli impegni da loro sottoscritti nel protocollo di Kyoto. I nuovi Stati membri stanno rispettando tali impegni, ma le loro quote di emissioni stanno subendo significative riduzioni. Ad esempio la Lettonia, che ha il livello pro capite più basso di tutta l’UE per quanto riguarda le quote di emissioni di CO2 , riceverà solamente il 55 per cento delle quote di emissioni da lei richieste. L’Estonia e la Lituania riceveranno rispettivamente il 52 per cento e il 53 per cento. Anche le quote di altri nuovi Stati membri sono state significativamente ridotte. Al contrario, quasi tutti i più vecchi Stati membri, che non stanno complessivamente rispettando i loro obiettivi del protocollo di Kyoto, si sono visti attribuire il 90 per cento delle quote di emissioni richieste. Non c’è quindi da stupirsi che cinque nuovi Stati membri siano stati costretti a ricorrere in giudizio contro tali decisioni. Accolgo con favore la posizione della relatrice quanto allo stanziamento di ulteriori risorse finanziarie per raggiungere gli obiettivi della strategia europea per l’energia, riconoscendo il carattere prioritario della questione e proponendo la revisione del quadro finanziario 2007-2013 dell’Unione europea. Gli obiettivi stabiliti nell’ambito della strategia europea per l’energia devono essere accolti favorevolmente dal punto di vista sia economico che ecologico. Resta solo da esortare la Commissione europea affinché non si ripetano gli errori del passato e che tali obiettivi vengano attribuiti in modo equo, garantendo che ogni Stato membro si impegni attivamente per raggiungerli. Grazie dell’attenzione.</p>
    </intervention>
    <intervention id="1-116" speaker_id="28636" name="Péter OLAJOS" is_mep="True" mode="spoken" nationality="Hungary" birth_date="18-04-1968" birth_place="Budapest" p_group="Group of the European People's Party (Christian Democrats) and European Democrats" m_state="HU">
      <p sl="hu">Signor Presidente, devo innanzi tutto esprimere tutto il mio rammarico per il fatto che il precedente obiettivo dell’UE di aumentare entro il 2010 la quota di energie rinnovabili impiegata fino al 12 per cento del mix energetico non possa verosimilmente essere raggiunto. Nonostante questo fallimento, in occasione del Vertice di primavera del 2007, sotto la Presidenza tedesca è stato fissato l’obiettivo ancor più ambizioso per gli Stati membri di innalzare al 20 per cento il contributo delle energie rinnovabili entro il 2020.</p>
      <p sl="hu">Credo che si debba essere franchi: temo che, come quelli precedenti, l’obiettivo attuale sia a rischio. A rischio, per di più, di essere sabotato dagli stessi Stati membri. Per questo motivo, sollecito con forza la Commissione e gli Stati membri a raggiungere quanto prima un accordo sull’attuazione pratica dell’obiettivo del 20 per cento di energie rinnovabili.</p>
      <p sl="hu">Gli Stati membri hanno già dovuto mettere a punto e presentare la loro strategia per le energie rinnovabili, tenendo conto del rapporto costi/benefici ed effettuando un’analisi settoriale del potenziale di ogni Stato membro. Per questo motivo, gli obiettivi fissati dalla tabella di marcia per le energie rinnovabili in Europa devono essere completati da piani d’attuazione, con obiettivi nazionali ben definiti e con obiettivi secondari per ogni settore energetico, e dalla possibilità di sanzioni nel caso in cui non vengano raggiunti.</p>
      <p sl="hu">Le sanzioni sono necessarie perché, non dimentichiamolo, i paesi che sono restii ad attuare gli obiettivi comuni stanno mettendo in pericolo la fiducia degli altri Stati riguardo alla credibilità e all’affidabilità dell’Europa quanto al suo impegno di combattere il cambiamento climatico. Se avremo la fortuna di riuscire a raggiungere un accordo globale, se pur attaccato a un filo, tutto questo avrà fine finirà del tutto.</p>
      <p sl="hu">L’Europa ha una responsabilità storica e deve dimostrare con l’esempio che dietro ai combustibili fossili c’è la vita, che la concorrenza tecnologica esiste e che l’autosufficienza energetica può essere assicurata.</p>
    </intervention>
    <intervention id="1-117" speaker_id="28315" name="Petr DUCHOŇ" is_mep="True" mode="spoken" nationality="Czechia" birth_date="06-09-1956" birth_place="Brno" p_group="Group of the European People's Party (Christian Democrats) and European Democrats" m_state="CZ">
      <p sl="cs">Signor Presidente, onorevoli colleghi, mi siano consentiti due commenti sulla relazione dell’onorevole Thomsen. All’inizio della relazione si afferma che: a) “le fonti di energetiche convenzionali si stanno esaurendo”; b) “sussiste una situazione di dipendenza crescente dalle importazioni” di materie prime energetiche; e c) “il cambiamento climatico (…) avrà conseguenze disastrose per le popolazioni”.</p>
      <p sl="cs">Il primo commento è che la crescente dipendenza dei paesi dell’UE dalle importazioni di materie prime energetiche è l’unico dato certo, sul quale non c’è alcuna ombra di dubbio. Questo è in effetti un problema politico serio. Tuttavia non può essere risolto dando una preferenza unilaterale alle fonti di energia cosiddetta rinnovabili. La soluzione è di gran lunga molto più complessa. Perciò voglio evidenziare alcuni aspetti che, a mio avviso, non sono contemplati nella relazione in parola.</p>
      <p sl="cs">Primo, i singoli Stati membri sono responsabili della propria politica energetica e pertanto hanno diritto ad avere un proprio mix energetico. Secondo, non c’è nulla nella relazione che evidenzi che la spesa economica dei fondi limitati a nostra disposizione sia una necessità. E sottolineo la parola “economica” nel riferirmi alla spesa di tali fondi. Ritengo anche che per l’Unione europea sia una necessità cooperare con gli Stati Uniti, anche per il coordinamento delle politiche verso i paesi esportatori di materie prime energetiche. Infine, la relazione non fa alcun riferimento all’importanza dell’energia nucleare.</p>
      <p sl="cs">Il secondo commento è che le previsioni su cui si basa la relazione, cioè che le fonti energetiche convenzionali siano destinate a esaurirsi ben presto e che il cambiamento climatico produca effetti disastrosi sul genere umano, sono opinabili. Non dovremmo quindi considerarle come fatti incontrovertibili.</p>
    </intervention>
    <intervention id="1-118" speaker_id="photo_generic" name="Andris Piebalgs" is_mep="True" mode="spoken">
      <p sl="en">Membro della Commissione . − Signor Presidente, desidero iniziare il mio intervento a chiusura della discussione con le parole dell’onorevole Vidal-Quadras: nessuno si dovrebbe sentire né vincitore né vinto in questo campo, perché le politiche delle energie rinnovabili sono assolutamente necessarie per tutti noi per tre motivi fondamentali.</p>
      <p sl="en">In primo luogo, il cambiamento climatico: senza le fonti rinnovabili è abbastanza ingenuo credere di poter vincere la sfida del cambiamento climatico. In secondo luogo, la concorrenza per le risorse energetiche: il mondo sta crescendo, la gente vive meglio e le risorse energetiche stanno sempre più scarseggiando e la corsa alle risorse energetiche potrebbe anche essere pericolosa dal punto di vista geopolitico. In terzo luogo, non facciamoci fuorviare dai costi. Oggi ci troviamo in una situazione abbastanza positiva perché, a fronte di un prezzo del petrolio di 80 dollari al barile, abbiamo un tasso di cambio pari a 1,4 euro. Di conseguenza, questo ci ha protetto dall’aumento del prezzo del greggio. Ma questi processi non sono correlati tra loro; si tratta di una mera coincidenza. Abbiamo visto che, quando è stato introdotto l’euro, le aspettative erano di uno contro uno. Se il tasso di cambio fosse rimasto invariato, avremmo oggi un costo delle risorse energetiche più alto del 50 per cento e molti parlamenti starebbero discutendo di aiuti d’urgenza. Quindi, da un punto di vista economico, abbiamo bisogno anche delle energie rinnovabili.</p>
      <p sl="en">E’ troppo chiedere questa svolta tecnologica? E non si tratta di sovvenzioni che stiamo reclamando, bensì di aiuti all’investimento, perché il 20 per cento del consumo finale di energia non è il 100 per cento e nemmeno il 50 per cento: è solo un quinto del totale e noi abbiamo bisogno che questa tecnologia sia applicabile.</p>
      <p sl="en">Quindi, perché abbiamo bisogno dell’Europa? Perché l’Europa è una dimensione, è uno spazio, ma è anche una necessità. Esiste un potenziale negli Stati membri che non sono ricchi, almeno in termini di PIL pro capite . Alcuni Stati membri non hanno molto potenziale e noi dobbiamo trovare il modo di sfruttare tutto il potenziale dell’Unione europea. I paesi più ricchi potrebbero investire nei paesi con un potenziale più alto, perché alla fine la nuova tecnologia che ci consentirà di alimentarci con l’energia pulita andrà a vantaggio di tutti.</p>
      <p sl="en">Ho citato Gordon Brown non in ragione di un’appartenenza politica. L’ho citato per dire che anche nel Regno Unito, dove attualmente le energie rinnovabili non hanno una grande penetrazione di mercato, esiste la necessità di questo tipo di politica – nel senso di impostazione strategica – e anche per dire che abbiamo bisogno di obiettivi vincolanti perché, per raggiungere uno scopo politico di lungo respiro, ci vogliono obiettivi vincolanti. Se si tratterà esclusivamente di obiettivi di massima, vorrà dire che conteranno soltanto fino alle prossime elezioni e così di seguito. Se invece si tratterà di obiettivi vincolanti, vorrà dire che vi saranno politiche a lungo termine che faciliteranno gli investimenti e le norme di applicazione.</p>
      <p sl="en">Parliamo ora della sfida della sostenibilità delle colture energetiche, argomento sollevato da molti di voi. Bene, vorrei obiettare che al momento l’energia rinnovabile non ha praticamente nessun impatto sui prezzi alimentari. Stiamo senza dubbio assistendo a una crescita del benessere mondiale. Le persone mangiano meglio: in India, in Cina, anche nei paesi del terzo mondo. Così, ai quattro angoli del pianeta, la gente chiede sempre più risorse ed è giusto che le chieda. Certo, il mercato mondiale risponde con prezzi sempre più alti. Ciò farà aumentare la produzione, ma fondamentalmente non cambierà il fatto che possano di nuovo esserci prezzi del petrolio bassi o prezzi dei generi alimentari bassi. Comunque, resteranno ragionevolmente alti ed è per questo che questa sfida non è posta dalle fonti di energia rinnovabile.</p>
      <p sl="en">Al contempo, sono tra coloro che credono che si debbano definire precisi criteri di sostenibilità e che ciò vada fatto nell’ambito di questa direttiva, perché l’argomento opposto potrebbe essere che già esiste una legislazione sull’acqua, sui rifiuti e sul suolo. Quindi, alcuni chiedono: “Perché abbiamo bisogno di un’altra fonte di burocrazia?”. Ritengo che, se ci avventuriamo in aree politiche particolari contestate sia da settori della società che da gruppi politici, sia necessario anche fornire una risposta. E la certificazione, se pur talvolta farraginosa, è necessaria per fornire realmente la risposta che nessuna fonte energetica sarà mai sfruttata in modo non sostenibile. Comunque, sono davvero dell’opinione che la relazione sia ben equilibrata. E’ molto ben equilibrata tra queste due sfide e mi auguro assolutamente che trovi un ampio sostegno in Aula, poiché tale sostegno significherebbe anche un più forte appoggio per la proposta della Commissione alla fine dell’anno.</p>
      <p sl="en">In conclusione, la relazione è ben formulata ed io vorrei ringraziare nuovamente la relatrice assieme a tutti i relatori dei gruppi politici e delle varie commissioni, perché si tratta di un ottimo documento. Rispecchia esattamente il tipo di equilibrio di cui abbiamo bisogno, come adesso ci serve un ampio sostegno.</p>
    </intervention>
    <intervention id="1-119" speaker_id="28380" is_mep="True" mode="spoken" role="Presidente" name="Marek SIWIEC" nationality="Poland" birth_date="13-03-1955" birth_place="Piekary Sląskie" p_group="Group of the Progressive Alliance of Socialists and Democrats in the European Parliament" m_state="PL">
      <p sl="unknown">La discussione è chiusa.</p>
      <p sl="unknown">La votazione si svolgerà martedì 25 settembre 2007.</p>
      <p sl="unknown">Dichiarazioni scritte (articolo 142)</p>
    </intervention>
    <intervention id="1-120" speaker_id="28180" name="Ján HUDACKÝ" is_mep="True" mode="written" nationality="Slovakia" birth_date="24-02-1959" birth_place="Vranov nad Topľou" p_group="Group of the European People's Party (Christian Democrats) and European Democrats" m_state="SK">
      <p sl="sk">L’attuale situazione relativa alla generazione di energia e al cambiamento climatico dà origine non solo a soluzioni positive, ma anche a decisioni frettolose, che possono in ultima analisi avere effetti nocivi.</p>
      <p sl="sk">Penso alle fonti di energia rinnovabili che forniscono essenzialmente nuove soluzioni per compensare la riduzione delle fonti convenzionali e limitare il volume delle emissioni nocive.</p>
      <p sl="sk">D’altro canto, stiamo assistendo e anche collaborando a prendere decisioni congiunte che in modo sconsiderato e affrettatamente introducono l’uso di tali energie fissando obiettivi eccessivamente vincolanti da raggiungere ad ogni costo. Non è un caso che, oltre al parere di molti esperti, uno studio dell’OCSE ci metta in guardia quanto al fatto che la promozione incosciente di talune fonti rinnovabili (quali i biocombustibili, la biomassa e così via) stia causando danni irreparabili in altri settori, come ad esempio quello dell’agricoltura e della gestione delle risorse idriche, alterando in tal modo l’equilibrio globale della natura. Tutto ciò mi ricorda la caccia ai passeri durante la cosiddetta “rivoluzione culturale” in Cina. Con questo non voglio dire di essere contrario alle fonti di energia rinnovabile. Tuttavia, è necessario impiegare le fonti naturalmente esistenti in alcuni settori di utilizzo e in base a capacità che ne consentano il naturale rinnovamento senza alcuno sforzo per aumentarne in modo artificioso la produzione nel folle tentativo di raggiungere quanto prima obiettivi vincolanti.</p>
      <p sl="sk">Le attuali conoscenze e le soluzioni tecniche esistenti ci permettono, e continueranno a permetterci per molto tempo ancora, di utilizzare le fonti rinnovabili come semplice complemento. Pertanto, cerchiamo soluzioni più ragionevoli e più efficaci nel medio periodo. L’energia nucleare è un buon esempio.</p>
    </intervention>
    <intervention id="1-998" speaker_id="4258" name="Piia-Noora KAUPPI" is_mep="True" mode="written" nationality="Finland" birth_date="07-01-1975" birth_place="Oulu" p_group="Group of the European People's Party (Christian Democrats) and European Democrats" m_state="FI">
      <p sl="en">La Finlandia è uno dei paesi più avanzati del mondo per l’utilizzo delle energie rinnovabili, soprattutto per quanto riguarda la bioenergia. La percentuale di utilizzo delle energie rinnovabili in Finlandia è del 25 per cento circa.</p>
      <p sl="en">Gli obiettivi di utilizzo delle fonti rinnovabili devono essere realistici. Per combattere il cambiamento climatico bisogna garantire a un prezzo ragionevole la disponibilità di biomassa, che è vitale per la nostra industria forestale.</p>
      <p sl="en">In Finlandia, la torba è stata definita un biocombustibile a lento rinnovamento. In quanto combustibile autoctono, la torba ha un effetto considerevole sulla politica regionale e contribuisce all’aumento dell’occupazione e della sicurezza dell’approvvigionamento energetico.</p>
      <p sl="en">Non è possibile escludere nessuna forma sostenibile ed efficiente in termini di costi che consenta di generare energia senza emissioni, a basse emissioni o a emissioni zero, inclusa l’energia nucleare. Tutte le forme di energia devono essere valutate alla luce degli interessi generali della società.</p>
      <p sl="en">La quota di fonti energetiche che non producono emissioni di biossido di carbonio, nucleare incluso, dovrebbe essere aumentata per poter lottare contro il cambiamento climatico. L’energia nucleare aumenta l’indipendenza dalle importazioni di energia, è più pulita di altre dal punto di vista ambientale ed è economica in termini di costi.</p>
      <p sl="en">Pertanto, stanti le differenze geologiche, idrologiche e climatiche tra gli Stati membri, credo che sia importantissimo che questi ultimi siano liberi di scegliere le fonti rinnovabili che ritengono più appropriate.</p>
    </intervention>
    <intervention id="1-121" speaker_id="4260" name="Eija-Riitta KORHOLA" is_mep="True" mode="written" nationality="Finland" birth_date="15-06-1959" birth_place="Lahti" p_group="Group of the European People's Party (Christian Democrats)" m_state="FI">
      <p sl="fi">Signor Presidente, se vogliamo promuovere le fonti di energia rinnovabili, dobbiamo essere precisi quanto agli obiettivi che ci prefiggiamo di raggiungere utilizzandole. Una cosa è comportarsi da pionieri cercando di conseguire obiettivi e percentuali a qualunque costo; tutt’altra cosa è individuare soluzioni multisettoriali per le energie rinnovabili con effetti di più ampio respiro. E’ già chiaro che le percentuali fissate e gli obiettivi dell’UE relativi all’ambiente e al clima sono purtroppo irraggiungibili. Ciononostante, abbiamo provato a realizzarli, con il risultato di ottenere un mercato dell’energia artificialmente influenzato a spese dei consumatori e soluzioni energetiche insostenibili in termini di equilibrio climatico, che vanno necessariamente rivedute. Il rispetto dell’obiettivo minimo del 10 per cento per i biocarburanti nel settore dei trasporti ne è un triste esempio.</p>
      <p sl="fi">Se si tratta di lottare contro il cambiamento climatico, il passaggio ai biocombustibili non è la riposta giusta. Ed è difficile che possa esserlo in un mondo in cui la carenza di prodotti alimentari è uno scenario probabile a causa dell’effetto serra. La preoccupazione espressa in uno studio pubblicato dall’OCSE che le sovvenzioni statali per i biocombustibili possano provocare un aumento dei prezzi alimentari e danneggiare le foreste è assolutamente concreta, visto e considerato che il loro contributo per evitare il cambiamento climatico può essere minore del previsto. La medesima preoccupazione è espressa in un articolo pubblicato sulla rivista Science , in cui i benefici dei biocombustibili rispetto al clima sono equiparati a quelli di un rimboschimento nell’arco di 30 anni. I risultati variano a seconda delle materie prime e delle tecnologie di produzione, ma in ogni caso il rimboschimento di una determinata zona può assorbire una quantità di anidride carbonica da due a nove volte superiore rispetto alla riduzione delle emissioni ottenuta attraverso i biocarburanti.</p>
      <p sl="fi">Ciò di cui abbiamo bisogno adesso è il buon senso, se si tratta di conseguire obiettivi. Altrimenti, ci accorgeremo ben presto che elevare improvvisamente la quota di energie rinnovabili fino a un quinto della produzione totale di energia è stata una decisione avventata che si tradurrà un giorno in una minaccia per l’ambiente a causa della distruzione delle foreste.</p>
    </intervention>
    <intervention id="1-122" speaker_id="28252" name="Richard SEEBER" is_mep="True" mode="written" nationality="Austria" birth_date="15-01-1962" birth_place="Innsbruck" p_group="Group of the European People's Party (Christian Democrats)" m_state="AT">
      <p sl="de">Le energie rinnovabili devono svolgere un ruolo significativo nella nostra politica energetica futura. L’energia nucleare non trova posto in questo scenario perché restano ancora problemi di sicurezza irrisolti.</p>
      <p sl="de">Le energie rinnovabili sono il nostro futuro. Perciò vi è la necessità dell’innovazione e dello sviluppo di nuove tecnologie. E’ necessario investire molto di più nella ricerca in modo da portare sul mercato soluzioni innovative in tutti i settori.</p>
      <p sl="de">Nel mese di marzo il Consiglio europeo ha deciso che entro il 2020 il 20 per cento del fabbisogno totale di energia dell’UE debba essere coperto dalle energie rinnovabili. Così facendo, i capi di Stato e di governo hanno preso una decisione importante e hanno levato una chiara voce a favore dello sviluppo delle energie rinnovabili. Chiedo pertanto alla Commissione di presentare una proposta lungimirante per un quadro giuridico per le energie rinnovabili. E’ fondamentale che l’Europa disponga degli strumenti adeguati per raggiungere con rapidità ed efficienza gli obiettivi fissati dal Consiglio.</p>
    </intervention>
    <intervention id="1-997" speaker_id="36281" name="Silvia-Adriana ȚICĂU" is_mep="True" mode="written" nationality="Romania" birth_date="14-11-1970" birth_place="Galaţi" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Attualmente l’UE dipende per il 57 per cento dalle importazioni di gas e per l’82 per cento da quelle di petrolio. Si stima che entro il 2030 l’UE dipenderà per l’84 per cento dalle importazioni di gas e per oltre il 93 per cento da quelle di petrolio.</p>
      <p sl="ro">L’UE necessita di una politica energetica che dia spazio allo sviluppo economico e sociale, ma che al contempo garantisca la protezione dell’ambiente grazie ad azioni efficaci contro il cambiamento climatico. Ritengo che i prossimi 5 anni siano decisivi per la pianificazione e l’approvazione dei progetti d’interesse europeo relativi alle reti TEN-E, per diversificare le fonti energetiche e rafforzare l’efficienza energetica a livello comunitario.</p>
      <p sl="ro">Per limitare il cambiamento climatico, l’UE ha deciso che entro il 2020 il 20 per cento del suo fabbisogno energetico totale debba essere assicurato da fonti rinnovabili. Quindi, sia gli Stati membri che la Commissione devono redigere un inventario delle fonti rinnovabili disponibili sul loro territorio e definire piani d’azione per un loro impiego efficiente. Chiediamo alla Commissione di interessarsi attivamente alla stesura di tale inventario. I Fondi strutturali e il Fondo europeo per la competitività e l’innovazione nonché il Settimo programma quadro per la ricerca possono e devono essere utilizzati dagli Stati membri per investimenti nelle tecnologie energetiche.</p>
    </intervention>
  </section>
  <section id="creitem17" title="17. Sviluppo delle ferrovie comunitarie – Certificazione del personale addetto alla guida di locomotori e treni – Diritti e obblighi dei passeggeri nel trasporto ferroviario (discussione)">
    <intervention id="1-124" speaker_id="28380" is_mep="True" mode="spoken" role="Presidente" name="Marek SIWIEC" nationality="Poland" birth_date="13-03-1955" birth_place="Piekary Sląskie" p_group="Group of the Progressive Alliance of Socialists and Democrats in the European Parliament" m_state="PL">
      <p sl="unknown">L’ordine del giorno reca, in discussione congiunta:</p>
      <p sl="unknown">la relazione dell’onorevole Georg Jarzembowski, a nome della delegazione del Parlamento europeo al comitato di conciliazione, sul progetto comune, approvato dal comitato di conciliazione, di direttiva del Parlamento europeo e del Consiglio recante modifica della direttiva 91/440/CE del Consiglio relativa allo sviluppo delle ferrovie comunitarie e della direttiva 2001/14/CE del Parlamento europeo e del Consiglio relativa alla ripartizione della capacità di infrastruttura ferroviaria e all’imposizione dei diritti per l’utilizzo dell’infrastruttura ferroviaria [PE-CONS 3635/2007 – C6-0212/2007 – 2004/0047(COD) ] (A6-0314/2007);</p>
      <p sl="unknown">la relazione dell’onorevole Gilles Savary, a nome della delegazione del Parlamento europeo al comitato di conciliazione, sul progetto comune, approvato dal comitato di conciliazione, di direttiva del Parlamento europeo e del Consiglio sulla certificazione del personale addetto alla guida di locomotori e treni nelle ferrovie comunitarie [PE-CONS 3636/2007 – C6-0213/2007 – 2004/0048(COD) ] (A6-0315/2007);</p>
      <p sl="unknown">la relazione dell’onorevole Dirk Sterckx, a nome della delegazione del Parlamento europeo al comitato di conciliazione, sul progetto comune, approvato dal comitato di conciliazione, di direttiva del Parlamento europeo e del Consiglio sui diritti e gli obblighi dei passeggeri nel trasporto ferroviario [PE-CONS 3637/2007 – C6-0214/2007 – 2004/0049(COD) ] (A6-0313/2007).</p>
    </intervention>
    <intervention id="1-125" speaker_id="1" name="Georg JARZEMBOWSKI" is_mep="True" mode="spoken" role="relatore" nationality="Netherlands" birth_date="03-02-1947" birth_place="Braunschweig" p_group="Group of the European People's Party (Christian Democrats) and European Democrats" m_state="NL">
      <p sl="de">Signor Presidente, onorevoli deputati, questa sera ci possiamo dire tutti soddisfatti per l’esito generale del pacchetto ferroviario. Nella mia qualità di relatore sui progressi della legislazione comunitaria relativa allo sviluppo delle ferrovie potrei non essere particolarmente soddisfatto; tuttavia, se guardiamo ai risultati raggiunti sui diritti dei passeggeri, in particolare alle indennità per i ritardi e alla certificazione a livello europeo del personale addetto alla guida, possiamo nel complesso dirci tutti soddisfatti.</p>
      <p sl="de">Vorrei iniziare con la discussione della relazione da me elaborata. La buona notizia è che a partire dal 1° gennaio 2010 le reti ferroviarie nazionali dovranno essere aperte a tutti i vettori che forniscono un servizio di trasporto internazionale di passeggeri, senza alcuna discriminazione, a prescindere dal fatto che si tratti di imprese pubbliche o private. Ciò permetterà finalmente di creare un mercato unico europeo per il trasporto transfrontaliero dei passeggeri e aprirà la strada a un’offerta più diversificata da parte di un ampio ventaglio di aziende ferroviarie a tutto vantaggio degli utenti. Contiamo che le imprese ferroviarie colgano effettivamente queste nuove opportunità proponendo offerte competitive e vantaggiose per il cliente, soprattutto per quanto riguarda i costi del trasporto aereo.</p>
      <p sl="de">Se questo darà risultati positivi, avremo la possibilità di imprimere slancio al trasporto ferroviario transfrontaliero. E qui mi ricollego in un certo senso alla discussione precedente, perché avremo anche l’opportunità di ridurre l’inquinamento dell’ambiente nell’Unione europea.</p>
      <p sl="de">Un risultato non soddisfacente della procedura di conciliazione è che, a causa della forte resistenza da parte del Consiglio, non è stato possibile aprire anche le reti ferroviarie nazionali ai servizi ferroviari nazionali, il che significa che il mercato interno dei servizi ferroviari resta incompleto. A dire il vero, tuttavia, la ragione è imputabile al voto espresso da questo nostro Parlamento il 18 gennaio di quest’anno. Quel giovedì, in effetti, la maggioranza dei deputati si espresse anche a favore dell’apertura delle reti per i servizi ferroviari nazionali, ma non fu raggiunta la maggioranza qualificata di 393 voti.</p>
      <p sl="de">Cionondimeno, nel corso della procedura di conciliazione il Parlamento è riuscito effettivamente a far sì che la nuova direttiva preveda che la Commissione europea presenti entro il 31 dicembre 2012 una relazione per proporre misure per un’ulteriore apertura del mercato del trasporto ferroviario dei passeggeri. Per la cronaca, vorrei chiedere al Vicepresidente Barrot di rinnovare il suo impegno a presentare una relazione entro il 31 dicembre 2012 e a prendere ulteriori provvedimenti al fine di aprire il mercato ferroviario.</p>
      <p sl="de">Il Parlamento e il Consiglio hanno anche raggiunto un accordo per cui dovremo sicuramente porre restrizioni all’apertura delle reti per i servizi transfrontalieri nel caso in cui sia messo a repentaglio l’equilibrio economico dei servizi passeggeri pubblici e regionali. Questo non deve tuttavia sfociare in una qualche forma di protezionismo a favore delle ferrovie che cercano di evitare la concorrenza; le restrizioni vi potranno essere solo se un’autorità governativa nazionale confermerà, sulla base di un’analisi economica obiettiva, che l’apertura comprometta i servizi passeggeri regionali.</p>
      <p sl="de">Purtroppo, nel corso della procedura è stata inserita un’ulteriore restrizione, nel senso che gli Stati membri possono imporre diritti a vantaggio del servizio passeggeri pubblico e dei servizi locali. In effetti, il Parlamento è riuscito a limitare l’entità di tale prelievo, e pertanto il gettito che ne deriva non dovrebbe superare di molto le reali necessità della gestione del servizio pubblico. Mi auguro vivamente che, a parte un solo paese, anche se spero che non lo faccia, gli Stati membri non esercitino mai la loro facoltà di porre restrizioni all’apertura delle reti ferroviarie.</p>
      <p sl="de">Ad ogni modo, mi auguro che gli Stati membri applichino questa direttiva senza indugi e riescano ad ampliare la loro offerta di servizi passeggeri internazionali in Europa, offrendo così l’opportunità ai nostri cittadini di servirsi del trasporto ferroviario anziché di quello aereo per recarsi oltrefrontiera.</p>
      <p sl="de">Vorrei adesso dire due parole a nome della collega Elisabeth Jeggle, che purtroppo è assente per malattia. L’onorevole Jeggle desidera ringraziare l’onorevole Savary per la stretta collaborazione con i relatori ombra sul terzo pacchetto ferroviario ed esprime tutta la sua soddisfazione per i risultati raggiunti in merito alla certificazione del personale addetto alla guida dei treni.</p>
      <p sl="de">Dopotutto, siamo riusciti a garantire che vi sia una licenza uniforme a livello europeo per i macchinisti dei treni, poiché non sarebbe logico aprire le reti ferroviarie se poi i treni si dovessero fermare alle frontiere per cambiare i macchinisti. Vogliamo che vi sia un mercato interno europeo. Vogliamo treni per il trasporto merci – in questo caso le reti sono già state aperte – e vogliamo anche treni per il trasporto internazionale dei passeggeri che possano operare a prescindere dalle frontiere nazionali, perché vogliamo un servizio ferroviario efficiente. Sotto questo profilo, l’introduzione della licenza europea di macchinista è di fondamentale importanza e noi ci possiamo dire veramente soddisfatti della nostra normativa.</p>
      <p sl="de">Vorrei comunque sottolineare che la questione non riguarda esclusivamente i macchinisti, bensì tutto il personale addetto alla sicurezza a bordo dei treni. Come sapete, proprio come un aeroplano non può decollare se non vi sono abbastanza assistenti di volo, perché questi sono responsabili della sicurezza dei passeggeri nel caso di un’emergenza, allo stesso modo a bordo dei treni servono non solo macchinisti, ma anche altro personale. Non stiamo parlando del cuoco della carrozza ristorante, ma del personale ferroviario addetto alla guida, come macchinisti e altri addetti responsabili della sicurezza dei passeggeri. A questo proposito, di concerto con il relatore siamo riusciti a persuadere la Commissione a presentare, nei due anni e mezzo successivi all’entrata in vigore della direttiva, una relazione sulla possibilità di introdurre una certificazione uniforme a livello europeo anche per questo tipo di personale, affinché non vi siano lacune relative alla sicurezza nemmeno in quest’area dei servizi ferroviari internazionali. I macchinisti e il personale di altro tipo devono essere formati adeguatamente.</p>
      <p sl="de">Siamo inoltre soddisfatti per il fatto che la licenza di macchinista rappresenta anche un passo avanti verso la mobilità dei macchinisti, giacché coloro che saranno titolari di una licenza europea potranno cambiare la propria sede di servizio trasferendola a loro piacimento in un altro paese dell’Unione europea. Per correttezza, tuttavia, abbiamo voluto congiuntamente assicurare che se un dipendente formato all’interno di un’azienda ferroviaria decide volontariamente di cambiare azienda, l’azienda ferroviaria che si è fatta carico della sua formazione ha diritto a un indennizzo per i costi sostenuti.</p>
      <p sl="de">Vorrei dire, a nome dell’onorevole Jeggle, che siamo molto soddisfatti dell’esito del nostro lavoro. Vi è stata una buona cooperazione e l’onorevole Jeggle chiede a quest’Aula di approvare il pacchetto in toto .</p>
    </intervention>
    <intervention id="1-127" speaker_id="4306" name="Gilles SAVARY" is_mep="True" mode="spoken" role="relatore" nationality="France" birth_date="06-12-1954" birth_place="Oradour sur Vayres" p_group="Socialist Group in the European Parliament" m_state="FR">
      <p sl="fr">Signor Presidente, vorrei innanzi tutto condividere la soddisfazione di questa Assemblea per quanto riguarda il pacchetto ferroviario.</p>
      <p sl="fr">Il nostro cammino è stato lungo. Siamo partiti da quattro testi, ora siamo arrivati ad averne tre. Abbiamo iniziato il nostro lavoro nel 2004 e siamo oggi nel mese di settembre 2007. Ciò significa che non abbiamo preso un rapido, bensì un accelerato! Il nostro cammino è stato lento, ma stiamo finalmente arrivando al capolinea. Credo che dobbiamo tutto questo soprattutto alla grande determinazione, alla forte coesione dei parlamentari, in particolare quella di tutti i gruppi e dei tre relatori qui presenti, ma anche di tutti coloro che, relatori ombra inclusi, hanno fornito il proprio contributo a quest’impresa.</p>
      <p sl="fr">Ma dobbiamo tutto questo anche alla Commissione europea ed io vorrei ringraziare il Commissario Barrot e la Commissione per il loro prezioso contributo nei momenti difficili, poiché la conciliazione è stata estremamente ardua e tutto sembrava congiurare a nostro sfavore.</p>
      <p sl="fr">Inoltre, dobbiamo tutto questo anche alla Presidenza tedesca, al ministro dei Trasporti tedesco Tiefensee, che tanto si è prodigato: ha partecipato a numerose riunioni di conciliazione e ritengo che, senza la sua determinazione e la sua volontà, oggi non avremmo questo pacchetto di misure ferroviarie. Mi riferisco in particolare al testo che ha posto i maggiori problemi, quello sui diritti dei passeggeri. A tale proposito, vorrei congratularmi con l’onorevole Dirk Sterckx per il lavoro svolto.</p>
      <p sl="fr">Fa specie, d’altra parte, che vi siano state tante resistenze in merito ai diritti dei passeggeri ferroviari. E’ vero che il treno non è proprio come l’automobile, perché è teleguidato. E’ vero anche che a volte i ritardi possono accumularsi; del resto, la sicurezza è la cosa più importante e può darsi che alcuni ritardi si verifichino per ragioni nobili. Tuttavia, ci troviamo in ritardo di decenni rispetto al trasporto aereo e ci siamo scontrati con l’immenso conservatorismo del settore ferroviario europeo: la sua fortissima riluttanza nei confronti dei diritti dei passeggeri, che alla fine è stata superata perché abbiamo accettato una serie di deroghe che renderanno possibile l’attuazione tra quindici anni, intorno al 2023.</p>
      <p sl="fr">Ciò vale a dire che, se pur fieri di questo testo, dovremmo essere molto più discreti quanto alle scadenze, perché ritengo che introdurre i diritti dei passeggeri entro un orizzonte temporale che sarà forse di una quindicina di anni non sia assolutamente accettabile, soprattutto se si vogliono sviluppare le ferrovie come stiamo cercando di fare oggi.</p>
      <p sl="fr">Vorrei dirvi che sono personalmente lieto dell’introduzione della licenza europea di macchinista, poiché è questo che si vuol indicare con l’espressione “certificazione di macchinisti”. E’ una questione abbastanza complicata. L’onorevole Georg Jarzembowki ci ha fornito tutti i dettagli e credo che questo sia il risultato di un ottimo lavoro da parte di tutti i parlamentari. Vorrei ringraziare il suo gruppo, che non sempre è così aperto a questi temi, ma che si è dimostrato particolarmente solidale in questa occasione. Vorrei dire che tutto ciò è esemplare perché deriva da un dialogo sociale nel settore. Quindi, si tratta veramente di un esempio da mostrare a tutti coloro che dubitano che l’Europa sia l’Europa dei cittadini. Penso che bisognerebbe farlo sapere a tutti.</p>
      <p sl="fr">Vorrei anche dirvi che personalmente mi sta molto a cuore l’impegno che ci siamo assunti e che il Parlamento europeo ha mantenuto nei confronti del personale di bordo con mansioni di sicurezza. Si tratta di persone che, pur non essendo macchinisti, salvano vite umane perché il loro mestiere a bordo dei treni consiste proprio in questo ed è quindi estremamente importante che vi sia una certificazione di queste persone, anche se a un livello diverso da quello dei macchinisti ovviamente. Pertanto, spero che la clausola che sancisce tale impegno e che siamo riusciti a ottenere venga rispettata.</p>
      <p sl="fr">Infine, per quanto riguarda l’apertura e la liberalizzazione, credo che dal momento in cui si vuole davvero creare una rete ferroviaria europea, bisogna necessariamente accettare che i treni degli altri transitino sul nostro territorio. Si tratta, quindi di una prospettiva ineluttabile.</p>
      <p sl="fr">Da parte mia, ritengo che si debba procedere per gradi. Non saremo tutti pronti allo stesso livello, anzi aggiungo che, quand’anche vi fossero ottime direttive sull’apertura, vi saranno interi paesi che continueranno a non aprirsi. Penso all’Irlanda, perché non è attraversata da nessuna linea internazionale; penso eventualmente anche alla Finlandia, perché è praticamente un vicolo cieco e non è tendenzialmente disposta ad aprirsi alla Russia, cosa che è assolutamente legittima; e poi, penso soprattutto a quei paesi che hanno sagome e scartamenti diversi.</p>
      <p sl="fr">Ciò vuol dire che per costruire l’Europa delle ferrovie, il primo grande cantiere è quello dell’interoperatività: questo è il grande cantiere degli anni a venire. L’Europa delle ferrovie va costruita con direttive sulla liberalizzazione, certo; ma prima di tutto si deve investire nella rete, per consentire l’interoperatività tecnica. Poco importa che si apra alla concorrenza tra Francia e Spagna: se si mantengono scartamenti di binari diversi, non ci saranno aumenti né del traffico merci né del traffico passeggeri.</p>
      <p sl="fr">In un certo senso, la relazione sulla certificazione dei macchinisti è una relazione sull’interoperatività. E’ l’interoperatività sociale che deve permettere a macchinisti di paesi diversi di considerarsi europei e non più soltanto cittadini di una nazione. Ed io credo che, se riusciremo a trascendere le culture nazionali nel settore ferroviario, potremo garantire un futuro al trasporto su rotaia. Considerato il continuo sviluppo del trasporto stradale e di quello aereo, tutto questo rappresenta un compito urgente.</p>
    </intervention>
    <intervention id="1-128" speaker_id="4243" name="Dirk STERCKX" is_mep="True" mode="spoken" role="relatore" nationality="Belgium" birth_date="25-09-1946" birth_place="Herent" p_group="Group of the Alliance of Liberals and Democrats for Europe" m_state="BE">
      <p sl="nl">Signor Presidente, signor Commissario, onorevoli deputati, sono conscio del fatto che la mia relazione fosse la più complicata delle tre e che, come ha detto l’onorevole Savary, questo fosse il nodo più difficile da sciogliere. Tutto sommato, credo che nelle nostre discussioni con il Consiglio si sia raggiunto un compromesso onorevole. Vorrei ringraziare tutti coloro che vi hanno contribuito, in particolare i relatori ombra, gli onorevoli El Khadraoui, Rack, Zîle, e altri ancora, il presidente del comitato di conciliazione, l’ onorevole Vidal-Quadras Roca, che a mio parere ha condotto i negoziati con grande competenza, e ovviamente anche la Presidenza tedesca, come già sottolineato dall’onorevole Savary; ritengo che il Ministro Tiefensee e tutti i suoi collaboratori si siano impegnati a fondo al riguardo ed abbiano fatto sentire la loro voce in modo convincente in seno al Consiglio; grazie anche alla Commissione, ai Commissari e alle relative direzioni per il grande contributo che ci hanno fornito.</p>
      <p sl="nl">Cosa abbiamo raggiunto? Un compromesso onorevole, come ho appena detto. Credo che il Parlamento abbia definito alcuni punti importanti. In primo luogo, abbiamo sancito diritti fondamentali per tutti i passeggeri ferroviari, cosa che inizialmente non rientrava nei nostri obiettivi. Tali diritti fondamentali sono: sicurezza personale garantita, responsabilità dell’azienda ferroviaria rispetto ai passeggeri, al loro bagaglio, ai servizi forniti, assicurazioni; ciò significa anche che i passeggeri disabili hanno il diritto di viaggiare senza essere discriminati. Credo in tal senso che siamo riusciti ad affermare un elemento molto importante per tutti i passeggeri del trasporto ferroviario: la garanzia della sicurezza personale di tutti i passeggeri. Si tratta di garanzie che le ferrovie dovranno obbligatoriamente fornire a tutti a partire dalla fine del 2009.</p>
      <p sl="nl">Il secondo punto importante, a mio avviso, è che abbiamo fatto alcune distinzioni, laddove occorreva, non tra traffico internazionale e nazionale bensì tra traffico di lunga distanza e traffico locale. In altre parole, sulla base di dati oggettivi all’interno del mercato unico europeo, ci siamo detti: ecco qui, per questi passeggeri dobbiamo fare queste cose particolari, per altri non possiamo farlo; quindi dobbiamo operare una distinzione diversa da quella tra traffico nazionale e internazionale. Credo che non sia stata cosa da poco. Per il traffico di lunga distanza abbiamo previsto un sistema di indennizzo e di assistenza nell’eventualità di ritardi, cosa che tutela soprattutto le persone che soffrono regolarmente di questo inconveniente, come i pendolari e gli abbonati; abbiamo previsto un sistema di assistenza per i disabili nelle stazioni e a bordo dei treni, che sarà al 100 per cento operativo per i servizi di lunga percorrenza e che ci auguriamo di estendere a tutti gli altri servizi prima possibile; abbiamo incluso nella direttiva una serie di norme per la gestione dei reclami. Abbiamo operato la distinzione tra traffico urbano, suburbano e regionale prevedendo deroghe, ma solo nel caso in cui queste siano state precedentemente decise dagli Stati membri e sottoposte al voto della Commissione. Penso che non sia irrilevante per gli Stati membri poter dire: ecco qui, distinguiamo tra tratte regionali sulla base di criteri a noi propri. Ci siamo dati alcune regole ben precise in questo senso.</p>
      <p sl="nl">Questo è, credo, quello che il Parlamento europeo ha raggiunto. Abbiamo iniziato facendo il possibile per convincere la Commissione ad abbandonare la distinzione iniziale tra traffico nazionale e internazionale e in seguito siamo riusciti a persuadere il Consiglio ad allinearsi. Devo dire che il primo compito è stato più facile del secondo. Abbiamo incontrato forti resistenze in seno al Consiglio, ma siamo riusciti in diversi rispetti ad andare nella direzione auspicata. Comunque, abbiamo dovuto accettare che il processo procedesse a un ritmo più lento di quanto non fosse nelle nostre intenzioni, per esempio riguardo alla norma che prevede per i servizi di lunga percorrenza una moratoria di cinque anni rinnovabile per due volte successive. Ma, anche in questo caso, la deroga sarà concessa solo se gli Stati membri e le aziende ferroviarie potranno giustificarla di fronte alla Commissione europea. E’ importante non solo che una deroga sia consentita, ma anche che sia giustificata.</p>
      <p sl="nl">Nel complesso credo che entro la fine del 2009 saremo riusciti a compiere notevoli progressi. Diritti fondamentali. Stiamo avviando una discussione che le aziende ferroviarie e gli organi di regolamentazione degli Stati membri non possono più evitare. Sono ormai obbligati a fare un primo passo e ad aprire finalmente un dialogo con i passeggeri, con gli utenti delle ferrovie, riguardo ai loro diritti e al modo in cui questi saranno loro garantiti; apprezzo il fatto che si tratterà di una discussione molto lunga ed approfondita. Per tutta una serie di motivi, le aziende ferroviarie non sono tra le più agili e snelle, a volte non solo per la loro storia e la loro cultura aziendale, ma anche perché, come in questo caso, si tratta di investimenti faraonici che richiedono tempi lunghi. Personalmente ho sempre ritenuto che il Parlamento dovesse tener conto anche di questo aspetto. Ad ogni buon conto, le aziende ferroviarie e gli Stati membri non possono più evitare di affrontare il discorso della loro crescita qualitativa e di un miglioramento dei servizi per la clientela.</p>
      <p sl="nl">Credo che il terzo pacchetto ferroviario sia in linea di massima un buon passo avanti verso la realizzazione del mercato ferroviario europeo. Un mercato aperto, dinamico, all’interno del quale diversi attori si contendono la clientela, il che significa che devono anche essere attenti ai loro clienti. La mia relazione sui diritti dei passeggeri è, credo, un contributo in tal senso; quanto al Parlamento, la sua posizione è sempre stata quella di ritenere che tutti gli utenti dei servizi ferroviari debbano oggettivamente essere considerati uguali. Penso che anche la relazione dell’onorevole Savary sulla certificazione dei macchinisti addetti alla guida dei treni sia un importante passo avanti. Un mercato aperto ha bisogno di misure di questo tipo, per garantire che i treni possano viaggiare ovunque e per far sì che le frontiere non siano più un ostacolo. E’ un peccato non aver fatto ciò che avremmo dovuto per quanto concerne la relazione dell’onorevole Jarzembowski e l’accesso al mercato. Continuiamo a distinguere tra traffico nazionale e internazionale e non ci comportiamo nello stesso modo per i servizi ferroviari nazionali e per quelli internazionali, aprendo cioè il mercato e offrendo tutte le opportunità infrastrutturali agli attori interessati. Direi che in questo caso il Parlamento abbia perso il tram, o meglio il treno. Sappiamo tutti perché ciò sia accaduto. Non so se avremmo potuto farcela in Consiglio, ma è un peccato che non siamo andati fino in fondo, come ha giustamente evidenziato il collega britannico.</p>
      <p sl="nl">Penso che il Parlamento abbia fatto quanto poteva, signor Presidente; abbiamo insistito tenacemente affinché il Consiglio si muovesse spingendosi il più avanti possibile. Ci sarebbe piaciuto fare di più? che Ovviamente sì, ma spero che la maggioranza di quest’Aula concordi sul fatto che il Parlamento doveva necessariamente arrivare a una decisione, che abbiamo esaurito tutte le nostre possibilità nella procedura di conciliazione e che alla fine abbiamo compiuto qualche progresso per quanto riguarda il mercato ferroviario europeo, che è importante sia per i cittadini che viaggiano che per l’economia dell’Unione.</p>
    </intervention>
    <intervention id="1-129" speaker_id="photo_generic" name="Jacques Barrot" is_mep="True" mode="spoken">
      <p sl="fr">Vicepresidente della Commissione . − Signor Presidente, onorevoli parlamentari, il 19 e 20 giugno 2007, dopo un lungo e difficile negoziato sui diritti dei passeggeri, il comitato di conciliazione è giunto infine a un accordo. Certo, tale accordo è stato raggiunto grazie agli sforzi di ciascuna istituzione. Ma il Parlamento europeo ha apportato un contributo significativo all’avanzamento di questo terzo pacchetto ferroviario. E desidero congratularmi con il presidente della vostra delegazione, l’onorevole Vidal-Quadras, e con i relatori, gli onorevoli Jarzembowski, Sterckx e Savary, nonché con il presidente e i membri della commissione per i trasporti, che hanno seguito da vicino la questione e sono riusciti a compiere progressi concreti rispetto al testo della posizione comune del Consiglio, soprattutto per quanto riguarda i diritti dei viaggiatori.</p>
      <p sl="fr">Noto con piacere che la scelta del “pacchetto”, adottata dal Parlamento e dalla Commissione, è stata coronata da successo. Così, siamo giunti all’adozione di questi testi solo due anni e mezzo dopo la loro presentazione da parte della Commissione e ciò è avvenuto proprio mentre il numero degli Stati membri è praticamente raddoppiato. Devo riconoscere, signor Presidente, che la tenacia di cui ha dato prova il Parlamento ci ha permesso di veder adottata in parallelo la revisione del regolamento sugli obblighi di servizio pubblico nel settore del trasporto terrestre. Tutto ciò non era assolutamente scontato due anni fa! Grazie al Parlamento!</p>
      <p sl="fr">Adesso vorrei tracciare un rapido bilancio dei risultati ottenuti per ciascuno dei tre testi. Innanzi tutto, l’apertura del mercato dei servizi ferroviari di trasporto internazionale di passeggeri. Due gli argomenti che sono stati al centro del dibattito in sede di conciliazione: la relazione che la Commissione elaborerà sull’attuazione dell’apertura del mercato dei servizi ferroviari di trasporto internazionale di passeggeri e il contributo per il finanziamento dei servizi pubblici. Sul primo punto, il Parlamento auspicava che la relazione della Commissione trattasse anche la questione dell’apertura del mercato dei servizi nazionali e fosse corredata di una proposta legislativa in tal senso. Il comitato di conciliazione ha adottato una soluzione di compromesso e ha previsto che la Commissione includa nella sua relazione un’analisi delle prospettive di apertura alla concorrenza dei mercati nazionali. Ciò sarà fatto tenendo conto sia dell’esperienza acquisita nell’applicazione dei regolamenti sui servizi pubblici, che delle differenze esistenti tra gli Stati membri. E se sarà opportuno, onorevole Jarzembowski, la Commissione proporrà nella sua relazione una serie di misure complementari per facilitare l’apertura progressiva del mercato.</p>
      <p sl="fr">Mi rendo conto effettivamente che per voi questo compromesso avrebbe dovuto essere più ambizioso, tuttavia presenta due vantaggi. Ci consente di attuare il nuovo quadro legislativo, con l’inclusione dei servizi pubblici. Inoltre fornisce una prospettiva chiara e determinata nel tempo per un’analisi dettagliata dell’impatto di questo nuovo quadro legislativo in tutti gli Stati membri. Così potremo valutare la pertinenza delle proposte complementari della Commissione.</p>
      <p sl="fr">Il secondo punto del negoziato verteva sul contributo per il finanziamento del servizio pubblico. Diversi Stati membri hanno espresso l’auspicio che l’insieme dei servizi ferroviari sul loro territorio, che si tratti di servizi sia nazionali sia internazionali e a prescindere da chi fornisca tali servizi, contribuiscano al finanziamento dei servizi pubblici nel settore del trasporto passeggeri tramite il prelievo di un contributo. Al momento dell’adozione della posizione comune da parte del Consiglio, la Commissione ha accettato questa possibilità in quanto compatibile con il diritto comunitario. Quindi, il compromesso raggiunto in seno al comitato di conciliazione ha ripreso diversi elementi della seconda lettura del Parlamento. Ringrazio la vostra delegazione parlamentare di averla sostenuta e confermo nel modo più assoluto il mio impegno a completare al meglio questo quadro legislativo. Vengo adesso, onorevole Savary, alla certificazione del personale di bordo. Al di là delle questioni più o meno tecniche, che è stato facile risolvere prima della riunione finale, restavano aperte due questioni: da una parte, il rimborso parziale dei costi di formazione nel caso in cui un macchinista lasci anticipatamente un’azienda; dall’altra parte, il campo d’applicazione della direttiva. Per il rimborso parziale dei costi di formazione, la soluzione consiste nel demandare agli Stati membri la risoluzione di questo problema tramite misure nazionali, poiché si è visto che in definitiva non è necessario armonizzare le varie soluzioni.</p>
      <p sl="fr">Per quanto riguarda il campo d’applicazione, credo si sia trovata la miglior soluzione. L’Agenzia ferroviaria europea effettuerà uno studio più approfondito sul profilo e sulle mansioni del personale che a bordo dei treni contribuisce alla sicurezza. Questo ci consentirà di mettere a punto una proposta più mirata per il personale di questo tipo. In ogni caso, ha fatto benissimo a sottolineare l’estrema importanza di questo problema della certificazione del personale di bordo.</p>
      <p sl="fr">E ora, onorevole Sterckx, veniamo ai diritti e ai doveri dei viaggiatori nei trasporti ferroviari. L’ultima fase del negoziato ha riguardato il campo d’applicazione del regolamento relativo ai diritti dei viaggiatori nei trasporti ferroviari. Il Parlamento, sin dall’inizio, avrebbe auspicato che tali diritti fossero sanciti per tutti i servizi ferroviari, compresi quelli nazionali. Tuttavia, molti Stati membri hanno sollevato grosse difficoltà, segnatamente in merito all’applicazione di tali diritti nei servizi locali, che presentano caratteristiche molto diverse dai servizi internazionali o di lunga percorrenza.</p>
      <p sl="fr">La soluzione finale si fonda su due elementi essenziali: una nuova distinzione dei servizi e lunghi periodi di transizione. La nuova struttura organizza il campo d’applicazione in base a parametri di lunga e breve percorrenza, laddove la breve percorrenza si riferisce ai servizi urbani, suburbani e regionali. Così, il regolamento non parla più di viaggiatori “nazionali” e “internazionali”. Questa nuova impostazione a cui lei, onorevole Sterckx, ha contribuito in modo sostanziale e con competenza, ci ha permesso di giungere a un accordo sul punto più difficile della trattativa.</p>
      <p sl="fr">I vantaggi che presenta la soluzione adottata per il campo d’applicazione sono numerosi: maggiore conformità con il mercato interno rispetto ai parametri inizialmente previsti, ossia la dimensione nazionale e internazionale; più flessibilità per gli Stati membri, poiché la definizione di servizi urbani, suburbani e regionali a livello nazionale, nel quadro stabilito dal regolamento, farà sì che si tenga conto in modo obiettivo della dimensione e della struttura del territorio.</p>
      <p sl="fr">Inoltre, il compromesso ha rinviato l’applicazione di alcuni capitoli del regolamento per un periodo di transizione di cinque anni, rinnovabile due volte. In effetti, questa soluzione rende nell’immediato meno oneroso il compito per le aziende ferroviarie, pur mantenendo l’obbligo del recepimento dei diritti sanciti dal regolamento. Le aziende ferroviarie non potranno dunque diminuire il proprio impegno per quanto riguarda le iniziative future. Vi ricordo, inoltre, che il regolamento comporta un insieme di diritti minimi, applicabile sin dalla sua entrata in vigore e senza esenzioni possibili. Si tratta della disponibilità di biglietti, della responsabilità civile in caso d’incidente, della sicurezza personale dei viaggiatori nelle stazioni, della non discriminazione dei passeggeri a mobilità ridotta. E questo non è poco! E’ un buon risultato, che permetterà in futuro di offrire un servizio di gran lunga migliore ai passeggeri dei trasporti ferroviari.</p>
      <p sl="fr">Signor Presidente, onorevoli parlamentari, abbiamo dimostrato che insieme possiamo far progredire le cose. Certo, questa è solo una tappa. Bisognerà ora accertarsi della corretta applicazione delle regole adottate dal Parlamento e dal Consiglio. La Commissione, nella sua funzione di custode dei Trattati, non risparmierà energie in tal senso.</p>
      <p sl="fr">A causa del mio lieve ritardo dovuto al fatto che arrivo direttamente da Cipro, non mi è stato possibile ascoltare gli interventi dei tre relatori, ma condivido quanto dichiarato dall’onorevole Savary sull’assoluta necessità di questa interoperatività per europeizzare il trasporto ferroviario. E’ solo a questa condizione che potremo, in effetti, riuscire a convogliare parte del traffico merci verso la rete ferroviaria, i cui vantaggi sono oggi ancora più apprezzabili, in particolare per quanto riguarda la lotta al riscaldamento climatico.</p>
      <p sl="fr">Certo, questo pacchetto è imperfetto, ma ha il grande merito di esserci, di esistere; ed io, signor Presidente, non potrò mai ringraziare abbastanza tutti i deputati che hanno contribuito alla sua adozione, che anche per noi segna una nuova tappa che mi vedrà personalmente impegnato e molto attento.</p>
    </intervention>
    <intervention id="1-130" speaker_id="2206" name="Reinhard RACK" is_mep="True" mode="spoken" nationality="Austria" birth_date="07-08-1945" birth_place="Leoben/Stmk." p_group="Group of the European People's Party (Christian Democrats) and European Democrats" m_state="AT">
      <p sl="de">a nome del gruppo PPE-DE . – Signor Presidente, signor Vicepresidente della Commissione, onorevoli colleghi, molti di noi probabilmente ricordano la storia del capitano di Köpenick e molti di noi avranno anche sorriso alle sue avventure. Eppure la sua storia non è stata e non è così divertente. Il semplice fatto di indossare un’uniforme non dovrebbe significare che qualcuno abbia o debba avere o possa pretendere di avere alcun potere.</p>
      <p sl="de">Fino a non molto tempo fa, i passeggeri ferroviari in Europa, nei nostri Stati membri, incontravano continuamente tanti piccoli Köpenick. Il macchinista era un funzionario; il cliente no, era un subalterno. La legislazione comunitaria ha portato una ventata di aria fresca in queste strutture parastatali e vi sono stati grandi cambiamenti nell’arco di pochissimi anni. I regimi di monopolio e quasi monopolio si stanno trasformando in modo lento ma inarrestabile in industrie di servizi più o meno soggette alla concorrenza. I passeggeri cominciano ad avere diritti. E’ di questo che voglio parlare.</p>
      <p sl="de">Nella relazione Sterckx il Parlamento europeo si è posto obiettivi generalmente molto ambiziosi. Il nostro obiettivo principale era garantire che, ove possibile, a tutti i passeggeri fossero riconosciuti gli stessi diritti o diritti analoghi a prescindere dal tipo di treno; in particolare, questo principio non deve essere limitato ai treni internazionali. Il Parlamento considerava inaccettabile che la gente fosse trattata in modo diverso a bordo dello stesso treno.</p>
      <p sl="de">Il difficile compromesso che abbiamo raggiunto in sede di conciliazione non soddisfa pienamente tale obiettivo, ma quasi. Tutti i passeggeri godono ormai degli stessi diritti in molti ambiti di rilievo: responsabilità, diritti delle persone a mobilità ridotta, informazione e poi gradualmente e talvolta con lunghi periodi di transizione, maggiori diritti per tutti. Dobbiamo essere orgogliosi di questi risultati fondamentali, soprattutto se li paragoniamo ai diritti dei viaggiatori aerei, che rappresentano un’altra questione che consideriamo rilevante. Tra questi risultati figurano multe, indennità per i ritardi, migliore accessibilità per le persone a mobilità ridotta, sedie a rotelle, personale di accompagnamento e informazioni migliori riguardo a tutti questi aspetti. Questo continuerà a essere un impegno fondamentale anche in futuro, in modo da garantire che i passeggeri possano rivendicare i propri diritti, anche se il personale in uniforme li tratta in modo freddo e sprezzante.</p>
      <p sl="de">Un’ultima parola per evitare ogni malinteso. Nella sua forma attuale, la nuova direttiva ancora non si applica pienamente ai servizi locali, urbano, suburbano e regionale. Dovremo quindi introdurre regole separate per il trasporto pubblico locale per far sì che anche qui i passeggeri vengano trattati come padroni e non come servi.</p>
    </intervention>
    <intervention id="1-131" speaker_id="23768" name="Bogusław LIBERADZKI" is_mep="True" mode="spoken" nationality="Poland" birth_date="12-09-1948" birth_place="Sochaczew" m_state="PL">
      <p sl="pl">a nome del gruppo PSE . – Signor Presidente, Commissario Barrot, dovrei forse iniziare ricordando che il nostro obiettivo in seno al Parlamento europeo e all’Unione è servire il cittadino e, per quanto riguarda il trasporto ferroviario, cercare di offrire autentiche opportunità di crescita e trasmettere alle ferrovie una nuova cultura di crescita e sviluppo, dotandole di un assetto e di una struttura imprenditoriale con nuove opportunità di crescita del mercato. Il pacchetto che ci è stato presentato soddisfa questi due obiettivi fondamentali. Per questo desidero subito annunciare che il nostro voto sarà favorevole.</p>
      <p sl="pl">Vorrei soffermarmi sulla relazione dell’onorevole Jarzembowski. Il primo punto fondamentale riguarda il campo d’applicazione della nuova normativa relativa ai servizi di trasporto ferroviario internazionale di passeggeri. Nel corso dei lavori la nostra commissione ha esaminato e discusso, anche in sede bilaterale con il relatore, l’onorevole Jarzembowski, la possibilità di compiere ulteriori passi avanti liberalizzando anche i servizi nazionali. Tuttavia accettiamo il campo d’applicazione della normativa, nella formula in cui ci è stata presentata: questo copre i servizi internazionali non transfrontalieri, con la possibilità di imbarcare i passeggeri nelle stazioni di ogni Stato membro. Questa è una soluzione efficace e fattibile, per cui voteremo a favore.</p>
      <p sl="pl">Il secondo punto controverso, cui ha accennato anche il Commissario Barrot nel suo intervento, riguarda la possibilità d’introdurre forme di pagamento, ove vi siano conseguenze negative della liberalizzazione, rischi per l’efficienza e l’efficacia del sistema dei trasporti di un paese e obblighi di servizio pubblico. Questo punto ha suscitato preoccupazioni e controversie. La soluzione proposta può funzionare nella pratica e la Commissione dovrà ovviamente lavorare in stretta collaborazione con gli Stati membri.</p>
      <p sl="pl">A proposito, stiamo incontrando grosse difficoltà con la traduzione in polacco, che non trasmette il significato.</p>
      <p sl="pl">Il terzo punto di grande rilevanza riguarda la valutazione effettuata nella relazione degli effetti di tale liberalizzazione nel 2012. Questo è fondamentale. Anche noi riteniamo che la liberalizzazione costituisca una giusta impostazione, tuttavia c’è una certa differenza tra la posizione del mio gruppo e quella, per esempio, espressa dall’onorevole Sterckx nel suo intervento. Vorrei chiarire bene che questo pacchetto forma un tutt’uno. Le relazioni dei colleghi Jarzembowski, Sterckx e Savary indicano che vi sarà davvero un nuovo livello qualitativo.</p>
      <p sl="pl">Desidero esprimere il mio apprezzamento e i miei ringraziamenti ai relatori, gli onorevoli Jarzembowski, Savary e Sterckx. Ritengo che dovremmo anche tributare uno speciale riconoscimento al Commissario Barrot, alla Direzione generale interessata e alla Presidenza tedesca per la linea da loro seguita.</p>
      <p sl="pl">Naturalmente può darsi che nel giro di pochi anni si verifichi un effetto sinergico sull’insieme del sistema di trasporto ferroviario in Europa soprattutto per quanto riguarda i servizi passeggeri. Per questo motivo mi ritengo molto soddisfatto, anche se come rappresentante di un nuovo Stato membro nutro qualche dubbio: se ci sarà un libero mercato del personale addetto alla guida dei treni, potrà anche darsi che si verifichi un flusso in uscita di macchinisti che lasciano il paese; ma forse questo potrebbe anche fungere da stimolo.</p>
    </intervention>
    <intervention id="1-132" speaker_id="4440" name="Anne E. JENSEN" is_mep="True" mode="spoken" nationality="Denmark" birth_date="17-08-1951" birth_place="Kalundborg" p_group="Group of the Alliance of Liberals and Democrats for Europe" m_state="DK">
      <p sl="da">a nome del gruppo ALDE. – Signor Presidente, signor Commissario, noi del gruppo Alleanza dei Democratici e dei Liberali per l’Europa abbiamo sempre sostenuto incondizionatamente la strategia dell’UE nel settore dei trasporti, che mira a potenziare il trasporto ferroviario per quanto riguarda sia il trasporto di passeggeri che quello di merci. Lo strumento migliore per raggiungere questo scopo è rappresentato dalla liberalizzazione e dalla libera concorrenza, che fa sì che le aziende ferroviarie diventino più attente ai desideri dei loro clienti. Una più forte concorrenza spianerà la strada al trasporto ferroviario che diventerà più competitivo e finanziariamente sostenibile, assicurando al contempo una concorrenza alla pari con le altre forme di trasporto. Le tasse stradali saranno ovviamente prese in considerazione tenendo conto di tutto ciò.</p>
      <p sl="da">Quest’anno è entrato in vigore il primo pacchetto ferroviario con la liberalizzazione del trasporto delle merci e questa sera ci occuperemo del compromesso relativo al terzo pacchetto ferroviario, che introdurrà un’ulteriore liberalizzazione anche se di gran lunga meno ambiziosa di quanto auspicato da noi del gruppo ALDE. D’altro canto, sono stati garantiti i diritti dei passeggeri e si è raggiunto un accordo sulla formazione professionale dei macchinisti, che è ovviamente un elemento fondamentale per migliorare l’efficienza dei treni sui percorsi transfrontalieri.</p>
      <p sl="da">In qualità di relatrice per il mio gruppo sulla direttiva concernente la certificazione del personale di bordo, vorrei tributare un particolare ringraziamento all’onorevole Savary per i risultati raggiunti. Il mio gruppo ha evidenziato in particolare il fatto che sia stata raggiunta una soluzione ragionevole per il finanziamento. Siamo quindi lieti del fatto che i costi di formazione debbano essere rimborsati nel caso che un addetto alla guida di locomotori cambi posto di lavoro subito dopo aver completato la sua formazione. Tutto sommato si tratta di una formazione costosa e quindi dobbiamo evitare di creare un sistema in cui alcune aziende ferroviarie vanno avanti a ruota libera evitando sistematicamente di pagare la loro parte di costi di formazione e assumendo presso altre aziende personale appena specializzato.</p>
      <p sl="da">Per quanto riguarda il personale, siamo soddisfatti che la direttiva copra inizialmente il personale addetto alla guida dei treni e che la questione di inserirvi il personale addetto alla sicurezza debba essere riesaminata tra 30 mesi. E’ stato difficile raggiungere un accordo in base al quale le aziende ferroviarie debbano contemplare i diritti dei passeggeri. In Parlamento abbiamo sostenuto che questo debba riguardare tutto il trasporto nazionale e non solo il 5 per cento del trasporto transfrontaliero dei passeggeri. Abbiamo avuto successo e si è trovata una formula per garantire dei diritti fondamentali ai passeggeri. Ciò è importante. Tuttavia, stento a capire come mai i diritti dei passeggeri non possano essere estesi a tutti i tipi di traffico ferroviario. Nel mio paese, la Danimarca, le aziende ferroviarie si sono effettivamente ispirate a questa normativa e alle proposte del Parlamento per quanto riguarda i diritti dei passeggeri e hanno volontariamente attuato norme sull’indennizzo dei passeggeri. Ciò significa che anche i pendolari hanno diritto a indennità per i ritardi che possono occasionalmente subire. I pendolari sono molto importanti; garantiremo loro buone condizioni e faremo sì che il trasporto ferroviario diventi per loro una valida alternativa rispetto ad altre forme di trasporto più costose in termini di energia.</p>
      <p sl="da">E’ apparso chiaramente nel corso dei negoziati che il desiderio di modificare il quadro normativo delle aziende ferroviarie in Europa suscita forti emozioni. Da una parte vorremmo tutti un potenziamento del trasporto ferroviario; dall’altra, vi è il timore che le aziende ferroviarie non riescano a far fronte alla concorrenza. Oltre a ciò, non sempre vi è una grande disponibilità al cambiamento da parte delle aziende ferroviarie o dei sindacati. Tuttavia, alcune società ferroviarie stanno raccogliendo la sfida e si stanno ammodernando dotandosi di nuove forme organizzative che garantiscono un effettivo servizio porta a porta tramite diversi modi di trasporto. Anche questo è futuro, ovviamente. Come politici, dovremo elaborare quadri normativi che garantiscano alle aziende che vogliono fornire servizi moderni di trasporto, efficienti e competitivi tutte le opportunità di cui hanno bisogno. Capisco perfettamente coloro che stanno lottando per conservare i loro vecchi privilegi, ma questo non ha niente a che vedere con gli obiettivi che noi politici dobbiamo perseguire. Noi garantiremo un trasporto ferroviario sicuro, affidabile, efficiente e competitivo.</p>
      <p sl="da">Ritengo che il risultato raggiunto sia un passo avanti e ringrazio i tre relatori per il loro lavoro. Ringrazio inoltre il Commissario Barrot per il ruolo fondamentale da lui svolto permettendoci di avanzare nel nostro cammino verso una maggiore efficienza del trasporto ferroviario in Europa.</p>
    </intervention>
    <intervention id="1-133" speaker_id="28615" name="Roberts ZĪLE" is_mep="True" mode="spoken" nationality="Latvia" birth_date="20-06-1958" birth_place="Rīga" m_state="LV">
      <p sl="lv">a nome del gruppo UEN . – Signor Presidente, signor Commissario, innanzi tutto vorrei ringraziare i tre relatori e l’onorevole Vidal-Quadras, che ha guidato la delegazione del Parlamento europeo nel corso della procedura di conciliazione. Certo nessuno è completamente soddisfatto: né i relatori, né le aziende, né il Parlamento, né il Consiglio. Ma i migliori compromessi sono sempre quelli in cui nessuna delle parti può considerarsi vincitrice al cento per cento. A me sembra che la vittoria più grande del Parlamento europeo sia stata la sua posizione risoluta sui diritti dei passeggeri. Un altro successo è quello che riguarda l’espressione “diritti fondamentali dei passeggeri”, ove è particolarmente significativo che l’espressione si riferisca a persone con bisogni speciali, come pure il risultato relativo alla responsabilità delle aziende ferroviarie nei confronti del bagaglio. Certo ci spiace che tali maggiori diritti entrino in vigore in modo limitato e che nella maggior parte dei paesi europei l’applicazione dell’intero pacchetto sui diritti dei passeggeri nelle tratte cittadine e regionali non sia garantita per almeno i prossimi 15 anni. Sono lieto che, stando alla relazione dell’onorevole Jarzembowski, la concorrenza entri nel trasporto ferroviario internazionale a partire dal 2010. Tuttavia, anche se per il trasporto interno è stato compiuto un passo avanti e per lo meno esiste una procedura chiara in base alla quale la Commissione può effettuare un’analisi, non è stato adottato nessun termine per questa decisione. Analogamente, lamento due aspetti. Il primo aspetto è che alcuni Stati membri, tra cui il mio paese, la Lettonia, non abbiano alcuna coincidenza internazionale per il trasporto ferroviario dei passeggeri con gli altri paesi dell’UE. Nel complesso, l’introduzione dell’intero pacchetto ferroviario in Europa ha avuto un esito parziale: non si estende a tutti i paesi dell’Unione europea allargata e non interessa quasi per nulla alcuni Stati membri. Il secondo aspetto è che non sia stato possibile ottenere nessun miglioramento per quanto riguarda la qualità del trasporto ferroviario delle merci. Spero che in futuro si possano ottenere tali miglioramenti. Comunque, vorrei concludere come ho iniziato, con un pensiero positivo: abbiamo raggiunto un risultato e, in particolare per quanto riguarda i diritti dei passeggeri, si tratta indubbiamente di un risultato positivo. Grazie.</p>
    </intervention>
    <intervention id="1-134" speaker_id="28418" name="Sepp KUSSTATSCHER" is_mep="True" mode="spoken" nationality="Italy" birth_date="17-03-1947" birth_place="Villanders" p_group="Group of the Greens/European Free Alliance" m_state="IT">
      <p sl="de">Signor Presidente, Commissario Barrot, la relazione di cui stiamo discutendo rappresenta un compromesso raggiunto in terza lettura e può in senso lato essere considerata una vittoria del Parlamento europeo nei confronti del Consiglio, cioè degli Stati membri, che spesso hanno un atteggiamento troppo protettivo verso i responsabili delle loro ferrovie nazionali e tendono a fare scudo. Devo quindi complimentarmi con i tre relatori, gli onorevoli Jarzembowski, Savary e Sterckx. In seguito a negoziati con il Consiglio e la Commissione, sono riusciti a far inserire nel documento finale molte delle richieste avanzate dal Parlamento in prima e seconda lettura. Da oggi in poi i passeggeri delle ferrovie europee godranno di maggiori diritti sia a livello nazionale che internazionale. Io viaggio spesso in treno, soprattutto in Italia. Viaggiare in treno mi piace e spero che anche Trenitalia si adegui agli standard europei.</p>
      <p sl="de">Vorrei fornire un piccolo esempio che dimostra come le ferrovie italiane non siano poi così rispettose del consumatore come l’onorevole Rack diceva poc’anzi, affermando che vi sia già stato un miglioramento. Fino a circa 20 anni fa, una stazione con un bacino d’utenza di 20 000 abitanti e con circa il doppio di turisti durante l’alta stagione disponeva ancora di una biglietteria che era sempre aperta e il cui servizio era assicurato dal personale. Da allora, non solo quella biglietteria è stata chiusa, ma la stazione è oggi anche completamente priva di personale. C’è solo una biglietteria automatica in uno squallidissimo angolo. L’estate scorsa la macchina è rimasta fuori servizio per quattro settimane con apposto un avviso che chiedeva scusa per il disservizio. Ciononostante, i viaggiatori venivano informati che dovevano munirsi di un biglietto valido per salire sul treno.</p>
      <p sl="de">Con un servizio del genere in stazione non si capisce bene come mai non si possa acquistare il biglietto sul treno, come avviene in altri paesi. Fino a poco tempo fa, chiunque fosse sorpreso a viaggiare senza biglietto sui treni italiani era costretto a pagare una multa di 50 euro. Spero vivamente che una tale deplorevole situazione divenga ben presto un ricordo del passato per le ferrovie italiane.</p>
      <p sl="de">Potrei citare molti altri esempi, in particolare sul non funzionamento del sistema d’informazione. Mi auguro di cuore che le ferrovie federali svizzere siano prese come modello. In Svizzera il passeggero è veramente trattato come un cliente speciale, che è servito e riverito dall’amministrazione ferroviaria anziché essere trattato come un seccatore e spesso anche come un fattore di disturbo.</p>
    </intervention>
    <intervention id="1-135" speaker_id="4508" name="Erik MEIJER" is_mep="True" mode="spoken" nationality="Netherlands" birth_date="05-12-1944" birth_place="Amsterdam" p_group="Confederal Group of the European United Left - Nordic Green Left" m_state="NL">
      <p sl="nl">a nome del gruppo GUE/NGL . – Signor Presidente, i tre testi sul terzo pacchetto ferroviario qui esaminati in terza lettura riguardano tutta una serie di questioni estremamente diverse. La questione più urgente attiene alla necessità di far sì che i macchinisti dei treni possano rimanere al loro posto di guida quando attraversano una frontiera, anziché doversi dare il cambio con un collega straniero. Dal punto di vista del personale di bordo, tutte e tre le versioni potevano essere migliorate. Ma il mio gruppo è soddisfatto del compromesso raggiunto dal relatore, onorevole Savary, per cui daremo il nostro voto favorevole a questa terza versione del testo.</p>
      <p sl="nl">Per quanto riguarda i diritti dei passeggeri nel trasporto ferroviario internazionale, ci siamo lasciati sfuggire un’occasione. Uno dei modi in cui l’UE può rendersi utile è quello di tutelare al massimo i passeggeri del trasporto ferroviario internazionale contro gli effetti negativi della concorrenza, l’inutile frammentazione delle aziende ferroviarie e la mancanza di lungimiranza a livello nazionale. La Commissione europea ha presentato una valida proposta per un buon servizio di lunga percorrenza, come già per la vendita dei biglietti e il sistema d’informazione. A causa della concorrenza e dei tagli alla spesa, tale servizio è sempre più ristretto ai singoli Stati membri e alle loro immediate vicinanze. Solo la Germania dispone di un buon sistema in questo rispetto e tutte le altre aziende ferroviarie farebbero bene a seguirne l’esempio.</p>
      <p sl="nl">Su istigazione dell’onorevole Sterckx una buona parte dell’Aula ha spostato il suo centro d’interesse e presta adesso molta più attenzione alla questione delle indennità per i ritardi sulle linee nazionali rispetto al problema del continuo deterioramento dei servizi internazionali. Per tutta risposta ai passeggeri che lamentano inutili perdite di tempo per l’acquisto di un nuovo biglietto non appena varcata la frontiera, la Commissione afferma di aver presentato una buona proposta ma che il Parlamento l’ha bloccata. Poiché per il momento non vi sono opzioni migliori e poiché approviamo altre parti di queste proposte, voteremo a favore del risultato finale. Continueremo a insistere per raggiungere gli obiettivi che costituivano il nucleo centrale della proposta iniziale e che purtroppo sono mancanti.</p>
      <p sl="nl">Per il mio gruppo la terza parte resta la più controversa. Non solo in questo ma anche nei due precedenti pacchetti, l’onorevole Jarzembowski ha richiesto più concorrenza e il libero funzionamento delle forze di mercato a cominciare dal trasporto internazionale delle merci, fino a includere tutto il traffico ferroviario compreso quello del trasporto nazionale dei passeggeri. Ciò significa che le pessime condizioni in cui versa il trasporto delle merci su strada e per via aerea diventeranno la norma anche nel trasporto ferroviario. Il mio gruppo ritiene che avremmo dovuto fare l’inverso, per arrivare a una maggior salvaguardia e a una migliore regolamentazione del trasporto stradale e aereo. Non siamo d’accordo sul fatto che per risolvere i problemi del trasporto internazionale delle merci o anche di quello dei passeggeri la concorrenza costituisca una risposta migliore della cooperazione tra le aziende ferroviarie nazionali. E quindi non voteremo per queste proposte in terza lettura.</p>
    </intervention>
    <intervention id="1-136" speaker_id="28506" name="Mike NATTRASS" is_mep="True" mode="spoken" nationality="United Kingdom" birth_date="14-12-1945" birth_place="Leeds" p_group="Europe of freedom and democracy Group" m_state="GB">
      <p sl="en">a nome del gruppo IND/DEM . – Signor Presidente, l’armonizzazione delle reti ferroviarie di 27 Stati presenta una scarsa attrattiva per il Regno Unito. Può darsi che la concorrenza giovi al commercio, tuttavia noi desideriamo starne fuori e gestire autonomamente l’economia dei nostri servizi.</p>
      <p sl="en">Se il processo di standardizzazione comporta necessariamente dei cambiamenti per quanto riguarda lo scartamento, la larghezza delle piattaforme o il voltaggio delle linee elettriche, come per alcuni Stati membri, ebbene in questo caso auguriamo buona fortuna a tutti voi, ma lasciateci fuori.</p>
      <p sl="en">E’ tale la vastità della legislazione sul trasporto ferroviario che ci stupiremmo se si trovasse un solo operatore privato in grado di passare in mezzo alle sue forche caudine senza dissanguarsi.</p>
      <p sl="en">Abbiamo una sola linea ferroviaria che ci collega con il continente, e questa passa attraverso un tunnel estremamente utile. Visto e considerato che in base a queste direttive facciamo tutti parte di un’unica rete ferroviaria per via di un solo tunnel , si può essere portati a dire che il tunnel sotto la Manica dovrebbe essere murato al centro, in modo che inglesi e francesi possano usare ciascuno la loro metà per immagazzinarvi scorie nucleari. Ciò eliminerebbe la dispendiosa necessità di armonizzare un collegamento ferroviario con il Regno Unito, poiché non vi sarebbe più alcun collegamento.</p>
      <p sl="en">Cercate quindi di mettere un freno all’infinita profusione di direttive di questo consesso. Altrimenti detto, i binari corrono su traversine; peccato non si possa dire altrettanto di questa Assemblea!</p>
    </intervention>
    <intervention id="1-137" speaker_id="2066" name="Fernand LE RACHINEL" is_mep="True" mode="spoken" nationality="France" birth_date="04-06-1942" birth_place="Gourfaleur" p_group="Non" m_state="FR">
      <p sl="fr">a nome del gruppo ITS . – Signor Presidente, signor Commissario, onorevoli colleghi, è noto che il trasporto su rotaia si trova da sempre in una situazione di svantaggio rispetto al trasporto su gomma. Per quanto riguarda il trasporto merci, la rotaia sta addirittura perdendo terreno in tutti i paesi europei.</p>
      <p sl="fr">Fortunatamente, questa situazione è oggi in procinto di cambiare grazie alla decisione della Commissione di destinare almeno il 40 per cento della spesa al trasporto su rotaia nell’ambito del primo pacchetto ferroviario.</p>
      <p sl="fr">Ciò gioverà in particolare alle infrastrutture, giacché tutte le soppressioni di linee ferroviarie per motivi di non redditività hanno fatto sì che una buona parte del trasporto merci sia stato dirottato a favore del trasporto su gomma.</p>
      <p sl="fr">Per quanto riguarda in particolare la relazione del collega Sterckx in merito ai diritti e ai doveri dei viaggiatori ferroviari, l’essenziale di tale relazione va nella buona direzione, ossia quella della tutela dei passeggeri, prevedendo segnatamente le indennità per il ritardo dei treni, il diritto al trasporto delle persone a mobilità ridotta, o ancora la responsabilità del vettore verso i passeggeri e i loro bagagli.</p>
      <p sl="fr">Ma vi è un punto di estrema importanza per tutte le famiglie, che sembra essere stato completamente ignorato nella relazione. Si tratta del diritto a un titolo di trasporto a tariffa ridotta per le famiglie numerose. Una tessera che dà diritto a una riduzione dal 50 al 75 per cento per le famiglie numerose esiste già in alcuni paesi membri dell’UE, come appunto la Francia; tuttavia, stranamente, quest’idea non è né ripresa né contemplata nel regolamento. Eppure, per favorire una crescita del numero dei passeggeri che scelgono il trasporto ferroviario, una misura incentivante in termini finanziari, ma anche in termini di risparmio di tempo rispetto al trasporto su strada, rappresenterebbe di certo una carta vincente nella partita che attualmente si sta giocando tra la rotaia e la strada.</p>
    </intervention>
    <intervention id="1-138" speaker_id="28277" name="Stanisław JAŁOWIECKI" is_mep="True" mode="spoken" nationality="Poland" birth_date="26-12-1946" birth_place="Tanvald " p_group="Group of the European People's Party (Christian Democrats) and European Democrats" m_state="PL">
      <p sl="pl">Signor Presidente, signor Commissario, non so se lo stesso modo di dire esista anche negli altri paesi, ma in Polonia si dice che le ferrovie sono uno Stato nello Stato e che mai nessuno abbia ancora vinto una battaglia contro le ferrovie. E’ quindi con enorme favore che salutiamo l’entrata in vigore del terzo pacchetto ferroviario in seguito a un lavoro immane che permetterà al cittadino di vincere finalmente una battaglia con le ferrovie, nel caso abbia ragione, ovviamente.</p>
      <p sl="pl">Dobbiamo tutto questo al fatto che stiamo approvando qualcosa che potrebbe essere definito una Carta dei diritti fondamentali dei passeggeri ferroviari, cioè i diritti basilari dei passeggeri. Questi comprendono il diritto a ricevere informazioni sui propri diritti, che è fondamentale, il diritto all’assicurazione e all’indennizzo e anche il diritto alla mobilità per i disabili. Si tratta di una questione che richiede un’attenzione particolare e che dovrebbe essere attentamente controllata; si dovrebbe applicare ugualmente alle piccole stazioni ferroviarie e a quelle regionali.</p>
      <p sl="pl">Alcuni di noi vorrebbero ovviamente che tali diritti fossero più estesi e meno limitati. Stiamo, infatti, introducendo alcune restrizioni. Tuttavia, non nascondo la mia soddisfazione per i risultati raggiunti. Sono certo, conoscendo la determinazione del Parlamento europeo, che non ci fermeremo qui e che agiremo in modo graduale per estendere tali diritti.</p>
      <p sl="pl">Pertanto mi congratulo con tutti i relatori, con i membri del comitato di conciliazione, con il Consiglio e con la Commissione. Mi congratulo con tutti perché ritengo che abbiamo compiuto un grosso passo avanti, un passo importante che va incontro ai cittadini.</p>
    </intervention>
    <intervention id="1-139" speaker_id="25718" name="Saïd EL KHADRAOUI" is_mep="True" mode="spoken" nationality="Belgium" birth_date="09-04-1975" birth_place="Leuven" p_group="Group of the Progressive Alliance of Socialists and Democrats in the European Parliament" m_state="BE">
      <p sl="nl">Signor Presidente, signor Commissario, onorevoli colleghi, voglio anch’io iniziare con un ringraziamento ai relatori e a tutti coloro che all’interno del Consiglio e della Commissione hanno contribuito al raggiungimento di questo risultato. Siamo alla conclusione di un processo lungo e faticoso e, naturalmente, tale conclusione è rappresentata da un compromesso che non accontenta nessuno in toto ma non scontenta neppure nessuno in toto . Vogliamo tutti un futuro roseo per il trasporto ferroviario, ma non siamo abbastanza d’accordo su come realizzarlo. Voglio ripetere qui quello che ho sempre detto a questo proposito, cioè che non considero la liberalizzazione di per sé una soluzione miracolosa sempre e comunque. Al contrario, in molti casi comporta problemi aggiunti, sicuramente se interferisce con l’obbligo del servizio pubblico a livello locale o regionale.</p>
      <p sl="nl">Ciò che funziona, come dimostrato da un certo numero di aziende ferroviarie degli Stati membri, è investire maggiormente in comodità, puntualità e prezzi più attraenti, cosa che ovviamente richiede un impegno politico. A titolo personale, sono particolarmente lieto del fatto che sia stata approvata una proposta altrettanto importante sulla liberalizzazione del trasporto ferroviario dei passeggeri. Vogliamo aprire il mercato internazionale del trasporto dei passeggeri e renderlo più attraente, ma senza liberalizzare completamente quello interno. Aprire il mercato significa anche cabotaggio, anche se il diritto di cabotaggio può essere in parte limitato nel caso in cui comprometta l’equilibrio economico dei contratti di servizio pubblico. So che una maggioranza di colleghi, certo non una maggioranza qualificata, era favorevole a liberalizzare il trasporto nazionale dei passeggeri; tuttavia, se ciò può avvenire senza problemi in alcuni paesi, sono convinto che in altri possa quasi certamente creare difficoltà anche a causa delle differenze di densità e struttura delle reti ferroviarie. E’ per questo che occorre adottare un sistema ad hoc per ogni singolo Stato membro. Questa direttiva congiuntamente al regolamento sugli obblighi di servizio pubblico fornirà una solida base giuridica per una strategia personalizzata di questo tipo.</p>
      <p sl="nl">Per quanto riguarda i diritti dei passeggeri, è chiaro che il Parlamento fosse animato da una forte volontà trasversale di essere un po’ più ambizioso e garantire maggiori diritti a tutti i passeggeri ferroviari in tutt’Europa. E’ deplorevole che tale intenzione resti di fatto impossibile da realizzare nel trasporto urbano e regionale. Ed è anche deprecabile che il trasporto domestico di lunga percorrenza sia esentato dal recepire questo regolamento per un periodo che può arrivare fino a 15 anni. Ma è certo che tra due anni tutti i passeggeri dei treni internazionali godranno di un certo numero di diritti e che alcuni Stati membri daranno l’esempio facendo buon uso di questo lungo periodo di transizione. Dobbiamo fornire ogni incoraggiamento possibile in questa sede: la macchina europea avanza lenta ma sicura. Pian piano miglioreremo il livello dei diritti dei passeggeri. Tenendo presente i risultati ottenuti con le norme sui diritti dei passeggeri nel trasporto aereo, chiedo alla Commissione di effettuare senza indugio le debite valutazioni e di prendere tutti i provvedimenti necessari per colmare le lacune e far sì che questo regolamento non manchi di produrre i risultati attesi.</p>
      <p sl="nl">Per finire, signor Commissario, la prego di diffondere il contenuto del regolamento in modo celere e capillare affinché tutti i passeggeri ferroviari possano essere correttamente informati dei diritti da loro acquisiti.</p>
    </intervention>
    <intervention id="1-141" speaker_id="28372" name="Ryszard CZARNECKI" is_mep="True" mode="spoken" nationality="Poland" birth_date="25-01-1963" birth_place="Londyn " m_state="PL">
      <p sl="pl">Signor Presidente, si presume che l’Europa sia per il cittadino, per la gente, e non per le classi politiche, per le élite o per i radical-chic . Recentemente, il Parlamento europeo si è imposto perché vi fosse una riduzione delle tariffe per le chiamate internazionali dai telefoni cellulari. Questo è stato un risultato concreto.</p>
      <p sl="pl">Oggi abbiamo un’analoga opportunità di agire direttamente in nome dei cittadini europei dei 27 Stati membri, in nome dei passeggeri ferroviari europei che a partire dal 2010 o dal 2012 potranno viaggiare più facilmente nei loro paesi e in tutta l’Unione europea. Questo è un altro passo avanti concreto, analogamente al risultato concernente il diritto dei passeggeri a essere indennizzati in caso di ritardo dei treni. Da questo punto di vista, la situazione nell’UE è oggi migliore che in India e in Russia (di cui ho una personale esperienza), ma in pratica il contribuente europeo non ha ancora la possibilità di chiedere un indennizzo in caso di cattivo funzionamento delle ferrovie. Vorrei ricordarvi che l’anno scorso il Parlamento si è battuto insieme alla Commissione e al Consiglio per ottenere un analogo indennizzo per i passeggeri aerei. Ed anche questo è stato un risultato concreto del Parlamento europeo. Per quanto riguarda i passeggeri ferroviari, stiamo parlando di un rimborso corrispondente al 25 per cento del prezzo del biglietto per ritardi inferiori a 2 ore e di un rimborso del 50 per cento per ritardi superiori alle 2 ore. Queste proposte hanno molto più significato per gli Stati membri di quanto non ne abbiano sterili diatribe politiche anche in merito alla Costituzione.</p>
    </intervention>
    <intervention id="1-142" speaker_id="28331" name="Jaromír KOHLÍČEK" is_mep="True" mode="spoken" nationality="Czechia" birth_date="23-02-1953" birth_place="Teplice" p_group="Confederal Group of the European United Left - Nordic Green Left" m_state="CZ">
      <p sl="cs">Onorevoli colleghi, riguardo alla controversa proposta dell’onorevole Georg Jarzembowski, nel testo approvato siamo riusciti a stabilire che sulle tratte internazionali i passeggeri potessero essere imbarcati o lasciati scendere ad ogni stazione, incluse quelle situate nello stesso Stato membro. Confido che questa norma possa essere estesa ai servizi internazionali di autobus . D’altra parte, questa questione è stata recentemente oggetto di accesi dibattiti a livello internazionale.</p>
      <p sl="cs">In merito alla relazione dell’onorevole Savary, sono lieto che includa i diritti delle parti sociali e le specifiche per l’interoperatività. Tuttavia, esistono ancora problemi quanto al finanziamento della formazione, alla nomina dei formatori e alla selezione dei macchinisti. Per quanto riguarda le competenze linguistiche, è fondamentale insistere su alcuni requisiti minimi per garantire la sicurezza del trasporto ferroviario.</p>
      <p sl="cs">Per quanto attiene alla relazione dell’onorevole Sterckx, apprezzo la richiesta di introdurre norme non discriminatorie per l’accesso delle persone a mobilità ridotta e per i ciclisti. Benché il testo fissi chiaramente tutta una serie di requisiti tecnici, non approvo che qui si parli di penalizzare, anziché cercare di soddisfare la richiesta di un servizio di trasporto soddisfacente, come quello delle ferrovie svizzere. Tutte le misure suddette dovrebbero essere sottoposte a un riesame entro due anni dalla loro entrata in vigore; questo è a mio avviso importantissimo. Voteremo contro la prima relazione e a favore delle altre due.</p>
    </intervention>
    <intervention id="1-143" speaker_id="1969" name="Johannes BLOKLAND" is_mep="True" mode="spoken" nationality="Netherlands" birth_date="05-03-1943" birth_place="Oegstgeest" p_group="Independence/Democracy Group" m_state="NL">
      <p sl="nl">Signor Presidente, nel mio precedente intervento in merito a questo terzo pacchetto ferroviario ho dichiarato di non essere soddisfatto di ogni singolo risultato del fascicolo. Adesso, a distanza di qualche mese, ritengo che l’accordo raggiunto con il Consiglio costituisca sotto diversi aspetti un risultato costruttivo verso la realizzazione del mercato europeo del trasporto ferroviario. La realizzazione del mercato unico delle ferrovie si scontra regolarmente con difficoltà d’ordine pratico e questo pacchetto ha permesso di eliminarne alcune. Per molto tempo non è stato chiaro se il Parlamento non stesse ricercando troppo rapidamente un accordo con il Consiglio, se non stesse occupandosi di problemi inesistenti o se, in effetti, ne stesse creando di nuovi. Penso soprattutto alla liberalizzazione del mercato interno del trasporto dei passeggeri e alle norme sulla certificazione del personale di bordo. L’accordo finale tra il Consiglio e il Parlamento rispecchia un buon equilibrio tra l’esigenza di risolvere i problemi esistenti e quella di creare realisticamente i presupposti per un futuro allargamento del campo d’applicazione del presente accordo.</p>
      <p sl="nl">Sulla questione generale dell’accesso al mercato, ciò che più importa è considerare i contratti esistenti. Questo permetterà di evitare inadempienze contrattuali altrimenti inevitabili, con i relativi reclami. L’idea dell’imposizione di diritti per finanziare l’obbligo di servizio pubblico è accettabile alle condizioni attuali. Rispetto agli accordi riguardanti l’accesso al mercato e la certificazione, il campo d’applicazione di questi accordi sui diritti dei passeggeri non potrebbe essere più vasto. Alla luce dei reciproci accordi in questo settore, penso che sia una scelta valida. Gli accordi raggiunti sono in gran parte frutto di uno sforzo volontario per me estremamente apprezzabile. Come appassionato di ciclismo, sono particolarmente soddisfatto per le norme relative al trasporto dei cicli a bordo dei treni, che si spera forniranno un contributo concreto alla risoluzione dei problemi di congestionamento del traffico. Si tratta di un ottimo esempio di servizio di trasporto comodale per i passeggeri.</p>
      <p sl="nl">Per concludere, devo ringraziare i relatori per il loro duro lavoro e congratularmi per i risultati raggiunti. Grazie al loro impegno, il mercato comune europeo del trasporto ferroviario è oggi più vicino. I miei ringraziamenti anche alla Presidenza tedesca e al Commissario Barrot.</p>
    </intervention>
    <intervention id="1-144" speaker_id="4461" name="Luís QUEIRÓ" is_mep="True" mode="spoken" nationality="Portugal" birth_date="02-07-1953" birth_place="Coimbra" p_group="Group of the European People's Party (Christian Democrats) and European Democrats" m_state="PT">
      <p sl="pt">Nonostante il treno continui a essere un mezzo di trasporto sicuro, che non danneggia l’ambiente, che permette di trasportare ingenti quantità di merci e passeggeri in modo spedito e confortevole e che offre servizi di alta qualità, la verità è che nella Comunità un sistema ferroviario aperto e competitivo è ancora ben lungi dall’esser realtà.</p>
      <p sl="pt">La liberalizzazione è il solo modo per creare le condizioni finanziarie e tecnologiche per attirare gli investimenti e fornire l’impulso necessario a potenziare l’efficienza, l’attrattiva e l’interoperatività del sistema ferroviario. La discussione del terzo pacchetto ferroviario è un altro passo in questa direzione e noi auspichiamo che la volontà congiunta del Consiglio, della Commissione e del Parlamento, che il pacchetto riflette, permetta di lanciare un segnale politico forte e coerente, un messaggio che possa mobilitare gli investimenti a lungo termine di cui questo settore ha bisogno.</p>
      <p sl="pt">Vorrei congratularmi con i colleghi onorevoli Jarzembowski, Savary e Stercks per il loro eccellente lavoro, senza il quale oggi non saremmo qui a discutere principi e linee guida in relazione a varie questioni. Ad esempio, la questione dell’accesso al mercato dei servizi ferroviari internazionali per il trasporto dei passeggeri a partire dal 2010 e l’accordo in merito alla delicata questione dei prezzi da applicare ai servizi internazionali di trasporto dei passeggeri, considerando che è necessario tutelare sia il finanziamento del servizio pubblico sia la redditività economica dei vettori. Occorrerebbe rilevare che questo processo verrà seguito da vicino, perché l’apertura del mercato ferroviario dovrà costituire l’oggetto di una nuova comunicazione della Commissione, prevista per il 2012.</p>
      <p sl="pt">Allo stesso modo, per quanto riguarda la certificazione dei macchinisti sono stati compiuti considerevoli progressi relativamente a licenze e certificati, che in futuro grazie al Parlamento saranno estesi a tutto il personale di bordo addetto alla sicurezza; infine, v’è stato un notevole progresso sul complesso tema dei diritti e degli obblighi dei passeggeri per quanto riguarda le indennità di ritardo e la mobilità garantita in vista di un miglioramento dell’efficienza e della competitività dei servizi ferroviari di trasporto internazionale di passeggeri.</p>
      <p sl="pt">Signor Presidente, noi tutti sappiamo che tra la redazione di un progetto di normativa e la sua piena applicazione vi è tutto un lungo iter da percorrere; tuttavia si tratta di un iter che dobbiamo percorrere fino in fondo se vogliamo davvero sviluppare questo modo di trasporto in modo dinamico e coerente.</p>
    </intervention>
    <intervention id="1-145" speaker_id="28292" name="Inés AYALA SENDER" is_mep="True" mode="spoken" nationality="Spain" birth_date="28-03-1957" birth_place="Zaragoza" p_group="Group of the Progressive Alliance of Socialists and Democrats in the European Parliament" m_state="ES">
      <p sl="es">Questa sera segna una nuova tappa verso la modernizzazione, o meglio l’europeizzazione, del trasporto ferroviario grazie al riconoscimento di regole di base comuni. La relazione dell’onorevole Jarzembowski, che adempie in pieno il mandato del Parlamento, mostra che è stato raggiunto un accordo soddisfacente per tutte le parti nonostante l’attuale squilibrio tra paesi che hanno una rete aperta (i paesi che hanno speso tempo e denaro per ammodernare le loro infrastrutture, come la Spagna, per esempio, rispetto al problema dello scartamento dei binari) e paesi che hanno bisogno di più tempo per raggiungere il livello minimo richiesto per competere a un livello di parità.</p>
      <p sl="es">Nel complesso è estremamente importante che l’accordo finale espresso nella relazione dell’onorevole Jarzembowski non pregiudichi il diritto della Commissione di decidere quali proposte presentare nella fase finale. In questo settore, sicuro e sostenibile come noi lo conosciamo e lo vogliamo, è fondamentale procedere in modo sicuro e sostenibile.</p>
      <p sl="es">Abbiamo creduto che la parte più difficile sarebbe stata l’apertura delle reti ferroviarie; alla fine l’aspetto umano si è rivelato il più complesso. Ciò che importa non è tanto l’accordo sui macchinisti in quanto tale, ma il fatto che l’onorevole Savary sia riuscito con celerità e fermezza a stabilire una serie di regole per cui la guida dei treni sia affidata a macchinisti che abbiano una formazione e una certificazione comuni. Inoltre, ci è stato promesso che anche l’altro personale di bordo sarà in grado di operare in condizioni identiche o analoghe in un futuro non troppo lontano.</p>
      <p sl="es">Come dicevo, la questione più difficile si è rivelata quella dei diritti e degli obblighi dei passeggeri. Aver raggiunto l’accordo che tali diritti si applichino al traffico ferroviario sia nazionale che internazionale è un risultato fondamentale. I nostri cittadini non avrebbero capito che a livello internazionale potessero vigere regole alle quali invece avrebbero dovuto quotidianamente rinunciare a livello nazionale. Anche se non in modo completo come avremmo voluto, è stata posta una base sicura per i diritti di tutti i passeggeri a un’informazione e a un’assistenza tempestiva ed efficiente.</p>
      <p sl="es">Sappiamo che ciò non basta. Vogliamo andare oltre e fare di più come ci hanno chiesto alcune organizzazioni, segnatamente nel mio paese l’Associazione nazionale per i ciechi. Dobbiamo quindi andare avanti, ma riteniamo di aver imboccato questa sera con la relazione dell’onorevole Sterckx la strada maestra che ci porterà al progresso.</p>
      <p sl="es">Mentre si conclude questa fase, se ne inizia un’altra altrettanto promettente che richiede tutto il nostro impegno. Dobbiamo ancora trattare dell’interoperatività, di tutti gli aspetti della sicurezza che devono essere rafforzati ed europeizzati e di come dare più potere all’Agenzia.</p>
      <p sl="es">Infine, resta la grande sfida della rete ferroviaria europea per il trasporto delle merci – le prossime proposte della Commissione per una rete dedicata per il trasporto delle merci – con tutto il dovuto supporto logistico per trasformare i nodi ferroviari europei di oggi in una vera e propria rete di trasporto del futuro.</p>
    </intervention>
    <intervention id="1-146" speaker_id="28376" name="Leopold Józef RUTOWICZ" is_mep="True" mode="spoken" nationality="Poland" birth_date="18-10-1932" birth_place="Kraków" p_group="Non" m_state="PL">
      <p sl="pl">Signor Presidente, vorrei ringraziare l’onorevole Jarzembowski per il lavoro svolto nell’elaborare il testo di questa direttiva del Parlamento europeo e del Consiglio che modifica la direttiva relativa allo sviluppo delle ferrovie comunitarie, alla ripartizione della capacità di infrastruttura ferroviaria e all’imposizione di diritti. Il testo della direttiva è stato approvato in sede di procedura di conciliazione; essa è importante per portare avanti lo sviluppo delle ferrovie comunitarie, per i passeggeri e per il trasporto delle merci.</p>
      <p sl="pl">Le ferrovie, che hanno ormai due secoli di vita, sono sempre più utili nel mondo di oggi e ci possono aiutare a preservare l’ambiente e a risolvere il problema della congestione del traffico stradale. Per quanto riguarda lo sviluppo del trasporto ferroviario, il problema consiste nel reperire i fondi per l’ammodernamento, la costruzione e la realizzazione degli impianti delle nuove reti. Affinché la crescita possa essere armoniosa, i paesi poveri avranno bisogno di un considerevole sostegno finanziario. Il testo approvato per la nuova direttiva avrà un impatto positivo per un’ulteriore crescita delle ferrovie.</p>
      <p sl="pl">La relazione dell’onorevole Savary sui diritti dei macchinisti e la relazione dell’onorevole Sterckx sui diritti e gli obblighi riguardano ulteriori aspetti relativi al trasporto ferroviario. Mi congratulo con entrambi per il lavoro da loro svolto.</p>
    </intervention>
    <intervention id="1-147" speaker_id="28584" name="Georgios TOUSSAS" is_mep="True" mode="spoken" nationality="Greece" birth_date="08-09-1954" birth_place="Kilada" p_group="Confederal Group of the European United Left - Nordic Green Left" m_state="GR">
      <p sl="el">Signor Presidente, l’accordo sul terzo pacchetto ferroviario è un ulteriore passo avanti verso la dismissione del patrimonio pubblico. La proprietà pubblica viene venduta al capitale per moltiplicare i profitti a spese delle classi lavoratrici aumentandone lo sfruttamento.</p>
      <p sl="el">La regolamentazione sui diritti e gli obblighi dei passeggeri contenuta nel pacchetto non fa che indorare la pillola della deregolamentazione del trasporto dei passeggeri. I lavoratori delle ferrovie hanno manifestato la loro ferma opposizione alla deregolamentazione del trasporto ferroviario per quanto riguarda sia l’attuale pacchetto che i due precedenti.</p>
      <p sl="el">Noi parlamentari del partito comunista di Grecia ci opponiamo alla svendita delle ferrovie, specialmente per quanto riguarda la Grecia, dove il trasporto ferroviario è avulso dai bisogni della popolazione e in molti casi continua a funzionare con infrastrutture e impianti obsoleti.</p>
      <p sl="el">Ci schieriamo dalla parte dei lavoratori che lottano per lo sviluppo del trasporto pubblico. Abbiamo bisogno di un trasporto pubblico che garantisca un servizio sicuro e di alta qualità, che risponda alle attuali esigenze dei lavoratori e rispetti l’ambiente.</p>
      <p sl="el">Pertanto, voteremo contro l’accordo tra il Parlamento europeo, il Consiglio e la Commissione. Sottolineiamo la responsabilità dell’UE e dei governi degli Stati membri per questa politica che va contro gli interessi del popolo e per il saccheggio della ricchezza pubblica da parte del capitale.</p>
    </intervention>
    <intervention id="1-148" speaker_id="1852" name="Dieter-Lebrecht KOCH" is_mep="True" mode="spoken" nationality="Germany" birth_date="07-01-1953" p_group="Group of the European People's Party (Christian Democrats)" m_state="DE">
      <p sl="de">Signor Presidente, signor Commissario, onorevoli colleghi, quale promotore della campagna per la raccolta delle firme “One Million for Disability ”, ho incoraggiato uomini e donne in tutta Europa a fornire un sostegno attivo ai disabili. I primi di ottobre le firme verranno consegnate ai Presidenti della Commissione e del Parlamento europeo per sollecitarli a fare di più al fine di promuovere un’Europa sociale. Oggi, quasi alla vigilia di tale appuntamento, noi dibattiamo del terzo pacchetto ferroviario che dal mio punto di vista riguarda molto da vicino anche la questione dei diritti e degli obblighi dei passeggeri ferroviari.</p>
      <p sl="de">Una parte sostanziale della normativa s’incentra sui diritti e sugli obblighi delle persone che hanno una mobilità ridotta per motivi di età, di disabilità o per altri fattori e riguarda anche – cosa particolarmente degna di nota – i loro accompagnatori. Essi godono dello stesso diritto alla libertà di movimento, alla libertà di scelta e alla non discriminazione di tutti gli altri cittadini. E’ stata una grande vittoria del Parlamento europeo riuscire a far sì che questa parte del pacchetto ferroviario si applicasse non solo ai servizi internazionali ma anche a quelli nazionali. Questo amplia i diritti di tutti gli utenti delle ferrovie e migliora la qualità e l’efficienza dei servizi ferroviari per i passeggeri.</p>
      <p sl="de">Ciò vuol dire che tutti i viaggiatori godono di un diritto all’informazione riguardo ai servizi ferroviari, sia prima che durante il viaggio. Gradualmente tutti gli edifici e tutte le carrozze dovranno essere resi accessibili per le persone a mobilità ridotta. I passeggeri avranno maggiori diritti a essere indennizzati e assistiti in caso di ritardo, mancata coincidenza o cancellazione di treni e la procedura per i reclami, assente in passato, instaurerà un clima di fiducia tra passeggeri e fornitori di servizi. Tutti questi fattori faranno sì che viaggiare in treno diventi più attraente.</p>
      <p sl="de">Purtroppo, gli Stati membri possono ancora applicare deroghe temporanee, tuttavia questo risultato significa che siamo sulla strada giusta. Adesso gli Stati membri possono davvero provare quanto fossero serie le loro intenzioni quando nel marzo di quest’anno hanno sottoscritto la Carta delle Nazioni Unite sulle persone disabili. Auspico che il mio paese, la Germania, dia il buon esempio recependo la normativa sui diritti delle persone con disabilità. Ringrazio i relatori e tutti coloro che hanno preso parte alla procedura di conciliazione e raccomando di sostenere questo pacchetto.</p>
    </intervention>
    <intervention id="1-149" speaker_id="31730" name="Joel HASSE FERREIRA" is_mep="True" mode="spoken" nationality="Portugal" birth_date="13-07-1944" birth_place="Lisboa" p_group="Socialist Group in the European Parliament" m_state="PT">
      <p sl="pt">Signor Presidente, Commissario Barrot, onorevoli relatori, onorevoli colleghi, la certificazione dei macchinisti dei treni è un importante passo avanti verso una normativa comunitaria sui trasporti e imprimerà nuovo impulso al processo di rivitalizzazione della rete ferroviaria europea, per il quale l’onorevole Gilles Savary ha svolto un ruolo cruciale.</p>
      <p sl="pt">L’utilizzo delle ferrovie può anche essere promosso creando incentivi per migliorare la qualità dei servizi e rafforzando i diritti dei macchinisti e dei passeggeri, favorendo altresì un’eguaglianza di trattamento. La rivitalizzazione del trasporto ferroviario nell’Unione europea rappresenta un importante contributo verso un sistema di trasporto sostenibile e verso la creazione del mercato unico europeo. Questa legislazione rafforzerà pertanto la componente ferroviaria del mercato unico soprattutto per quanto riguarda il trasporto dei passeggeri, ambito per altro coperto dalla proposta di direttiva concernente l’apertura del mercato dei servizi ferroviari per il trasporto dei passeggeri.</p>
      <p sl="pt">Sono inoltre state messe a punto procedure per la certificazione dei macchinisti dei treni nell’Unione europea e le norme giuridiche di cui stiamo trattando rafforzano i diritti dei passeggeri ferroviari, da cui l’importanza di questa discussione sulle tre relazioni e sulle tre direttive.</p>
      <p sl="pt">La relazione sul testo comune approvato dal comitato di conciliazione in vista di una direttiva del Parlamento europeo e del Consiglio relativa alla certificazione del personale addetto alla guida di locomotori e treni stabilisce norme giuridiche specifiche che riconoscono il conseguimento di una formazione professionale per garantire in tutta Europa la mobilità del personale addetto alla guida e per potenziare al contempo il trasporto ferroviario internazionale all’interno dell’Unione europea. Questi sono risultati positivi che dobbiamo accogliere con soddisfazione.</p>
      <p sl="pt">Signor Presidente, onorevoli colleghi, le misure necessarie per garantire l’interoperatività sono state esaminate a fondo in fase di armonizzazione della legislazione relativa alla formazione dei macchinisti e alla loro certificazione e ciò rappresenta un altro passo avanti estremamente positivo. Notevoli progressi sono stati quindi compiuti verso la realizzazione del mercato unico per quanto riguarda la componente ferroviaria, fornendo una chiara garanzia dei diritti dei lavoratori, delle aziende e dei passeggeri, che poi sono i cittadini europei che ci hanno eletto.</p>
      <p sl="pt">Infine, vorrei congratularmi con i relatori, onorevoli Dirk Stercks e Georg Jarzembowski, e da ultimo, ma non meno importante, con l’onorevole Gilles Savary per il lavoro impegnativo compiuto. Onorevoli colleghi, grazie molte.</p>
    </intervention>
    <intervention id="1-150" speaker_id="28167" name="Corien WORTMANN-KOOL" is_mep="True" mode="spoken" nationality="Netherlands" birth_date="27-06-1959" birth_place="Oud-Alblas" p_group="Group of the European People's Party (Christian Democrats) - Vice" m_state="NL">
      <p sl="nl">Signor Presidente, ringrazio sinceramente i relatori e il Vicepresidente Vidal-Quadras Roca per come si sono prodigati onde assicurare il buon esito di questo complicato terzo pacchetto ferroviario. Qualcuno dei relatori, signor Presidente, penserà forse che chi troppo vuole nulla stringe, nel senso che avevamo sperato di ottenere molto di più; tuttavia il risultato raggiunto è lodevole da ogni punto di vista. E’ un risultato positivo che tutti i passeggeri ferroviari in Europa godano oggi di un certo numero di diritti di base. La possibilità e il diritto di viaggiare per le persone a mobilità ridotta sono oggi molto meglio disciplinati. E’ positivo inoltre che siano state previste ulteriori norme obbligatorie per le lunghe percorrenze, anche se tali norme non sono adatte al trasporto urbano e regionale e quindi è bene che questi settori ne siano esonerati e che siano disciplinati da una diversa serie di norme.</p>
      <p sl="nl">Signor Presidente, abbiamo svolto una discussione sostanziale in merito alla liberalizzazione del trasporto ferroviario, non solo con il Consiglio ma anche qui in seno al Parlamento. Sono soddisfatta dell’esito di tale discussione. La liberalizzazione era la strada giusta da seguire per il trasporto ferroviario internazionale, ma non per quello nazionale.</p>
      <p sl="nl">Signor Presidente, le differenze tra gli Stati membri sono troppo grandi perché l’Europa imponga a livello nazionale la liberalizzazione delle linee interne in modo verticale dall’alto verso il basso, in quanto le reti regionali sono molto trafficate e fragili e quindi ci deve essere spazio quanto alle modalità per darle in appalto a società private. Anche questa è una forma di concorrenza e mi compiaccio di questo risultato. Si tratta di una concorrenza cauta ma appropriata per la complessità di queste reti, credo. Il Commissario Barrot afferma che la Commissione analizzerà la prospettiva di un’ulteriore liberalizzazione del trasporto nazionale dei passeggeri; gli chiedo espressamente di contemplare in tale analisi la questione relativa agli appalti delle reti ai privati nonché all’eventuale beneficio che ne possa trarre il buon funzionamento del mercato.</p>
    </intervention>
    <intervention id="1-151" speaker_id="28199" name="Gábor HARANGOZÓ" is_mep="True" mode="spoken" nationality="Hungary" birth_date="27-09-1975" birth_place="Budapest" p_group="Socialist Group in the European Parliament" m_state="HU">
      <p sl="hu">Grazie, signor Presidente. Onorevoli colleghi, innanzi tutto mi compiaccio del fatto che il Comitato interistituzionale di conciliazione sia riuscito a giungere a un accordo e che pertanto il mercato dei servizi ferroviari per il trasporto internazionale dei passeggeri all’interno dell’Unione europea venga liberalizzato nel 2010. La liberalizzazione è una buona opzione … (il Presidente interrompe l’oratore) ; una concorrenza aperta è una necessità per il mercato dei servizi di trasporto dei passeggeri; non solo contribuirà all’applicazione della riforma del trasporto ferroviario, ma permetterà anche di creare un contesto concorrenziale dal quale i consumatori stessi usciranno vincitori.</p>
      <p sl="hu">Tuttavia, non possiamo procedere imperterriti e obbligare le aziende ferroviarie nazionali a lanciarsi su un mercato di libera concorrenza, poiché le aziende ferroviarie di diversi Stati membri stanno attraversando difficoltà finanziarie. Inoltre, la loro situazione infrastrutturale è spesso eccessivamente sottosviluppata. Pertanto, dobbiamo sostenerne gli sforzi di sviluppo e lasciare loro il tempo per diventare concorrenziali, affinché possano difendersi nella battaglia per accaparrarsi i passeggeri.</p>
      <p sl="hu">Di pari passo con la liberalizzazione, è altrettanto importante accrescere la fiducia dei passeggeri verso i servizi ferroviari tramite il rafforzamento, l’allargamento e l’internazionalizzazione dei diritti dei passeggeri. La nuova legislazione comporta maggiori responsabilità da parte dei fornitori di servizi ferroviari. Armonizzazione della normativa UE sui diritti e gli obblighi dei passeggeri, informazione, assunzione di responsabilità nei confronti dei passeggeri e del loro bagaglio, indennizzo, gestione dei ritardi e norme per i passeggeri a mobilità ridotta sono tutti aspetti che andranno a vantaggio della sicurezza e della buona reputazione delle aziende che forniscono servizi ferroviari.</p>
      <p sl="hu">Si tratta di un obiettivo ambizioso, ma assolutamente fondamentale per promuovere lo sviluppo delle linee ad alta velocità delle ferrovie europee e i relativi accordi operativi transfrontalieri. Allo stesso tempo, esso permette di instaurare un clima di maggior fiducia verso i servizi ferroviari nazionali di trasporto dei passeggeri.</p>
      <p sl="hu">Migliorare l’efficienza e potenziare la rete ferroviaria e la qualità dei servizi sono fattori assolutamente essenziali non solo in termini di sviluppo sostenibile del settore ferroviario, ma anche in termini di sovraffollamento e di inquinamento dell’aria. Naturalmente, in vista di un innalzamento del livello qualitativo, è necessario che il nuovo pacchetto legislativo sia accompagnato da un appropriato recepimento della direttiva nei vari ordinamenti nazionali. Rispetto a tali questioni, assumeranno particolare rilievo la relazione sull’attuazione prevista per il 2012 e le relazioni annue delle varie aziende.</p>
      <p sl="hu">In conclusione, desidero ringraziare il relatore per il suo lavoro e tutti coloro che hanno contribuito al buon esito di questo negoziato; grazie a tutti voi, domani potremo finalmente esprimere un voto in merito a questa questione. Ringrazio per l’attenzione.</p>
    </intervention>
    <intervention id="1-152" speaker_id="4282" name="Renate SOMMER" is_mep="True" mode="spoken" nationality="Germany" birth_date="10-09-1958" birth_place="Bochum" p_group="Group of the European People's Party (Christian Democrats)" m_state="DE">
      <p sl="de">Signor Presidente, desidero anch’io innanzi tutto ringraziare i relatori per il loro lavoro, che non è certo stato facile. Dopotutto, il terzo pacchetto ferroviario altro non è che il prosieguo di un lungo processo di apertura alla concorrenza e di armonizzazione normativa del settore ferroviario europeo.</p>
      <p sl="de">Come molti degli oratori che mi hanno preceduto, sono particolarmente soddisfatta della proposta di norma sui diritti e gli obblighi dei passeggeri. Per la prima volta si stanno introducendo in tutta Europa norme uniformi che rafforzano i diritti dei passeggeri. Come ha ben spiegato l’onorevole Koch, la direttiva prevede tra l’altro norme che disciplinano un’adeguata accessibilità a treni, stazioni e piattaforme per le persone a mobilità ridotta. Essa prevede anche norme sulla responsabilità in caso di incidente o morte. Inoltre, prevede l’istituzione di un sistema di indennizzo in caso di ritardo o cancellazione dei treni. E’ assolutamente giunto il momento che anche i passeggeri ferroviari, come quelli aerei, vedano riconosciuti i propri diritti minimi.</p>
      <p sl="de">Solo un esame a prima vista può far supporre che questa normativa costituisca un onere per le aziende ferroviarie. In realtà, garantire diritti minimi ai passeggeri renderà le ferrovie più attraenti. Rafforzare i diritti dei passeggeri significa, infatti, fornire un contributo essenziale alla promozione dei viaggi ferroviari, che porterà in ultima analisi a un aumento della quota di mercato di questo modo di trasporto. Il treno diventerà finalmente una reale alternativa all’aereo all’interno dell’Europa. Questo è importante anche in termini di protezione del clima.</p>
      <p sl="de">La proposta della Commissione prevedeva l’introduzione dei diritti dei passeggeri solo per le tratte ferroviarie internazionali. Sono lieta che si sia riusciti a estendere il campo di applicazione della norma a tutti i servizi ferroviari di trasporto passeggeri, in particolare a quelli interni e non solo a quelli internazionali. D’altra parte è incomprensibile che un passeggero goda di certi diritti se viaggia da Colonia a Bruxelles, mentre non ne possa godere se viaggia da Francoforte a Colonia.</p>
      <p sl="de">E’ comunque un peccato che ci si debba accontentare del compromesso che prevede la possibilità di lunghi periodi di transizione prima che questi diritti vengano applicati. Il consumatore non capirà.</p>
    </intervention>
    <intervention id="1-153" speaker_id="33982" name="Marian-Jean MARINESCU" is_mep="True" mode="spoken" nationality="Romania" birth_date="11-08-1952" birth_place="Râmnicu Vâlcea" m_state="RO">
      <p sl="ro">Signor Presidente, questo pacchetto normativo ha una connotazione prettamente europea sia nella forma che nella sostanza e, benché sia designato dal termine “internazionale”, milita in realtà per lo sviluppo del mercato interno. In questa fase, è ancora necessario fare una distinzione ed essa rappresenta un passo importante verso la creazione di una rete ferroviaria integrata all’interno dell’Unione europea.</p>
      <p sl="ro">Gli Stati membri avranno la possibilità di ammortizzare più efficacemente i loro investimenti a lungo termine, che sono assolutamente indispensabili per realizzare speciali infrastrutture. I costi di manutenzione dei servizi e del livello qualitativo potranno diminuire a vantaggio dei passeggeri, i quali a loro volta saranno liberi di scegliere tra servizi commerciali e pubblici e vedranno garantiti i loro diritti. Inoltre, grazie al cabotaggio, tutti i passeggeri avranno accesso a servizi competitivi.</p>
      <p sl="ro">Tuttavia, dobbiamo ammettere che nei nuovi Stati membri, come la Romania, le ferrovie si trovano ancora in condizioni di svantaggio. Per questo motivo è necessario procedere a un’analisi e a una valutazione ad hoc della liberalizzazione, che dev’essere diversa a seconda dei casi e dev’essere incentrata su una maggiore interoperatività e su una più forte cooperazione nei settori transfrontalieri. E’ inoltre necessario rivedere le priorità nell’ambito degli strumenti di finanziamento per la realizzazione di speciali infrastrutture.</p>
      <p sl="ro">Inoltre, l’Unione si deve preparare a raccogliere la vera sfida, che è quella di creare una rete integrata e funzionale tra i sistemi ferroviari dei paesi vicini tramite l’istituzione delle reti transeuropee e dei corridoi di trasporto che faciliteranno l’espansione e l’accessibilità delle regioni dell’Asia centrale e orientale. Segnalo a questo proposito che vi è il rischio di un’apparente creazione di posti di lavoro, dovuta al trasferimento dei lavoratori da un vettore a un altro che opera in un paese vicino. Pertanto è necessario trovare il giusto equilibrio tra competitività economica e politiche sociali.</p>
      <p sl="ro">E’ inoltre necessario scoraggiare ogni tipo di distorsione della concorrenza. Tale risultato è possibile essenzialmente tramite la trasparenza, ma anche evitando che si venga a creare un’alleanza monopolistica tra i maggiori vettori ferroviari, che potrebbero impedire ai nuovi operatori di accedere al mercato, giacché alla fine ne verrebbero a soffrire i passeggeri.</p>
    </intervention>
    <intervention id="1-154" speaker_id="photo_generic" name="Jacques Barrot" is_mep="True" mode="spoken">
      <p sl="fr">Vicepresidente della Commissione . − Signor Presidente, vorrei ringraziare tutti gli oratori che con i loro interventi hanno dimostrato quanto sia importante questa volontà comune di dare un nuovo impulso all’uso delle ferrovie. Rivolgendomi agli onorevoli Jarzembowski e Savary, vorrei precisare che la Commissione si è impegnata a presentare, a distanza di trenta mesi dall’adozione della direttiva, una relazione che presenti proposte legislative basate all’occorrenza su raccomandazioni formulate dall’Agenzia ferroviaria europea.</p>
      <p sl="fr">Trattandosi della certificazione del personale addetto alla guida di locomotori e treni, il nostro obiettivo è creare uno spazio ferroviario europeo e, ben inteso, aumentare la mobilità del personale ferroviario. E’ evidente, onorevoli deputati, che tale obiettivo potrà essere raggiunto solo a condizione che gli Stati membri effettuino gli investimenti necessari; infatti, la nostra politica ferroviaria potrà essere coronata da successo solo se le reti transeuropee diventeranno una realtà effettiva e se l’interoperatività, grazie in particolare al sistema ERTMS, sarà assicurata su tutte le grandi reti. E’ evidente che questo dovere di investire è fondamentale. E’ solo a questo prezzo, infatti, che potremo conferire piena efficacia ai testi che state per adottare.</p>
      <p sl="fr">Per quanto attiene al servizio ferroviario di trasporto merci, è vero che inizialmente vi è stata una proposta di regolamento che prevedeva indennizzi in caso di mancato rispetto degli impegni di qualità in questo settore. Successivamente, pur riconoscendo la fondatezza degli obiettivi, il Parlamento e il Consiglio hanno tuttavia ritenuto che lo strumento proposto non fosse appropriato. Stando così le cose, devo dire che seguo molto da vicino l’evoluzione del trasporto ferroviario delle merci. I problemi di puntualità e di affidabilità dei servizi ferroviari di trasporto delle merci continuano a essere per me motivo di preoccupazione. Pertanto alla fine del 2007 presenterò una relazione sullo sviluppo della qualità di questo servizio e sulle misure adeguate per affrontare i relativi problemi. Ciò, ovviamente, porterà la Commissione a proporre una rete europea per il trasporto delle merci. Spero di presentare il testo entro ottobre di quest’anno.</p>
      <p sl="fr">Chiaramente, come sottolineato da molti di voi, ogni compromesso è solo un piccolo passo avanti che, in effetti, può essere considerato limitato, ma che comunque rappresenta pur sempre un progresso. Per quanto mi riguarda, ritengo che con l’adozione di questo terzo pacchetto ferroviario il Parlamento lanci un segnale forte verso tutti i cittadini europei, affinché questi utilizzino sempre più il treno per i loro spostamenti.</p>
      <p sl="fr">Aggiungo che stiamo anche mettendo a punto una Carta dei diritti dei passeggeri destinata a tutta la cittadinanza europea. Per quanto riguarda i passeggeri delle linee aeree, vi è ancora molto da fare affinché il diritto sia applicato. Quanto ai passeggeri ferroviari, occorrerà senza dubbio mettere a loro disposizione informazioni chiare e semplici, che permettano loro di capire bene ciò che possono pretendere. Tuttavia, credo che effettivamente in questo modo stiamo lanciando un segnale forte che dimostra la nostra volontà di continuare a elaborare una vera e propria Carta dei passeggeri, che renderà la mobilità più accessibile a tutti a partire da coloro che hanno disponibilità più modeste.</p>
      <p sl="fr">Questo è quanto credo, signor Presidente, e ringrazio ancora una volta tutti i deputati le cui osservazioni ci saranno utili per controllare attentamente l’applicazione di questi testi.</p>
    </intervention>
    <intervention id="1-155" speaker_id="23788" is_mep="True" mode="spoken" role="Presidente" name="Adam BIELAN" nationality="Poland" birth_date="12-09-1974" birth_place="Gdańsk" m_state="PL">
      <p sl="unknown">La discussione è chiusa.</p>
      <p sl="unknown">La votazione si svolgerà giovedì 25 settembre 2007.</p>
      <p sl="unknown">Dichiarazioni scritte (articolo 142)</p>
    </intervention>
    <intervention id="1-156" speaker_id="4347" name="Christine DE VEYRAC" is_mep="True" mode="written" nationality="France" birth_date="06-11-1959" birth_place="Toulouse" p_group="Group of the European People's Party (Christian Democrats)" m_state="FR">
      <p sl="fr">Sono lieta che il Parlamento e il Consiglio siano giunti a un accordo sul terzo pacchetto ferroviario.</p>
      <p sl="fr">In merito alla relazione del nostro collega, l’onorevole Dirk Sterckx, noto con particolare soddisfazione che siamo riusciti a far accettare al Consiglio il fatto che i diritti e gli obblighi si applichino a tutti i viaggiatori dell’Unione europea e non soltanto ai passeggeri internazionali.</p>
      <p sl="fr">Oramai, tutti i viaggiatori ferroviari godono di diritti importanti, per quanto riguarda sia l’indennità in caso di ritardo o di soppressione di un treno, che l’informazione che viene loro trasmessa, o ancora l’accesso delle persone a mobilità ridotta.</p>
      <p sl="fr">In merito alla relazione dell’onorevole Georg Jarzembowski, l’apertura alla concorrenza del trasporto internazionale dei viaggiatori ferroviari a partire dal 1° gennaio 2007 dovrebbe rafforzare l’efficacia di questa modalità di trasporto e avere un impatto positivo sui passeggeri in termini di tariffe e di scelta del vettore.</p>
      <p sl="fr">Infine, le linee di trasporto ferroviario in perdita potranno essere finanziate qualora rispondano a criteri di servizio pubblico. Si tratta di una misura importante per garantire a tutti l’accesso al trasporto ferroviario.</p>
      <p sl="fr">Le disposizioni introdotte da questo terzo pacchetto ferroviario rappresentano un vero e proprio progresso per i cittadini e me ne compiaccio.</p>
    </intervention>
    <intervention id="1-996" speaker_id="28208" name="Nathalie GRIESBECK" is_mep="True" mode="written" nationality="France" birth_date="24-05-1956" birth_place="Metz" p_group="Group of the Alliance of Liberals and Democrats for Europe" m_state="FR">
      <p sl="fr">Sono lieta che sia stata seguita la mia linea tesa ad aprire senza fretta i servizi passeggeri alla concorrenza. Il terzo pacchetto ferroviario consente la liberalizzazione dei servizi internazionali per il trasporto dei passeggeri a partire dal 2010, garantendo un meccanismo praticabile di finanziamento delle infrastrutture. Nel 2012, una volta che la Commissione avrà reso noti i suoi studi economici, sociali e relativi alla sicurezza, potremo discutere serenamente dell’opportunità di estendere questi meccanismi ai servizi passeggeri nazionali.</p>
      <p sl="fr">Noi abbiamo auspicato che questo ammodernamento della gestione delle ferrovie fosse accompagnato da importanti misure in materia di sicurezza. Il personale di bordo dovrà ormai rispondere a criteri comuni di qualificazione e di formazione, che porteranno al rilascio di una “licenza di macchinista”.</p>
      <p sl="fr">Infine, il Parlamento ha ottenuto un notevole rafforzamento dei diritti fondamentali dei passeggeri, sia sulle linee internazionali che su quelle nazionali: responsabilità in caso di incidente, diritti delle persone invalide o a mobilità ridotta. Mi rammarico, tuttavia, che l’opposizione in seno al Consiglio abbia portato a deroghe fino a 15 anni per quanto riguarda l’attuazione del diritto all’informazione e del diritto a un indennizzo in caso di ritardo e di incidente, o ancora per il trasporto delle biciclette a bordo dei treni.</p>
    </intervention>
    <intervention id="1-157" speaker_id="23806" name="Gyula HEGYI" is_mep="True" mode="written" nationality="Hungary" birth_date="30-04-1951" birth_place="Békéscsaba" p_group="Socialist Group in the European Parliament" m_state="HU">
      <p sl="hu">Centosessant’anni fa, nel 1846, è stata aperta la prima linea ferroviaria ungherese tra la vecchia Pest e la città di Vác. L’apertura della prima linea ferroviaria ungherese ha preceduto di due anni la rivoluzione della borghesia francese del 1848 e i due eventi hanno avuto come protagonisti più o meno le stesse persone. Non si è trattato di una pura coincidenza. Le ferrovie hanno favorito l’ascesa delle classi medie, lo sviluppo economico, lo sgretolamento del giogo feudale e la nascita delle nazioni. Nella seconda metà del XX secolo, la motorizzazione ha offuscato lo sviluppo delle ferrovie anche in Ungheria, ma fortunatamente si è trattato solo di un declino temporaneo.</p>
      <p sl="hu">Attualmente la rete ferroviaria ungherese versa in condizioni abbastanza miserevoli ed è per questo che è importante chiedere che vengano erogati i fondi comunitari necessari a svilupparla. E’ ovviamente prioritario lo sviluppo di una rete ferroviaria di transito internazionale. Analogamente, è aumentata l’importanza della rete ferroviaria suburbana che ogni giorno vede transitare circa mezzo milione di pendolari diretti a Budapest per motivi di studio o di lavoro. L’unica soluzione per risolvere il problema degli ingorghi cronici del traffico è l’introduzione di una tassa e il convogliamento delle risorse nello sviluppo delle reti ferroviarie suburbane.</p>
      <p sl="hu">La liberalizzazione va accolta con favore a condizione che non metta a repentaglio il posto di lavoro dei dipendenti delle ferrovie o la sicurezza del loro funzionamento. Allo stesso modo è importante tutelare i diritti dei passeggeri con apposite garanzie. Mi auguro che con l’avvento del nuovo sistema, con l’aiuto del governo e con il contributo dei finanziamenti europei e del capitale privato le ferrovie ungheresi possano tornare a essere all’avanguardia, come lo erano all’inizio ai tempi delle grandi riforme.</p>
    </intervention>
  </section>
  <section id="creitem18" title="18. Ordine del giorno della prossima seduta: vedasi processo verbale"/>
  <section id="creitem19" title="19. Chiusura della seduta"/>
</text>
