<?xml version='1.0' encoding='utf-8'?>
<text id="20071112.IT" lang="it" date="2007-11-12" place="Strasburgo" edition="Edizione GU">
  <section id="creitem1" title="1. Ripresa della sessione">
    <intervention id="1-004" speaker_id="1253" is_mep="True" mode="spoken" role="Presidente" name="Hans-Gert PÖTTERING" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="unknown">Dichiaro ripresa la sessione del Parlamento europeo, interrotta giovedì 25 ottobre 2007.</p>
    </intervention>
  </section>
  <section id="creitem2" title="2. Dichiarazioni della Presidenza">
    <intervention id="1-006" speaker_id="1253" is_mep="True" mode="spoken" role="Presidente" name="Hans-Gert PÖTTERING" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="unknown">Onorevoli colleghi, abbiamo appreso con profonda costernazione dei tragici avvenimenti in Finlandia, nei quali sono rimaste uccise otto persone, studenti e insegnanti. A nome di quest’Aula, desidero esprimere il nostro più sentito cordoglio alle famiglie delle vittime e a tutta la nazione finlandese.</p>
      <p sl="unknown">I gruppi mi hanno chiesto di fare una dichiarazione in merito alla Convenzione sul divieto relativo all’uso, allo stoccaggio, alla produzione e al trasferimento di mine antipersona e sulla loro distruzione (Convenzione di Ottawa). Tra qualche settimana si celebrerà il decimo anniversario della firma della Convenzione sul divieto relativo all’uso, allo stoccaggio, alla produzione e al trasferimento di mine antipersona e sulla loro distruzione: il 3 e 4 dicembre 1997, 122 Stati hanno firmato questo storico trattato ad Ottawa. Le mine antipersona non fanno distinzione tra vittime civili e militari. Sono rivolte contro le persone, con l’intento di ucciderle o mutilarle. Il divieto di questi ordigni sancito dalla Convenzione di Ottawa è una vittoria per l’umanità.</p>
      <p sl="unknown">La Convenzione è anche un successo per la società civile a livello internazionale. In un processo che non si era mai verificato prima, una coalizione di organizzazioni non governative, insieme a governi e parlamenti impegnati al di fuori delle normali sedi diplomatiche, è riuscita ad ottenere la firma di un trattato internazionale. A titolo di riconoscimento per questo risultato, nel 1997 la Campagna internazionale per la messa al bando delle mine terrestri è stata insignita del Premio Nobel per la pace.</p>
      <p sl="unknown">Il Parlamento europeo ha sostenuto fin dall’inizio la campagna per il divieto delle mine terrestri. Dopo la firma della Convenzione di Ottawa, il Parlamento europeo ha contribuito con risoluzioni, audizioni e pareri per garantire che fosse attuata con efficacia. Oggi è evidente che la campagna internazionale ha avuto un notevole successo. Più di tre quarti di tutti gli Stati hanno ratificato la Convenzione di Ottawa. L’utilizzo di mine antiuomo si è ridotto drasticamente, così come il numero di paesi che le producono. Nonostante questi successi, più di 69 paesi non hanno ancora abolito le mine terrestri. E’ evidente che questo obiettivo non si può raggiungere ovunque se non viene fornita ulteriore assistenza finanziaria.</p>
      <p sl="unknown">Negli ultimi anni, l’Europa ha fornito un importante contributo all’attuazione della Convenzione di Ottawa. Dal 1997 al 2004, l’Unione europea ha investito oltre un miliardo di euro nella battaglia contro le mine terrestri. La strategia della Commissione europea contro le mine si può annoverare tra le componenti di maggior successo nello sviluppo delle relazioni esterne europee. Non si tratta solo di un’espressione dei nostri obblighi umanitari, ma anche di un utile investimento nello sviluppo sostenibile e nella sicurezza umana.</p>
      <p sl="unknown">Il Consiglio dell’Unione europea è in procinto di adottare una nuova azione comune sulle mine terrestri nel quadro della politica estera e di sicurezza comune. Apprezziamo l’intenzione di lavorare verso la ratifica universale della Convezione di Ottawa e un’efficace Conferenza di revisione nel 2009.</p>
      <p sl="unknown">Auspichiamo una stretta collaborazione con il Consiglio e la Commissione nell’attuazione di questa azione comune. Mi auguro che presto avremo l’opportunità di discutere con il Consiglio e la Commissione sulle rispettive iniziative in materia di mine terrestri e su come si coordinano tra loro. L’obiettivo finale che tutti abbiamo in comune è un mondo privo di mine terrestri; per realizzarlo, l’Unione europea deve avere una politica comune coerente.</p>
      <a text="(Applausi)"/>
    </intervention>
  </section>
  <section id="creitem3" title="3. Approvazione del processo verbale della seduta precedente: vedasi processo verbale"/>
  <section id="creitem4" title="4. Composizione del Parlamento: vedasi processo verbale"/>
  <section id="creitem5" title="5. Composizione delle commissioni e delle delegazioni: vedasi processo verbale"/>
  <section id="creitem6" title="6. Calendario delle tornate: vedasi processo verbale"/>
  <section id="creitem7" title="7. Firma di atti adottati in codecisione: vedasi processo verbale"/>
  <section id="creitem8" title="8. Rettifica a un testo approvato (articolo 204bis del regolamento): vedasi processo verbale"/>
  <section id="creitem9" title="9. Presentazione di documenti: vedasi processo verbale"/>
  <section id="creitem10" title="10. Interrogazioni orali e dichiarazioni scritte (presentazione): vedasi processo verbale"/>
  <section id="creitem11" title="11. Dichiarazioni scritte decadute (articolo 116 del regolamento): vedasi processo verbale"/>
  <section id="creitem12" title="12. Trasmissione di testi di accordo da parte del Consiglio: vedasi processo verbale"/>
  <section id="creitem13" title="13. Seguito dato alle risoluzioni del Parlamento: vedasi processo verbale"/>
  <section id="creitem14" title="14. Petizioni: vedasi processo verbale"/>
  <section id="creitem15" title="15. Ordine dei lavori">
    <intervention id="1-020" speaker_id="1253" is_mep="True" mode="spoken" role="Presidente" name="Hans-Gert PÖTTERING" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="unknown">Il progetto definitivo di ordine del giorno di questa tornata, fissato dalla Conferenza dei presidenti ai sensi degli articoli 130 e 131 del Regolamento nella riunione di giovedì 8 novembre 2007, è stato distribuito. Sono state presentate le seguenti proposte di modifica:</p>
      <p sl="unknown">Per quanto riguarda martedì</p>
      <p sl="unknown">Il gruppo dell’Alleanza dei Democratici e dei Liberali per l’Europa ha chiesto di inserire all’ordine del giorno di martedì pomeriggio, dopo la relazione dell’onorevole Leinen, una dichiarazione del Consiglio e della Commissione sugli incidenti marittimi nel Mar Nero, con una corrispondente estensione della seduta pomeridiana fino alle 18.30. In questo caso, le interrogazioni alla Commissione non comincerebbero prima delle 18.30 e il tempo a disposizione si ridurrebbe di mezz’ora.</p>
      <p sl="unknown">Chi desidera motivare la proposta?</p>
      <p sl="unknown">Se nessuno desidera parlare a favore o contro la proposta, la cosa finisce qui.</p>
      <a text="(La proposta decade)"/>
      <p sl="unknown">Per quanto riguarda mercoledì</p>
      <p sl="unknown">Il gruppo Verde/Alleanza libera europea chiede che venga inserita una dichiarazione del Consiglio e della Commissione sulla situazione in Georgia, da trattare in una discussione congiunta con la relazione degli onorevoli Obiols i Germà e Tannock, e che la seduta pomeridiana si prolunghi di conseguenza fino alle 18.30, riducendo di mezz’ora il tempo delle interrogazioni al Consiglio. Chiede inoltre che la discussione sulla Georgia si concluda con la presentazione di proposte di risoluzione e che la relativa votazione si svolga durante la tornata di novembre a Bruxelles.</p>
      <p sl="unknown">Chi desidera motivare la proposta?</p>
    </intervention>
    <intervention id="1-021" speaker_id="1934" name="Daniel COHN-BENDIT" is_mep="True" mode="spoken" nationality="France" birth_date="04-04-1945" birth_place="Montauban" p_group="Group of the Greens/European Free Alliance - Co" m_state="FR">
      <p sl="de">Signor Presidente, a mio parere non c’è molto da motivare: quanto sta accadendo in Georgia è evidente per tutti, ed è chiaro che dovremmo parlare della Georgia nella discussione sulla politica di vicinato. Bisogna stabilirlo, cosicché il Consiglio ne sia consapevole. Poi dovremmo sicuramente procedere con la preparazione di una risoluzione, poiché ritengo che sia importante che il Parlamento europeo formuli una risoluzione chiara sugli avvenimenti in Georgia, che poi dovrebbe essere approvata a Bruxelles. Questa è la procedura formale corretta, e mi auguro che tutti i membri di questo Parlamento siano d’accordo, affinché possiamo procedere in questo modo.</p>
    </intervention>
    <intervention id="1-022" speaker_id="1253" is_mep="True" mode="spoken" role="Presidente" name="Hans-Gert PÖTTERING" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="unknown">Questa era la motivazione. Chi desidera parlare a favore della proposta?</p>
    </intervention>
    <intervention id="1-023" speaker_id="2295" name="Hannes SWOBODA" is_mep="True" mode="spoken" nationality="Austria" birth_date="10-11-1946" birth_place="Bad Deutsch Altenburg" p_group="Group of the Progressive Alliance of Socialists and Democrats in the European Parliament - Vice" m_state="AT">
      <p sl="de">Signor Presidente, desideriamo appoggiare la proposta per un motivo molto importante. La Rivoluzione delle rose in Georgia ha portato con sé molti elementi positivi, soprattutto dopo il regime di Shevardnadze. Ora esiste un forte rischio che questi indubbi successi vengano distrutti se non si affrontano le critiche dell’opposizione.</p>
      <p sl="de">Un’iniziativa del Parlamento europeo potrebbe aiutare il Presidente Saakashvili a riprendere la giusta direzione, aprendo il dialogo con l’opposizione.</p>
      <p sl="de">Vorrei anche chiederle, signor Presidente, di mantenere i contatti con la presidente del parlamento, anche lei molto attiva, e tentare di convincere anche lei a seguire la strada del dialogo. Questo è il senso della discussione e della risoluzione, che dunque sostengo caldamente.</p>
    </intervention>
    <intervention id="1-025" speaker_id="28363" name="Alfonso ANDRIA" is_mep="True" mode="spoken" nationality="Italy" birth_date="27-05-1952" birth_place="Salerno" p_group="Group of the Alliance of Liberals and Democrats for Europe" m_state="IT">
      <p sl="it">Signor Presidente, onorevoli colleghi, chiedo scusa. Avevo chiesto la parola in precedenza e, malgrado mi fossi alzato in piedi e abbia segnalato più volte, non sono stato onorato. Semplicemente vorrei capire. Avevo l’intenzione di rivolgere, a nome del gruppo dell’Alleanza dei democratici e dei liberali per l’Europa, la richiesta di una dichiarazione del Consiglio e della Commissione sugli incidenti nel Mar Nero. Non ho capito, a conclusione di un mancato intervento di chi era a favore e chi contro, che cosa si sia determinato. Era mia intenzione, ripeto, e avevo segnalato questa richiesta. Era mia intenzione rivolgere alla Presidenza questa richiesta: che ci sia una dichiarazione del Consiglio e della Commissione sui gravi incidenti nel Mar Nero. Chiedo semplicemente che mi chiarisca che cosa l’Aula ha concluso di fare.</p>
    </intervention>
    <intervention id="1-026" speaker_id="1253" is_mep="True" mode="spoken" role="Presidente" name="Hans-Gert PÖTTERING" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="unknown">Onorevole Andria, la prego di portare pazienza. Ho chiesto molto chiaramente se c’era qualcuno che desiderasse motivare la mozione. Non ho ricevuto risposta, né erano presenti in Aula in quel momento i responsabili della gestione della procedura. Mi sono guardato attorno molto attentamente, e non c’erano richieste di intervento, né a sostegno né a giustificazione della proposta, così l’Aula ha convenuto che non fosse necessario intervenire contro una proposta priva di motivazione. Io e i miei colleghi della Presidenza, così come l’Assemblea plenaria, abbiamo convenuto che la proposta è decaduta e non è più all’ordine del giorno. Chiedo dunque di procedere come è stato appena deciso.</p>
    </intervention>
    <intervention id="1-027" speaker_id="28363" name="Alfonso ANDRIA" is_mep="True" mode="spoken" nationality="Italy" birth_date="27-05-1952" birth_place="Salerno" p_group="Group of the Alliance of Liberals and Democrats for Europe" m_state="IT">
      <p sl="it">Signor Presidente, onorevoli colleghi, non è così, mi permetta. Io mi sono alzato e ho segnalato anche acusticamente e mi è stato fatto cenno dalla Presidenza di desistere e più volte mi sono alzato. Le chiedo di mettere questa iniziativa all’ordine del giorno e di fare in modo che ci sia una dichiarazione del Consiglio e della Commissione. Del resto ella stessa, ad inizio di seduta, ha detto che c’era una richiesta del gruppo dell’Alleanza dei democratici e dei liberali per l’Europa.</p>
      <p sl="it">Non vedo perché non si debba discutere soltanto per un’inavvertita misconoscenza di una richiesta. Ho chiesto di parlare, nessuno mi ha notato, mi sono anche alzato.</p>
    </intervention>
    <intervention id="1-028" speaker_id="1253" is_mep="True" mode="spoken" role="Presidente" name="Hans-Gert PÖTTERING" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="unknown">Nessuno in Aula l’ha notata, ed è per questo che le ho parlato in questi termini. Tuttavia, se lo ritiene necessario, saremo lieti di votare.</p>
      <p sl="unknown">La presidenza del gruppo dell’Alleanza dei democratici e dei liberali per l’Europa chiede la parola.</p>
    </intervention>
    <intervention id="1-029" speaker_id="2155" name="Sir Graham WATSON" is_mep="True" mode="spoken" nationality="United Kingdom" birth_date="23-03-1956" birth_place="Rothesay " p_group="Group of the Alliance of Liberals and Democrats for Europe" m_state="GB">
      <p sl="en">Signor Presidente, so che il mio collega ha cercato di intervenire quando lei ha sollevato la questione, ma ritengo che sarebbe utile fornire un chiarimento a quest’Aula: non intendiamo aprire una discussione con la Commissione e il Consiglio, sappiamo bene che questa settimana abbiamo a disposizione ben poco tempo con il Consiglio. Ma sarebbe sufficiente disporre di una dichiarazione della Commissione e poter discutere su tale base.</p>
    </intervention>
  </section>
  <section id="creitem16" title="16. Interventi di un minuto su questioni di rilevanza politica">
    <intervention id="1-032" speaker_id="28150" name="Kinga GÁL" is_mep="True" mode="spoken" nationality="Hungary" m_state="HU">
      <p sl="hu">La scorsa settimana, per la terza volta, l’Accademia delle scienze ungherese ha organizzato il Forum mondiale della scienza in collaborazione con UE, UNESCO e Consiglio internazionale per la scienza. Al Forum mondiale hanno partecipato scienziati e responsabili delle decisioni provenienti da oltre 60 paesi, tra cui quattro capi di Stato, il direttore generale dell’UNESCO e per la Commissione [ …] (interruzione: signor Presidente, sono spiacente ma non posso continuare così!).</p>
      <p sl="hu">Quando László Sólyom, Presidente della Repubblica di Ungheria, nel suo intervento ha raccomandato la creazione di un’organizzazione mondiale per l’ambiente, i responsabili del programma delle Nazioni Unite per l’ambiente hanno annunciato la formazione di una nuova organizzazione internazionale. Al Forum mondiale si è raccomandato che i parlamenti del maggior numero possibile di paesi stabilissero di istituire un commissario responsabile per le generazioni future.</p>
      <p sl="hu">Il principale messaggio del Forum mondiale è che scienza e politica devono agire insieme per arrestare il cambiamento climatico e la distruzione dell’ambiente. Secondo i partecipanti, a Budapest si è creato un “Davos scientifico”: in altre parole ora Budapest è per la scienza quello che Davos è per le questioni economiche.</p>
      <p sl="hu">Il prossimo evento della serie si terrà nel 2009, quando si prevede di ospitare a Budapest i ministri della Scienza, dell’Istruzione e delle Finanze di tutto il mondo, come evento principale dell’Anno della creatività. Vorrei chiedere alla Commissione e al Parlamento di sostenere l’evento e il concetto su cui si fonda, vale a dire che dobbiamo difendere noi stessi e le generazioni future, l’ambiente e la sostenibilità. Grazie per avermi dato la parola, signor Presidente.</p>
    </intervention>
    <intervention id="1-033" speaker_id="2171" name="Eluned MORGAN" is_mep="True" mode="spoken" nationality="United Kingdom" birth_date="16-02-1967" birth_place="Cardiff" p_group="Socialist Group in the European Parliament" m_state="GB">
      <p sl="en">Signor Presidente, uno dei principali problemi della politica comunitaria è quello dell’attuazione, in particolare per quanto riguarda le direttive relative a Lisbona e al cambiamento climatico.</p>
      <p sl="en">Il 4 gennaio 2006 le disposizioni in materia di performance energetica della direttiva sugli edifici avrebbero dovuto essere attuate in tutti gli Stati membri, e si sarebbero dovuti ottenere notevoli risparmi energetici. Il problema è che solo otto paesi hanno comunicato puntualmente il pieno recepimento della direttiva. Questo significa che tutti i paesi che seguono non hanno provveduto ad attuare la normativa che essi stessi hanno sottoscritto: Francia, Italia, Belgio, Lussemburgo, Regno Unito, Spagna, Austria, Finlandia, Svezia, Estonia, Lettonia, Polonia, Repubblica ceca, Slovenia, Ungheria, Romania, Grecia, Cipro e Malta.</p>
      <p sl="en">L’UE perderà credibilità e i suoi tentativi di ridurre le emissioni di carbonio non verranno presi sul serio se le sue leggi non vengono applicate nei tempi previsti. La invito a richiamare gli Stati membri che ho appena menzionato per accelerare l’attuazione di questa importante direttiva.</p>
    </intervention>
    <intervention id="1-034" speaker_id="38420" name="Cristian-Silviu BUŞOI" is_mep="True" mode="spoken" nationality="Romania" birth_date="01-03-1978" birth_place="Drobeta Turnu-Severin" m_state="RO">
      <p sl="ro">La sicurezza dei cittadini italiani nel territorio italiano è di esclusiva competenza del governo italiano. Il governo della Romania non può intervenire in nessun modo. Quello che può fare, e che ha fatto, è collaborare e fornire tutte le necessarie informazioni al fine di prevenire possibili crimini da parte di cittadini rumeni.</p>
      <p sl="ro">Finora, il governo italiano non ha adottato nessuna strategia per migliorare la situazione dei Rom nel suo territorio. La miglior prova è il fatto che il governo italiano non ha richiesto fondi europei per l’integrazione dei Rom, benché fosse evidente che i Rom cominciavano a rappresentare un problema, la cui soluzione avrebbe richiesto un approccio da attuare in diversi anni.</p>
      <p sl="ro">Gli Stati membri dell’Unione europea hanno il diritto di espellere i cittadini che commettono dei reati, ma nessun paese dell’Unione europea può avere il diritto di espellere cittadini europei che potrebbero essere criminali, senza che si siano resi colpevoli di un reato.</p>
      <p sl="ro">La direttiva 38 del 2004 definisce chiaramente queste situazioni e il decreto del governo italiano va al di là dello spirito della direttiva europea.</p>
      <p sl="ro">Il Parlamento europeo e i funzionari europei dovrebbero prendere posizione in merito al decreto 181 del 1° novembre 2007 e chiedere al parlamento italiano che la legge, nella sua forma definitiva, rispetti la lettera e lo spirito della direttiva europea.</p>
    </intervention>
    <intervention id="1-035" speaker_id="28341" name="Mirosław PIOTROWSKI" is_mep="True" mode="spoken" nationality="Poland" birth_date="09-01-1966" birth_place="Zielona Góra" p_group="European Conservatives and Reformists Group" m_state="PL">
      <p sl="pl">Signor Presidente, recentemente Valéry Giscard d’Estaing, ex Presidente francese e principale architetto del Trattato costituzionale respinto nei referendum in Francia e Olanda, ha dichiarato che il Trattato di riforma dell’UE approvato a Lisbona non era niente di più di una versione rivista del Trattato costituzionale, dal quale erano stati tolti deliberatamente i riferimenti alla Costituzione.</p>
      <p sl="pl">Cito le sue parole: “soprattutto per scongiurare qualsiasi minaccia di referendum , evitando qualsiasi forma di vocabolario costituzionale” – fine della citazione.</p>
      <p sl="pl">Quindi i cittadini dell’UE hanno appreso che un referendum sul Trattato di riforma è una minaccia per l’Europa e che gli autori del Trattato permettono che venga deliberatamente manipolato per ingannare i cittadini europei.</p>
      <p sl="pl">Questa dichiarazione oltraggiosa dimostra che i referendum sul Trattato sono necessari, ma prima di tenerli occorre un dibattito onesto, non ultimo nel forum del Parlamento europeo. I nostri elettori devono essere consapevoli di che cos’è veramente questo documento.</p>
    </intervention>
    <intervention id="1-036" speaker_id="28336" name="Věra FLASAROVÁ" is_mep="True" mode="spoken" nationality="Czechia" birth_date="19-12-1952" birth_place="Ostrava" p_group="Confederal Group of the European United Left - Nordic Green Left" m_state="CZ">
      <p sl="cs">Onorevoli colleghi, durante un recente incontro con cittadini cechi ho appreso che ci sono ancora persone che incontrano delle difficoltà poiché l’armonizzazione della legislazione UE sulle agevolazioni per i disabili che viaggiano all’estero è ancora in sospeso. Quest’anno sono già intervenuta in Parlamento in merito al fatto che l’armonizzazione della legislazione comunitaria, consentendo ai cittadini con diversi gradi di disabilità mentale e fisica di ottenere un unico documento che dà loro diritto ad agevolazioni in tutta l’UE, permetterebbe anche a questi cittadini di esercitare il loro diritto alla libera circolazione, e in quanto tale li metterebbe in grado di partecipare più pienamente alla vita sociale.</p>
      <p sl="cs">Un’altra questione citata dai cittadini che merita la nostra attenzione riguarda la scadenza dei bandi per la presentazione di progetti da finanziare nel quadro del Fondo sociale europeo. Capisco che i fondi sono diretti ai cittadini bisognosi. Tuttavia, la stesura e la presentazione dei progetti nel periodo che intercorre tra il lancio del bando e la scadenza per la presentazione secondo le organizzazioni dei disabili talvolta è un’impresa da supereroi persino per una persona completamente sana. So che il Trattato di riforma prevede una maggiore considerazione per i disabili, ma non risolverà tutti i problemi. Dobbiamo quindi valutare se occorre prestare maggiore attenzione ai disabili. Dove sono i confini tra abili e disabili? In termini di assistenza, chi dà e chi riceve? Chiunque tra noi un giorno potrebbe trovarsi dall’altra parte dell’equazione.</p>
    </intervention>
    <intervention id="1-037" speaker_id="34720" name="Bernard WOJCIECHOWSKI" is_mep="True" mode="spoken" nationality="Poland" birth_date="18-08-1958" birth_place="Łowicz" p_group="Independence/Democracy Group" m_state="PL">
      <p sl="pl">Signor Presidente, la stampa polacca ha riportato che nel monumento eretto a Madrid per commemorare le vittime dell’attacco terroristico dell’11 marzo 2004 mancano i nomi di due donne polacche. I nomi mancanti sono quelli di Danuta Teresa Szpila e Alina Maria Bryk. Le famiglie si sono offese. Il monumento è stato inaugurato otto mesi fa.</p>
      <p sl="pl">Sono stati omessi anche i nomi di immigrati dal Marocco e dalla Romania. Chiedo pertanto ai colleghi spagnoli: non è ancora stato posto rimedio a quest’errore? Perché questi nomi non compaiono sul monumento commemorativo? Le chiederei, signor Presidente, di interessarsi e di intervenire su questa materia.</p>
    </intervention>
    <intervention id="1-038" speaker_id="34254" name="Dimitar STOYANOV" is_mep="True" mode="spoken" nationality="Bulgaria" birth_date="17-05-1983" birth_place="Sofia" p_group="Non" m_state="BG">
      <p sl="bg">Signor Presidente, onorevoli colleghi, Ahmed Dogan, leader del partito anticostituzionale turco “Movimento per i diritti e le libertà”, che detiene il mandato del governo bulgaro, ha dichiarato nella notte del ballottaggio alle elezioni locali che l’acquisto di voti era una prassi europea. Questa dichiarazione disgraziata ha scatenato la rabbia giustificata del ministro bavarese per gli Affari europei Markus Söder, che in un’intervista a Die Welt ha chiesto l’apertura di un’inchiesta e il blocco dei finanziamenti comunitari alla Bulgaria.</p>
      <p sl="bg">Il movimento per i diritti e le libertà è l’erede politico di un’organizzazione terroristica turca, fondata da Ahmed Dogan, che per questo è stato condannato e incarcerato come terrorista. Fin dall’inizio, il partito Ataka si è sempre opposto all’esistenza di questa struttura mafiosa, i cui fondi vengono utilizzati per acquistare voti, oltre che per taglieggiamenti e orrende discriminazioni nei confronti dei cittadini bulgari nel loro paese.</p>
      <p sl="bg">Il blocco dei finanziamenti UE equivarrebbe a penalizzare il popolo bulgaro a causa di una mafia politica. Quindi sarebbe meglio fermare Dogan! Se sostiene che l’acquisto di voti è una prassi europea, potete ben immaginare in che modo i quattro rappresentanti del movimento per i diritti e le liberà sono entrati nel gruppo dei Liberali, qui al Parlamento europeo!</p>
      <p sl="bg">Questo Parlamento dovrebbe condannare le affermazioni antidemocratiche di Ahmed Dogan e costituire una commissione d’inchiesta che indaghi sulle recenti elezioni locali e sulle elezioni per il Parlamento europeo tenutesi nel maggio di quest’anno. Grazie!</p>
    </intervention>
    <intervention id="1-039" speaker_id="28921" name="Jaroslav ZVĚŘINA" is_mep="True" mode="spoken" nationality="Czechia" birth_date="18-12-1942" birth_place="Třebíč" p_group="Group of the European People's Party (Christian Democrats) and European Democrats" m_state="CZ">
      <p sl="cs">Onorevoli colleghi, la decisione finale in merito all’ingresso di nove Stati membri dell’UE nello spazio Schengen è stata accolta con entusiasmo dai cittadini della Repubblica ceca. Comporterà dei cambiamenti formali al sistema di sicurezza e di protezione dei confini nazionali e agevolerà la libera circolazione di merci e persone, ma presenterà anche qualche complicazione sorprendente. Al recente incontro delle autorità locali di Boemia del sud, Baviera e Austria superiore, alcuni esperti hanno affermato che il nuovo ostacolo lungo i precedenti confini nazionali potrebbe essere la cosiddetta “zona di non interferenza” del parco nazionale di Šumava. Alcune rotte turistiche dalla Baviera confinano con la zona di non interferenza e le rigide normative ambientali non consentono a queste strade di attraversare il territorio ceco. Non molto tempo fa, c’era una “cortina di ferro” lungo i confini ceco-austriaco e ceco-tedesco, che separava l’ex Germania orientale e la Cecoslovacchia, governate da un regime totalitario comunista, dal mondo democratico. Potrebbe crearsi una situazione in cui i popoli di queste regioni saranno comunque divisi da una cortina, non più “di ferro” ma “verde”.</p>
    </intervention>
    <intervention id="1-040" speaker_id="2229" name="Bernd POSSELT" is_mep="True" mode="spoken" nationality="Germany" birth_date="04-06-1956" birth_place="Pforzheim" p_group="Group of the European People's Party (Christian Democrats)" m_state="DE">
      <p sl="de">Signor Presidente, la prego di perdonarmi, ma nella traduzione tedesca del penultimo intervento il nostro interprete, altrimenti molto capace, ha affermato che l’onorevole Söder sarebbe il ministro per gli Affari europei della Bulgaria. Penso sia importante rilevare che in effetti è il ministro per gli Affari europei della Baviera, e questo dimostra quanto sia importante ricevere ancora i verbali scritti, e non solo le registrazioni audiovisive.</p>
    </intervention>
    <intervention id="1-041" speaker_id="1253" is_mep="True" mode="spoken" role="Presidente" name="Hans-Gert PÖTTERING" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="unknown">Ne prenderemo nota.</p>
      <p sl="unknown">Ora la parola spetta all’onorevole Dîncu. E’ assente?</p>
    </intervention>
    <intervention id="1-042" speaker_id="2309" name="Richard CORBETT" is_mep="True" mode="spoken" nationality="United Kingdom" birth_date="06-01-1955" birth_place="Southport" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Signor Presidente, questa è una discussione tramite procedura “catch-the-eye”.</p>
      <p sl="en">Come ha fatto quel deputato a richiamare la sua attenzione senza essere presente?</p>
    </intervention>
    <intervention id="1-043" speaker_id="1253" is_mep="True" mode="spoken" role="Presidente" name="Hans-Gert PÖTTERING" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="unknown">Capisco che lei abbia interesse a promuovere la discussione con la procedura “catch-the-eye”, e così c’è riuscito!</p>
    </intervention>
    <intervention id="1-044" speaker_id="34232" name="Kristian VIGENIN" is_mep="True" mode="spoken" nationality="Bulgaria" birth_date="12-06-1975" birth_place="Sofia" p_group="Group of the Progressive Alliance of Socialists and Democrats in the European Parliament" m_state="BG">
      <p sl="en">Signor Presidente, vorrei richiamare l’attenzione di quest’Aula sulla crescente attività di forze radicali dell’estrema destra, che talvolta tendiamo a dimenticare, e addirittura a perdonare.</p>
      <p sl="en">In meno di un mese abbiamo assistito ad una serie di eventi preoccupanti. In ottobre un gruppo di giovani italiani ha oltraggiato la memoria dell’Olocausto, gridando slogan a favore di Hitler nel campo di concentramento di Dachau. In Spagna si sono verificati attacchi razzisti contro gli immigrati, a Barcellona e a Madrid. La Guardia Ungherese, una forza paramilitare, ha mostrato il suo lato violento a Budapest. In questi ultimi giorni abbiamo visto idee di estrema destra, contrarie ai valori fondamentali del progetto europeo, infettare la vita politica in Belgio e in Italia e influenzare decisioni e azioni politiche.</p>
      <p sl="en">Bisognerebbe prestare una particolare attenzione alla manifestazione di estrema destra della settimana scorsa a Praga, dove si è tentato di celebrare la purga antisemita del 9 novembre 1938, nota come Kristallnacht . Tutti questi fatti stanno diventando parte della nostra vita quotidiana. E’ tempo di svegliarsi. Noi parlamentari europei dovremmo condurre la battaglia a difesa dei principi che ci hanno portato in quest’Aula: pace, democrazia, tolleranza, giustizia e solidarietà. Vorrei sottolineare che l’esistenza di un gruppo politico di estrema destra in questo Parlamento incoraggia gli estremisti in tutta Europa. Mi auguro che presto sarà posto fine a questo abuso della democrazia.</p>
    </intervention>
    <intervention id="1-045" speaker_id="23881" name="Marios MATSAKIS" is_mep="True" mode="spoken" nationality="Cyprus" birth_date="02-08-1954" birth_place="Lemesos" p_group="Group of the Alliance of Liberals and Democrats for Europe" m_state="CY">
      <p sl="en">Signor Presidente, è quasi certo che il virus dell’afta epizootica che l’estate scorsa ha provocato danni enormi all’economia britannica sia uscito dal laboratorio Pirbright nel Surrey. Questa struttura è un laboratorio di riferimento UE, che dovrebbe proteggere i nostri animali dalle malattie infettive, e non provocare epidemie dovute a incompetenza.</p>
      <p sl="en">Nelle ultime due settimane, lo stesso laboratorio è stato protagonista di un episodio che sembra essere un altro fiasco. Ha pubblicato numerosi risultati confusi e talvolta contradditori concernenti l’afta epizootica con riferimento a campioni di animali inviati da Cipro. Questo comportamento palesemente irresponsabile ha avuto gravi conseguenze per centinaia di agricoltori dell’isola. Le autorità di Cipro accusano la Commissione europea per la confusione ed è comprensibile che i cittadini siano piuttosto sconvolti.</p>
      <p sl="en">Prima che il laboratorio di Pirbright prenda un’altra pericolosa cantonata, pregherei di chiedere alla Commissione di toglierlo dall’elenco dei laboratori di riferimento per i controlli sugli animali e di sostituirlo con una struttura più affidabile, per il bene della nostra agricoltura.</p>
    </intervention>
    <intervention id="1-046" speaker_id="28355" name="Mieczysław Edmund JANOWSKI" is_mep="True" mode="spoken" nationality="Poland" birth_date="16-11-1947" birth_place="Zduńska Wola" p_group="Union for Europe of the Nations Group" m_state="PL">
      <p sl="pl">Signor Presidente, vorrei sollevare una questione che non molto tempo fa era molto dibattuta: il passaggio dall’ora legale all’ora solare (e l’inverso a marzo).</p>
      <p sl="pl">Si dice che consenta notevoli risparmi nei consumi di elettricità. A me pare che non sia così, poiché la quantità di luce durante il giorno non cambia. Né cambia il consumo di elettricità per l’illuminazione delle strade, in quanto è regolata automaticamente, a seconda della quantità di luce naturale disponibile.</p>
      <p sl="pl">Anche il consumo di elettricità negli stabilimenti industriali non cambia. Gli unici piccoli risparmi si registrano nei consumi di elettricità nelle abitazioni, ma occorre stampare nuovi orari, fermare i treni, si creano disagi per gli anziani e per i bambini, nonché disturbi nei sistemi informativi. Sarei lieto, signor Presidente, se il Parlamento ottenesse dalla Commissione informazioni autorevoli in merito ai vantaggi e agli svantaggi comportati dal cambio dell’ora.</p>
    </intervention>
    <intervention id="1-047" speaker_id="1318" name="James NICHOLSON" is_mep="True" mode="spoken" nationality="United Kingdom" birth_date="29-01-1945" p_group="European Conservatives and Reformists Group" m_state="GB">
      <p sl="en">Signor Presidente, vorrei richiamare l’attenzione dell’Aula su una proposta della FIFA, l’organismo che disciplina il calcio, che consentirebbe ai giocatori nati nell’Irlanda del Nord di rappresentare la Repubblica di Irlanda. La squadra di calcio dell’Irlanda del Nord ha una storia gloriosa di molti decenni e nel corso degli anni ha promosso grandi giocatori, sconfiggendo molte delle grandi nazioni europee. Nel corso degli anni, così come negli ultimi trent’anni, l’Irlanda del Nord ha dovuto affrontare molte difficoltà, ma in tutto quel periodo il calcio è riuscito a unire le persone. Quindi dico chiaramente alla FIFA: è uno sbaglio seguire questa strada, che certamente non favorirà le possibilità dell’Irlanda del Nord di svilupparsi completamente in futuro, soprattutto in un momento un cui credevamo di ritornare alla normalità.</p>
    </intervention>
    <intervention id="1-048" speaker_id="1413" name="Glyn FORD" is_mep="True" mode="spoken" nationality="United Kingdom" birth_date="28-01-1950" birth_place="Gloucester" p_group="Socialist Group in the European Parliament" m_state="GB">
      <p sl="en">Signor Presidente, vorrei sollevare la questione della Cadbury Schweppes , che ha appena annunciato nel mio collegio elettorale l’intenzione di chiudere lo stabilimento di Keynsham, con la perdita di 500 posti di lavoro, e di spostare la produzione in Polonia. I sindacati britannici e polacchi si sono opposti a questa decisione, in quanto ritengono che si tratti di un tentativo della Cadbury Schweppes di favorire una corsa al ribasso, assumendo le persone disposte ad accettare i salari più bassi.</p>
      <p sl="en">A Keynsham si produce cioccolato da 250 anni, e da quasi 100 anni nello stabilimento Cadbury Schweppes . Si perderanno 500 posti di lavoro che, con gli effetti a catena sui subappaltatori, arriveranno a qualcosa come 1 500.</p>
      <p sl="en">L’idea è di ottenere dei fondi europei che contribuiscano a pagare i costi del trasferimento della produzione. Sono totalmente a favore di progetti europei per la creazione di posti di lavoro e mi auguro che la Commissione li porti avanti – nel Regno Unito, in Polonia o altrove – ma i fondi dell’Unione europea devono essere destinati alla creazione di posti di lavoro, non al loro trasferimento. Mi auguro che esprimeremo con molta chiarezza alla Commissione la nostra contrarietà al fatto che paghi per la perdita di posti di lavoro.</p>
    </intervention>
    <intervention id="1-049" speaker_id="23787" name="Czesław Adam SIEKIERSKI" is_mep="True" mode="spoken" nationality="Poland" birth_date="08-10-1952" birth_place="Stopnica" p_group="Group of the European People's Party (Christian Democrats)" m_state="PL">
      <p sl="pl">Signor Presidente, l’integrazione dell’UE sta passando attraverso una serie di fasi. In conseguenza dell’attuazione dell’accordo di Schengen, un altro gruppo di Stati entrerà nello spazio privo di restrizioni e controlli alle frontiere. Ne siamo lieti, in quanto una quota considerevole del confine orientale della Polonia è anche un confine comunitario.</p>
      <p sl="pl">L’entrata in vigore delle disposizioni di Schengen ha obbligato la Polonia a effettuare ulteriori controlli al confine. Mi riferisco in particolare al confine con l’Ucraina, uno Stato che sta diventando un importante partner dell’UE dalla sua trasformazione democratica ed economica. Essendo confinanti, Polonia e Ucraina sono legate da secoli di storia. Oggi abbiamo bisogno di contatti particolarmente stretti e di una cooperazione tra i nostri cittadini e i nostri popoli.</p>
      <p sl="pl">Occorre quindi creare buone condizioni e agevolare l’attraversamento del confine ucraino-polacco – anzi, ucraino-UE – riducendo al minimo gli adempimenti amministrativi inutili e i costi. Non dovrebbe essere un confine che divide, bensì che promuove la cooperazione tra vicini – un confine che in futuro esisterà solo formalmente, sulla carta, quando l’Ucraina sarà integrata nell’UE – come ci auguriamo che sarà.</p>
    </intervention>
    <intervention id="1-050" speaker_id="30099" name="Viktória MOHÁCSI" is_mep="True" mode="spoken" nationality="Hungary" birth_date="01-04-1975" birth_place="Berettyóújfalu" p_group="Group of the Alliance of Liberals and Democrats for Europe" m_state="HU">
      <p sl="hu">Signor Presidente, onorevoli colleghi, vorrei parlare della situazione che si è creata in relazione ai Rom rumeni in Italia. A mio parere, è deplorevole che si sia dovuta verificare una simile tragedia perché l’Italia prendesse la decisione, che ognuno ha interpretato in modo diverso, di fare luce sul problema reale, sul quale ho sempre cercato di richiamare l’attenzione in ogni sede possibile.</p>
      <p sl="hu">Proprio in quest’Aula ho sempre segnalato la mancanza di una politica di integrazione dei Rom durante i negoziati per l’adesione di Romania e Bulgaria. Che le minoranze lascino la loro terra d’origine nella speranza di una vita migliore, è certamente un problema. Ma è un problema enorme il fatto che esistano situazioni discriminatorie all’interno dei confini dell’Unione europea e che certi gruppi di minoranze siano costretti a lasciare la loro terra d’origine.</p>
      <p sl="hu">E’ giunto il momento di formulare quella strategia generale che abbiamo votato nella decisione dell’aprile 2005 – questo Parlamento ha votato a favore – nella quale chiedevamo alla Commissione di sollecitare gli Stati membri a definire una strategia. Romania, Bulgaria, Ungheria e Slovacchia l’hanno già definita e partecipano all’iniziativa del decennio per l’inclusione dei Rom.</p>
      <p sl="hu">Se le linee guida del 2005 e la decisione parlamentare non soddisfano la Commissione o altri Stati membri, occorre riesaminare la questione. Non solo occorre formulare una strategia generale sui Rom, ma per sollecitarne la definizione e garantirne la serietà occorre anche creare al più presto un cosiddetto fondo UE, nell’interesse della piena integrazione dei Rom, in particolare per fermare il fenomeno della segregazione scolastica.</p>
    </intervention>
    <intervention id="1-051" speaker_id="34930" name="Hanna FOLTYN-KUBICKA" is_mep="True" mode="spoken" nationality="Poland" birth_date="23-05-1950" birth_place="Jelenia Góra" p_group="Union for Europe of the Nations Group" m_state="PL">
      <p sl="pl">Signor Presidente, in realtà oggi avrei dovuto parlare della situazione in Birmania, ma le informazioni che ho ricevuto mi obbligano a richiamare ancora una volta l’attenzione del Parlamento sulla Russia.</p>
      <p sl="pl">Mentre a Mafra fervevano i preparativi per il Vertice dell’Unione europea, nella città russa di Kazan, a 720 chilometri da Mosca, si è svolto un altro round della lunga battaglia tra le autorità e i media . Questa volta, la vittima è Natalia Petrova, che ha realizzato dei documentari, tra l’altro sulla Cecenia. I torturatori sono funzionari in borghese della polizia locale.</p>
      <p sl="pl">Hanno arrestato la Petrova a casa sua, davanti ai suoi genitori e ai suoi due bambini. Durante l’arresto ha perso conoscenza, è stata colpita diverse volte e bruciata con le sigarette. Ha ripreso i sensi alla centrale di polizia, da dove è stata rilasciata dopo qualche ora. Anche una delle figlie della giornalista è stata ferita, come la madre. Sono questi gli standard di comportamento della polizia in uno Stato democratico membro del Consiglio d’Europa? Questi fatti non dovrebbero essere esposti in tutta chiarezza in questa sede, affinché l’Europa sia consapevole di quanto sta veramente accadendo in Russia?</p>
    </intervention>
    <intervention id="1-052" speaker_id="31123" name="Pedro GUERREIRO" is_mep="True" mode="spoken" nationality="Portugal" birth_date="25-02-1966" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="pt">All’apertura della sessione plenaria del Parlamento europeo, vorrei esprimere solidarietà ai lavoratori di Gestnave ed Erecta che continuano a lottare con tenacia e coraggio per l’inserimento nell’organico della Lisnave . Un inserimento che, se ottenuto, non è altro che l’attuazione di quanto stabilito nell’accordo stipulato 10 anni fa tra lo Stato portoghese e il Gruppo Mello nel quadro della ristrutturazione dell’industria cantieristica nella penisola di Setúbal, ma anche di quanto sancito dal codice del lavoro portoghese.</p>
      <p sl="pt">Infine, vorrei esprimere pieno sostegno alle innumerevoli iniziative prese dai dipendenti di Gestnave, Erecta e Lisnave nel corso degli anni affinché si applichi la legge e si faccia giustizia per i lavoratori e il futuro del settore della costruzione e manutenzione navale in Portogallo.</p>
    </intervention>
    <intervention id="1-053" speaker_id="4382" name="Avril DOYLE" is_mep="True" mode="spoken" nationality="Ireland" birth_date="18-04-1949" birth_place="Dublin" p_group="Group of the European People's Party (Christian Democrats) and European Democrats" m_state="IE">
      <p sl="en">Signor Presidente, da un recente sondaggio in Irlanda è emerso che il sostegno al Trattato di riforma è sceso ad un livello allarmante, con solo il 25 per cento di favorevoli e oltre il 62 per cento di indecisi. Tuttavia, questa settimana nel progetto di programma legislativo e di lavoro della Commissione per il 2008 si afferma che “si continuerà anche a lavorare per consentire alle società di scegliere una base imponibile comune a livello UE”.</p>
      <p sl="en">Il dott. Sean Barrett, docente senior di economia al Trinity College di Dublino, oggi ha descritto la riduzione dell’aliquota dell’imposta sui redditi societari in Irlanda, dal 50 per cento degli anni ottanta al 12,5 per cento un decennio dopo, come “la misura politica più importante per la trasformazione dell’Irlanda”.</p>
      <p sl="en">Il concetto di una base imponibile comune nell’UE, con l’opzione pericolosa di riscuotere l’imposta societaria sulla base dell’aliquota in ciascun paese mina la fiducia, contribuisce a far aumentare l’euroscetticismo in Irlanda ed è estremamente fuori luogo nel contesto della ratifica del Trattato di riforma.</p>
      <p sl="en">Chiedo quindi che la questione venga sottoposta con urgenza alla Commissione. Bisognerebbe concentrarsi sugli elementi importanti della proposta di Trattato e sui reali ostacoli al mercato interno, invece di mettere a rischio i mercati emergenti, gli investimenti esteri e la futura ratifica del Trattato lavorando sulla proposta insensata, sospetta e pertanto inaccettabile, di una base imponibile comune.</p>
    </intervention>
    <intervention id="1-054" speaker_id="1253" is_mep="True" mode="spoken" role="Presidente" name="Hans-Gert PÖTTERING" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="unknown">Il Commissario Figeľ è presente e sono certo che ne ha preso debita nota.</p>
    </intervention>
    <intervention id="1-055" speaker_id="23894" name="Anna ZÁBORSKÁ" is_mep="True" mode="spoken" nationality="Slovakia" birth_date="07-06-1948" birth_place="Zürich" p_group="Group of the European People's Party (Christian Democrats)" m_state="SK">
      <p sl="sk">Per i cittadini cechi e slovacchi il prossimo 17 novembre è simbolicamente altrettanto importante quanto la caduta del muro di Berlino per i tedeschi.</p>
      <p sl="sk">Diciotto anni fa in questi paesi è finito un barbaro regime totalitario. Successivamente, i popoli ceco e slovacco sono tornati nuovamente a fare parte dell’Europa. Per questo il 17 novembre è un anniversario ancora vivo, simbolo di qualcosa di importante da ricordare. L’Europa unita si fonda sulla sconfitta del nazismo, ma anche del comunismo. Così come il fatto di non affrontare i crimini e i criminali nazisti si è rivelato una minaccia per l’Europa, lo stesso vale anche per i crimini del regime comunista.</p>
      <p sl="sk">Vorrei ricordare in questa sede l’eredità di Papa Giovanni Paolo II, le cui famose parole “non abbiate paura” furono un’importante manifestazione di solidarietà per il dissenso slovacco. Vorrei anche citare il Presidente Reagan, che con le sue parole sull’“impero del male” è diventato nostro Presidente, anche se non l’abbiamo votato. Il comunismo è stato sconfitto dal coraggio di uomini e donne, l’ingiustizia ha lasciato il posto alla giustizia. La libertà è un grande dono e oggi sono lieta di poterlo affermare come membro del Parlamento europeo.</p>
    </intervention>
    <intervention id="1-056" speaker_id="23808" name="Csaba Sándor TABAJDI" is_mep="True" mode="spoken" nationality="Hungary" birth_date="26-06-1952" birth_place="Kiskunfélegyháza" p_group="Group of the Progressive Alliance of Socialists and Democrats in the European Parliament" m_state="HU">
      <p sl="hu">Una maggioranza decisiva del Parlamento europeo si è giustamente indignata per gli avvenimenti in Italia ma, onorevoli colleghi, in tutto questo si nasconde una notevole ipocrisia. Come se non fossimo al corrente che in Romania sono presenti 3-4 milioni di Rom che vivono in una situazione di difficoltà; come se non sapessimo che in Europa vivono 12 milioni di Rom. E’ anche una dimostrazione del fatto che l’Unione europea non ha una politica per le minoranze, né per le minoranze autoctone, né per i Rom, né per le minoranze migranti.</p>
      <p sl="hu">Sono lieto e orgoglioso che i socialisti europei abbiano condannato il principio della colpa collettiva in Italia, e avrei gradito che anche il mio gruppo avesse fatto lo stesso in merito al marchio collettivo affibbiato alla minoranza ungherese che vive in Slovacchia.</p>
      <p sl="hu">Signor Presidente, apprezzerei molto che durante questa sessione parlamentare si nominasse almeno una persona competente per le questioni delle minoranze nel Parlamento europeo, la sottocommissione per i diritti umani diventasse finalmente una vera e propria commissione e finalmente si istituisse almeno qualche forma di controllo, perché il nostro Presidente è veramente un Presidente “attento alle minoranze”. Grazie.</p>
    </intervention>
    <intervention id="1-057" speaker_id="28239" name="Milan HORÁČEK" is_mep="True" mode="spoken" nationality="Germany" birth_date="30-10-1946" birth_place="Ullersdorf Velké Losiny" p_group="Group of the Greens/European Free Alliance" m_state="DE">
      <p sl="de">Signor Presidente, recentemente è stato il quarto anniversario dell’arresto di Mikhail Khodorkovsky e Platon Lebedev, che soffre di problemi cardiaci ed è malato di epatite. E’ inaccettabile che questi due uomini restino in prigione nella città siberiana di Cita, in violazione della legge russa.</p>
      <p sl="de">Per vari motivi, le loro domande di rilascio anticipato, possibile ai sensi della legge russa, sono state annullate nonostante la buona condotta. Si è trattato chiaramente di una mossa studiata per ridurre al minimo l’opposizione prima delle elezioni del prossimo anno.</p>
      <p sl="de">Quando due settimane fa il nostro gruppo si è recato a Mosca, ho incontrato l’avvocato di Khodorkovsky, Yuri Schmidt. Ci siamo incontrati anche con vari rappresentanti di Memorial, con Garry Kasparov e Grigory Yavlinsky, e tutti hanno confermato che il caso Yukos è soprattutto politico. Chiedo pertanto all’UE di affrontare con maggiore decisione e chiarezza la questione delle violazioni dei diritti umani nel suo dialogo con la Russia. Quello che importa in questo caso non è la punizione, bensì l’umanità e la giustizia.</p>
    </intervention>
    <intervention id="1-058" speaker_id="4482" name="Rodi KRATSA-TSAGAROPOULOU" is_mep="True" mode="spoken" nationality="Greece" birth_date="14-11-1952" birth_place="Zakynthos" p_group="Group of the European People's Party (Christian Democrats)" m_state="GR">
      <p sl="el">Signor Presidente, onorevoli colleghi, vorrei parlare della tragica situazione politica in Libano e del ruolo che l’UE è urgentemente chiamata a svolgere. Oggi la situazione è tipica di questa crisi, perché ancora una volta l’elezione del Presidente della Repubblica è stata posticipata.</p>
      <p sl="el">Le liti di potere regionali in Libano hanno approfondito la frattura tra i gruppi politici. Di conseguenza, la popolazione viene tenuta in ostaggio, esiste il rischio di una guerra civile e l’intera area è instabile.</p>
      <p sl="el">L’UE, che ha un rapporto di partenariato con il Libano, segue un piano d’azione stabilito dalla sua politica di vicinato. L’UE e i suoi Stati membri forniscono il 40 per cento degli aiuti internazionali allo sviluppo. Inoltre, l’Unione ha fatto fronte alle proprie responsabilità nella forza di pace rafforzata. Tuttavia, tutto questo è inutile se non si raggiunge un accordo nazionale per scongiurare la crisi. La strada da percorrere è difficile, se non impossibile, a causa del fallimento delle elezioni presidenziali. L’Unione deve svolgere con efficacia il suo ruolo di negoziatore e promuovere un dialogo reale. Non c’è tempo per le incertezze; non possiamo solo stare a guardare.</p>
    </intervention>
    <intervention id="1-059" speaker_id="28497" name="Gerard BATTEN" is_mep="True" mode="spoken" nationality="United Kingdom" birth_date="27-03-1954" birth_place="London" p_group="Europe of Freedom and Direct Democracy Group" m_state="GB">
      <p sl="en">Signor Presidente, recentemente la Corte europea dei diritti dell’uomo ha emesso una sentenza con implicazioni di vasta portata. Il caso in questione era quello dell’Amalgamated Society of Locomotive Engineers and Firemen (ASLEF) contro il Regno Unito e riguardava Jay Lee, espulso dall’ASLEF a causa della sua appartenenza al Partito nazionale britannico (BNP). La Corte ha appoggiato questa decisione.</p>
      <p sl="en">Il BNP è un partito politico di radice neonazista. Comunque, ai sensi della legge britannica, aderirvi è perfettamente legittimo. Ora il governo britannico ha concesso che la normativa sui sindacati venga modificata affinché i sindacati possano espellere i membri di cui non condividono le opinioni politiche.</p>
      <p sl="en">Il ruolo dei sindacati è quello di rappresentare collettivamente gli interessi materiali dei propri membri nel luogo di lavoro, non di decidere quali opinioni politiche siano accettabili o inaccettabili. La decisione della Corte è l’ennesimo colpo fatale inferto dall’Europa alle libertà britanniche.</p>
    </intervention>
    <intervention id="1-060" speaker_id="23864" name="Toomas SAVI" is_mep="True" mode="spoken" nationality="Estonia" birth_date="30-12-1942" birth_place="Tartu" p_group="Group of the Alliance of Liberals and Democrats for Europe" m_state="EE">
      <p sl="en">Signor Presidente, siamo rimasti scioccati di fronte ai violenti scontri tra manifestanti e polizia a Tbilisi, in Georgia. Il fatto che il Presidente Mikhail Saakashvili abbia dichiarato lo stato di emergenza per affrontare i disordini con una violenta repressione è molto allarmante.</p>
      <p sl="en">Secondo le dichiarazioni dei partecipanti, i disordini non avevano alcun rapporto con influenze esterne, ma erano l’espressione di un forte dissenso nei confronti del governo.</p>
      <p sl="en">Il Presidente Saakashvili ha reagito in modo eccessivo, poiché la violenza non è una soluzione adeguata per affrontare le motivate preoccupazioni dell’opposizione. Inoltre, il Presidente Saakashvili ha dichiarato che nel gennaio 2008 si terranno le elezioni presidenziali in Georgia.</p>
      <p sl="en">Non dovremmo trascurare i disordini. Nell’ambito della politica europea di vicinato, l’UE ha fornito alla Georgia dei consigli per la transizione verso il nuovo regime. Dovremmo chiederci se abbiamo fatto del nostro meglio per evitare una simile crisi e anche se possiamo essere certi che non si ripresenterà in altri paesi destinatari della politica di vicinato.</p>
    </intervention>
    <intervention id="1-061" speaker_id="28424" name="Tunne KELAM" is_mep="True" mode="spoken" nationality="Estonia" birth_date="10-07-1936" birth_place="Taheva" p_group="Group of the European People's Party (Christian Democrats)" m_state="EE">
      <p sl="en">Signor Presidente, al recente Vertice di Mafra la Russia ha proposto di creare un istituto per il monitoraggio della situazione dei diritti umani nei paesi dell’UE. I rappresentanti russi hanno elogiato l’iniziativa in quanto misura politica volta a controbilanciare le continue critiche dell’UE al peggioramento della situazione dei diritti umani in Russia. L’istituto in questione sarà finanziato dalla Russia.</p>
      <p sl="en">A mio parere, i leader dell’UE in linea di principio dovrebbero evitare simili tentativi di politicizzare la questione dei diritti umani. E’ vero che esistono meccanismi adeguati per il dialogo sui diritti umani tra l’UE e la Russia, che purtroppo però non sono stati utilizzati efficacemente, soprattutto a causa della mancanza di risposte da parte russa ai problemi sollevati dall’UE.</p>
      <p sl="en">A seguito di questa idea, si potrebbe immaginare che prossimamente il Presidente Ahmadinejad insisterà per istituire sul territorio dell’UE un istituto finanziato dall’Iran per studi sui diritti dell’uomo e sull’Olocausto. Sono convinto che iniziative come questa possono solo gettare discredito sulla nobile causa della difesa dei diritti dell’uomo.</p>
    </intervention>
  </section>
  <section id="creitem17" title="17. Ruolo dello sport nell’educazione (discussione)">
    <intervention id="1-065" speaker_id="4313" is_mep="True" mode="spoken" role="Presidente" name="Martine ROURE" nationality="France" birth_date="28-09-1948" birth_place="Lyon" p_group="Socialist Group in the European Parliament" m_state="FR">
      <p sl="unknown">L’ordine del giorno reca la relazione di Pál Schmitt, a nome della commissione per la cultura e l’istruzione, sul ruolo dello sport nell’educazione [2007/2086(INI) ] (A6-0415/2007).</p>
    </intervention>
    <intervention id="1-066" speaker_id="28133" name="Pál SCHMITT" is_mep="True" mode="spoken" role="relatore" nationality="Hungary" birth_date="13-05-1942" birth_place="Budapest" p_group="Group of the European People's Party (Christian Democrats)" m_state="HU">
      <p sl="hu">Signora Presidente, signor Commissario, onorevoli colleghi, consentitemi innanzi tutto di esprimere i miei ringraziamenti per le numerose osservazioni e raccomandazioni che mi sono state inviate per la mia relazione. Il mio obiettivo era quello di parlare del rafforzamento del ruolo dell’educazione fisica nella scuola e dello sport nell’educazione.</p>
      <p sl="hu">Quasi un quarto dei bambini che vivono nell’Unione europea sono sovrappeso e solo il 50% di essi partecipa ad attività sportive durante le ore di educazione fisica, che sono in costante diminuzione. In conseguenza di questo processo pericoloso, diabete, ipertensione, malattie cardiovascolari e del sistema nervoso, disturbi spinali e vascolari si stanno diffondendo in tutta Europa e in futuro contribuiranno ad aumentare in misura significativa la spesa sanitaria dei singoli Stati membri.</p>
      <p sl="hu">Non possiamo permetterci di compensare lo stile di vita inattivo e la vita quotidiana sedentaria tipici degli adolescenti europei trascurando uno strumento semplice e tuttavia efficace come le lezioni di educazione fisica. In qualità di ex atleta olimpico, di allenatore sportivo professionista e, naturalmente, di deputato del Parlamento europeo, sento l’obbligo e la responsabilità di trovare un modo affinché l’Unione faccia la sua parte nella lotta contro l’obesità nella popolazione studentesca, nel sostenere uno stile di vita sano e attivo e nel promuovere la salute degli adolescenti europei nel processo educativo attraverso lo sport.</p>
      <p sl="hu">Permettetemi di congratularmi con i leader degli Stati membri per la saggia decisione di non dimenticare lo sport all’ultimo Vertice di Lisbona e di dare all’Unione il diritto di iniziativa nello sport dopo l’approvazione del Trattato di riforma. La Commissione ha preparato numerosi programmi per la promozione di uno stile di vita sano e in materia di nutrizione sana, che tuttavia non sono sufficientemente coordinati. Gli esperti nel campo dello sport, gli insegnanti di educazione fisica e gli istruttori devono assumere un ruolo più rilevante nella loro attuazione.</p>
      <p sl="hu">Va detto che il Libro bianco sullo sport pubblicato dalla Commissione in luglio e il relativo piano d’azione sono un passo nella giusta direzione. Contiamo anche sulla collaborazione della Commissione nella promozione di attività di ricerca importanti per gli esperti di sport e nella raccolta di dati statistici per valutare l’attività sportiva svolta dagli studenti e la loro condizione fisica.</p>
      <p sl="hu">A mio parere è importante che, nel quadro dell’apprendimento permanente e del processo di Bologna, possiamo promuovere la mobilità e la formazione continua di istruttori e insegnanti di educazione fisica, possiamo garantire il riconoscimento reciproco dei diplomi che attestano le rispettive qualifiche e possiamo fornire assistenza grazie ad una cooperazione più efficace tra organizzazioni di esperti nel campo dello sport.</p>
      <p sl="hu">Oltre all’esercizio fisico, l’educazione fisica nelle scuole promuove qualità importanti quali la tenacia, lo spirito di squadra, la forza di volontà e la correttezza, di cui i giovani che ci vengono affidati saranno in grado di beneficiare nel corso di tutta la loro vita. Le strutture sportive scolastiche e le palestre negli Stati membri spesso sono fortemente trascurate e in cattive condizioni, e soffrono di una manutenzione inadeguata. Un altro grosso problema è la mancanza di insegnanti qualificati, a causa della disorganizzazione dell’aggiornamento professionale e del fatto che i contenuti del programma di studio di educazione fisica sono antiquati.</p>
      <p sl="hu">Purtroppo, l’educazione fisica ha perso importanza nelle scuole, benché sia alla base dello sviluppo fisico e mentale. Movimenti delicati e rudi, che si possono imparare bene attraverso lo sport e i giochi popolari o qualunque attività che implichi del movimento, sono essenziali anche per l’apprendimento della scrittura e della lettura. Non è un caso che i bambini dislessici e disgrafici vengano curati anche mediante terapie di movimento.</p>
      <p sl="hu">L’educazione fisica è l’unica materia scolastica che non si incentra solo sullo sviluppo mentale, ma anche sullo sviluppo fisico, sullo sviluppo di una cultura e di un’igiene attiva. Gli insegnanti di educazione fisica e i genitori hanno il compito comune di insegnare e incoraggiare i bambini ad adottare uno stile di vita sano e a fare regolarmente attività fisica, nonché di attirare la loro attenzione sugli effetti nocivi, in termini fisici e mentali, di farmaci stimolanti vietati, alcool e altre droghe.</p>
      <p sl="hu">Al fine di migliorare lo stato di salute e la condizione fisica dei bambini in età scolare, raccomandiamo che l’educazione fisica venga resa obbligatoria nella scuola primaria e secondaria, e che i ragazzi abbiano l’opportunità fare attività fisica almeno tre volte alla settimana nell’ambito del programma di studi. Lo sport svolge un ruolo rilevante nel promuovere l’integrazione sociale e rafforzare la coesione sociale, nella misura in cui rappresenta un importante strumento per la socializzazione e il dialogo interculturale.</p>
      <p sl="hu">Nella relazione è stato dato ampio spazio alla questione della parità di genere. A mio parere è importante che anche i disabili possano partecipare regolarmente a lezioni di educazione fisica nelle scuole, in misura corrispondente alle loro necessità e ai fini di una crescente integrazione. Nella relazione, affermo anche che l’educazione fisica e gli sport organizzati a scuola svolgono un ruolo importante per il sano sviluppo fisico e mentale dei ragazzi e, nel contempo, ai fini della socializzazione. Nella relazione raccomando che le regioni che sono rimaste indietro in questo campo possano competere per ottenere finanziamenti dai fondi strutturali per investimenti nel settore sportivo.</p>
      <p sl="hu">Infine, desidero ringraziare la commissione per i diritti della donna e l’uguaglianza di genere e la commissione per l’occupazione e gli affari sociali per il loro prezioso contributo alla relazione. Onorevoli colleghi, vi chiedo rispettosamente di sostenere la mia relazione. Vi ringrazio per l’attenzione.</p>
    </intervention>
    <intervention id="1-067" speaker_id="4238" name="Hans-Peter MARTIN" is_mep="True" mode="spoken" nationality="Austria" birth_date="11-08-1957" birth_place="Bregenz" p_group="Non" m_state="AT">
      <p sl="de">Signora Presidente. Avevo chiesto la parola prima che fosse annunciata la relazione. Il Presidente che l’ha preceduta ha chiamato un gran numero di deputati – secondo la procedura “catch-the-eye” – che non erano nemmeno presenti in Aula. Per questo è stato rimproverato dall’incarnazione del Regolamento, l’onorevole Corbett.</p>
      <p sl="de">Ho tentato di parlare dozzine di volte e ho anche presentato la mia richiesta, che tuttavia è stata ignorata. Ritengo che il comportamento di chi l’ha preceduta alla Presidenza sia contrario al Regolamento di quest’Aula e indegno di questo Parlamento.</p>
    </intervention>
    <intervention id="1-068" speaker_id="4313" is_mep="True" mode="spoken" role="Presidente" name="Martine ROURE" nationality="France" birth_date="28-09-1948" birth_place="Lyon" p_group="Socialist Group in the European Parliament" m_state="FR">
      <p sl="unknown">Onorevole Martin, gli interventi di un minuto sono stati troppo numerosi. Normalmente durano una mezz’ora. E’ stata ampiamente superata, quindi sono spiacente.</p>
    </intervention>
    <intervention id="1-069" speaker_id="photo_generic" name="Ján Figeľ" is_mep="True" mode="spoken">
      <p sl="en">Membro della Commissione . − Signora Presidente, innanzi tutto vorrei porgere le mie congratulazioni all’onorevole Schmitt e alla commissione per la relazione d’iniziativa, puntuale e ricca di spunti interessanti. L’abbiamo utilizzata nella redazione del nostro Libro bianco, tra i contributi che ritengo importanti in una strategia comune per lo sport in Europa e sono lieto di rilevare una notevole convergenza in termini concreti tra il Libro bianco adottato a luglio e questa relazione.</p>
      <p sl="en">In generale, questa relazione e il nostro Libro bianco sono concordi sul fatto che l’orientamento generale dell’educazione fisica non corrisponde necessariamente alle esigenze della società attuale. La rilevanza sempre più marginale della materia nei programmi scolastici evidenzia la necessità di migliorare la situazione.</p>
      <p sl="en">Vorrei citare alcune delle questioni o aree tematiche trattate nella relazione e nel Libro bianco. Entrambi i documenti raccomandano una maggiore cooperazione tra i settori della sanità, dell’istruzione e dello sport, al fine di definire e attuare strategie volte a ridurre i rischi per la salute quali il sovrappeso.</p>
      <p sl="en">Per quanto concerne il tempo dedicato all’educazione fisica, intendiamo inserire l’argomento in una serie di orientamenti per l’attività fisica, da formulare in collaborazione con gli Stati membri entro la fine del prossimo anno, il 2008. Inoltre, stiamo considerando l’assegnazione di un riconoscimento europeo alle scuole che si impegnano attivamente nel sostegno e nella promozione delle attività fisiche nel contesto scolastico.</p>
      <p sl="en">Riguardo alla ricerca, il Libro bianco propone di mobilitare il Settimo programma quadro di ricerca a sostegno della ricerca multidisciplinare in questo campo, soprattutto sugli aspetti dello stile di vita che influiscono sulla salute. Inoltre, raccomandiamo di considerare il ruolo dello sport ai fini dell’inclusione e dell’integrazione sociale e delle pari opportunità nella programmazione dei fondi strutturali.</p>
      <p sl="en">Per quanto concerne gli investimenti, riguardo agli sport ad alto livello abbiamo varato uno studio sulla formazione di giovani atleti e atlete di alto livello in Europa, che dovrebbe consentirci di individuare gli strumenti giusti per promuovere la formazione e l’educazione sportiva tra i giovani e garantire anche una maggiore qualità generale.</p>
      <p sl="en">Nel frattempo, sosteniamo lo sport e l’attività fisica nell’ambito dei programmi Apprendimento permanente, Gioventù in Azione ed Europa per i cittadini. A questo proposito, desidero sottolineare che le priorità degli inviti a presentare proposte per il 2008, il 2009 e il 2010 nel quadro del programma di apprendimento permanente comprendono l’educazione fisica e lo sport, aprendo così nuove opportunità di finanziamento per questo settore dell’educazione.</p>
      <p sl="en">In conclusione, come ha ricordato l’onorevole Schmitt, siamo in attesa della ratifica e dell’entrata in vigore del Trattato di riforma, che aprirà certamente nuove possibilità. La nostra esperienza con il piano d’azione Pierre de Coubertin e la relazione in esame ci aiuteranno a definire meglio tali possibilità a sostegno dell’impegno dei singoli Stati membri per promuovere il ruolo dello sport nell’istruzione nei prossimi anni. La ringrazio ancora per il contributo.</p>
    </intervention>
    <intervention id="1-070" speaker_id="4239" name="Christa PRETS" is_mep="True" mode="spoken" nationality="Austria" birth_date="02-10-1947" birth_place="Diez " p_group="Socialist Group in the European Parliament" m_state="AT">
      <p sl="de">relatore per parere della commissione per i diritti della donna e l’uguaglianza di genere . – Signora Presidente, Commissario Figeľ, nello sport – e qui stiamo parlando di equità – non si possono fare distinzioni tra i sessi; le donne devono essere trattate equamente. A partire dagli anni della scuola, durante le lezioni di educazione fisica, fino agli allenamenti nello sport ad alto livello, poiché in questo caso viene prestata troppo poca attenzione alle caratteristiche femminili e alle esigenze biologiche della donna. Occorre prendere in maggiore considerazione questi aspetti.</p>
      <p sl="de">Nello sport ad alto livello, lo stesso vale per il pubblico e per l’attenzione prestata dai media , che influisce sui finanziamenti. Le donne sono fortemente svantaggiate nello sport ad alto livello, e sarebbe ora di assicurarsi che la correttezza valga per tutti anche in questo campo.</p>
      <p sl="de">Occorre anche garantire un’integrazione più efficace delle ragazze provenienti da diversi ambiti culturali nelle attività sportive nel contesto scolastico e occorre tentare di coinvolgere tutti, a prescindere dalle differenze religiose e culturali.</p>
    </intervention>
    <intervention id="1-071" speaker_id="28574" name="Manolis MAVROMMATIS" is_mep="True" mode="spoken" nationality="Greece" birth_date="15-08-1941" birth_place="Platanias Chanion" p_group="Group of the European People's Party (Christian Democrats) and European Democrats" m_state="GR">
      <p sl="el">a nome del gruppo PPE-DE. – Signora Presidente, signor Commissario, onorevoli colleghi, innanzi tutto vorrei congratularmi con il collega onorevole Schmitt, che nella relazione ha fatto pesare tutta la sua esperienza. Sottolineo che lo sport e la partecipazione dei bambini alle attività sportive oggi sono veramente necessari, alla luce dei cambiamenti che si sono verificati nella nostra vita quotidiana.</p>
      <p sl="el">Oggi i bambini passano molto tempo davanti alla televisione, ai videogiochi e ai computer. La loro alimentazione non è affatto sana. L’obesità infantile è un problema sempre più grave, che comporta inevitabilmente gravi rischi per la salute. Per i bambini lo sport non è solo un modo di fare attività fisica e sviluppare nuove competenze; ha anche una funzione ricreativa e insegna il lavoro di squadra. L’esercizio fisico richiesto dall’attività sportiva esercita un effetto benefico sulla salute fisica dei giovani. Commissario, i bambini oggi non mangiano di più, ma sono meno attivi e fanno meno attività fisica. Una vita sedentaria e l’obesità spesso sono causa di ipertensione e diabete, che colpisce una percentuale in costante crescita della popolazione dell’UE.</p>
      <p sl="el">Oggi gli Stati membri devono promuovere l’attività fisica come materia scolastica, al fine di preparare i bambini ad uno stile di vita sano. Gli Stati membri e le autorità competenti devono garantire che si ponga un maggiore accento sulla promozione della salute nei programmi di studio, e che l’educazione fisica sia equiparata alle altre materie nell’orario scolastico. Inoltre, gli Stati membri devono stabilire un numero minimo di ore di educazione fisica nelle scuole.</p>
      <p sl="el">Infine, gli Stati membri devono sostenere attivamente tutte le forme di educazione fisica e promuovere il dialogo tra genitori, insegnanti e associazioni sportive al di fuori della scuola.</p>
    </intervention>
    <intervention id="1-072" speaker_id="37312" name="Christel SCHALDEMOSE" is_mep="True" mode="spoken" nationality="Denmark" birth_date="04-08-1967" birth_place="Odense" m_state="DK">
      <p sl="da">a nome del gruppo PSE . – Signora Presidente, desidero ringraziare l’onorevole Schmitt per la sua ottima relazione e per la sua collaborazione costruttiva durante il lavoro di preparazione. Il ruolo dello sport in generale, e nello specifico nel contesto scolastico, è una questione di particolare importanza. Il Commissario Kyprianou ha affermato meno di un mese fa che a suo parere la maggiore minaccia per la salute dei cittadini dell’UE è l’obesità. Purtroppo, penso che abbia ragione e pertanto è cruciale che ci concentriamo sul problema e su come possiamo risolverlo. Abbiamo un obbligo importante nei confronti dei nostri bambini, in particolare quelli che non hanno buone abitudini alimentari e sportive a casa, per motivi sociali o legati alla famiglia. Quindi, è importante concentrarsi sul ruolo dello sport nell’istruzione.</p>
      <p sl="da">La scuola può e deve svolgere un ruolo importante nell’insegnare buone abitudini ai bambini, che trascorrono a scuola gran parte della loro giornata. Come si rileva nella relazione, non si tratta di discutere se lo sport è essenziale nell’educazione. Tuttavia, è importante discutere di come possiamo garantire una maggiore presenza dello sport nella scuola. Inoltre, è importante che i bambini acquisiscano buone abitudini in termini di attività fisica il più precocemente possibile. E’ ovvio per motivi di salute, ma nel contempo, come afferma anche l’onorevole Schmitt, sappiamo che l’attività fisica e lo sport favoriscono le relazioni sociali tra bambini e giovani e promuovono l’integrazione sociale a prescindere dall’etnia o dalla classe sociale. Allora che cosa possiamo fare? Dobbiamo garantire che i bambini abbiano l’opportunità di fare più esercizio fisico di quello che possono fare oggi. Lo sport non dovrebbe essere riservato ai bambini benestanti, bensì dovrebbe essere una componente naturale della vita di ogni bambino. A questo proposito, occorre anche garantire che sport non significhi solo competizione, bensì qualcosa a cui tutti possono partecipare e per questo motivo è importante che lo sport sia integrato nell’educazione.</p>
      <p sl="da">In generale, occorre quindi che i singoli Stati membri inseriscano lo sport tra le priorità dell’educazione, molto più rispetto ad oggi, e che nel contempo garantiscano la disponibilità di strutture adeguate, nonché di insegnanti qualificati, ad esempio. Quindi è chiaramente una responsabilità fondamentale degli Stati membri, ma con questa relazione intendiamo contribuire alla messa a fuoco del problema e delle possibili soluzioni, e naturalmente anche evidenziare quello che l’UE può fare in proposito. Inoltre, sono necessari tre fattori fondamentali. Occorre che gli insegnanti capiscano più a fondo i motivi delle barriere alla partecipazione dei bambini all’attività sportiva. Occorre favorire un migliore rapporto tra lo sport praticato a scuola e lo sport nel tempo libero. Inoltre, come già accennato in precedenza, occorre definire le priorità in termini di risorse, tempo e strutture sportive. Apprezzo molto la relazione; è un ottimo documento che descrive le condizioni necessarie affinché lo sport contribuisca a migliorare la salute dei bambini. Quindi, il gruppo socialista al Parlamento europeo sostiene caldamente la relazione, pur ritenendo importante che si tratti solo del primo passo verso un’iniziativa di ampia portata che affronti il problema dell’obesità. A nostro parere, è necessario che dedichiamo più risorse e più tempo a questa materia.</p>
    </intervention>
    <intervention id="1-073" speaker_id="28316" name="Hannu TAKKULA" is_mep="True" mode="spoken" nationality="Finland" birth_date="20-11-1963" p_group="Group of the Alliance of Liberals and Democrats for Europe" m_state="FI">
      <p sl="fi">a nome del gruppo ALDE . – Signora Presidente, innanzi tutto vorrei ringraziare il relatore, l’onorevole Schmitt, per questa relazione. Va detto che si tratta di un argomento eccellente e tempestivo, che solleva la questione dell’educazione fisica e del ruolo dello sport nella scuola. Se guardiamo agli ultimi 20-30 anni, noi europei sappiamo che si tratta di un settore dell’istruzione scolastica che abbiamo trascurato. E’ una situazione evidente in tutta Europa, dato il peggioramento generale della forma fisica. Ma è evidente anche per una serie di effetti collaterali. Ad esempio, si registra un notevole aumento dell’obesità. Anche il diabete è diventato un fenomeno più comune, così come le malattie cardiovascolari. Anche i problemi di salute mentali sono divenuti più comuni. Si potrebbe anche suggerire, come è già stato detto in questa sede, e come ha appena affermato l’onorevole Mavrommatis, che proviene dalla terra nota come Antica Grecia, che nell’antichità si diceva che una mente sana in un corpo sano è la situazione ottimale, ed è proprio a questo che dovremmo tornare a puntare in Europa. Dovremmo anche capire che l’attività fisica riveste un’importanza cruciale per il benessere generale di una persona.</p>
      <p sl="fi">In Europa viviamo in quella che chiamiamo società dell’informazione, ma mi auguro che la società dell’informazione possa diventare qualcosa di più. Potrebbe essere una società dell’educazione, che si estenda anche all’educazione del corpo e all’attività fisica. In Finlandia il nostro campione olimpico Tapio Korjus attualmente guida un progetto di educazione del corpo, che tenta di promuovere l’idea che un’educazione fisica sana ha un effetto positivo sul benessere generale della persona. Siamo propensi a ritenere che possiamo attenderci dei buoni risultati.</p>
      <p sl="fi">Tuttavia, l’aspetto fondamentale è la formazione dei docenti, un campo in cui l’attività fisica deve effettivamente diventare una priorità. Gli insegnanti dovrebbero essere preparati in questo senso, perché esistono problemi particolari con molti bambini in aree remote.</p>
      <p sl="fi">Mi auguro veramente che si faranno dei miglioramenti nell’educazione fisica, che le relazioni tra le scuole e le organizzazioni sportive siano più facili e che tutti i bambini e i giovani possano sperimentare le gioie dell’educazione fisica nella loro vita e costruirvi il loro futuro.</p>
    </intervention>
    <intervention id="1-074" speaker_id="28391" name="Zdzisław Zbigniew PODKAŃSKI" is_mep="True" mode="spoken" nationality="Poland" birth_date="18-10-1949" birth_place="Guzówka" p_group="Group of the European People's Party (Christian Democrats) and European Democrats" m_state="PL">
      <p sl="pl">a nome del gruppo UEN. – Signora Presidente, l’attività fisica è indiscutibilmente un fattore importante nella vita di ogni persona. Si potrebbe dire che serve a migliorare lo stato della nostra salute e della nostra anima.</p>
      <p sl="pl">Secondo numerosi studi e statistiche, lo stato di salute dei cittadini dell’UE peggiora di anno in anno, in conseguenza di uno stile di vita che sta diventando sempre più veloce e ci consente di dedicare sempre meno tempo all’attività sportiva e ricreativa. Se a tutto questo aggiungiamo un’alimentazione scorretta, ad esempio con l’inserimento di cibi da fast food nella dieta quotidiana, possiamo dire di avere abbandonato uno stile di vita sano. Quel che è peggio, siamo responsabili della salute dei nostri bambini e giovani, che soffrono in misura crescente di obesità e malattie coronariche.</p>
      <p sl="pl">Lo stile di vita che imponiamo ai nostri figli comporta il tragitto verso la scuola in automobile, un’attività fisica inadeguata a scuola, il ritorno da scuola in automobile e, una volta a casa, computer e televisione: uno stile di vita che non è affatto dei migliori. Per questo è giunto il momento di fare tesoro di tutte le iniziative utili mirate a creare uno stile di vita attivo e di sostenerle. E’ giunto il momento di approvare delle risoluzioni sul ruolo dello sport nell’educazione, insieme ai commenti e alle proposte annunciati dall’onorevole Schmitt. E’ giunto il momento di trattare seriamente questo argomento.</p>
    </intervention>
    <intervention id="1-075" speaker_id="38733" name="Mikel IRUJO AMEZAGA" is_mep="True" mode="spoken" nationality="Spain" birth_date="06-10-1972" birth_place="Caracas " p_group="Group of the Greens/European Free Alliance" m_state="ES">
      <p sl="es">a nome del gruppo Verts/ALE . – Signora Presidente, a nome del mio gruppo vorrei innanzi tutto congratularmi con l’onorevole Schmitt per la relazione e sottolineare quanto sia importante aumentare le ore di educazione fisica nelle scuole. Dedicare una quantità adeguata di tempo ad una giusta attività fisica è il modo migliore possibile per completare lo sviluppo personale complessivo, da un punto di vista mentale e fisico.</p>
      <p sl="es">Trovare un equilibrio tra il tempo dedicato allo studio e il tempo necessario per lo sport è una sfida che dobbiamo affrontare al più presto per i nostri bambini, in quanto ci consente di garantire che in futuro abbiano una buona qualità di vita. Inoltre, bisognerebbe tenere conto del fatto che si tratta di un momento cruciale per acquisire delle abitudini, per cui l’educazione fisica è fondamentale. Vorrei anche sottolineare l’esigenza di introdurre campagne mirate ai bambini, e la mia è una richiesta alla Commissione. Occorre promuovere campagne e programmi mirati ai bambini e ai loro genitori, affinché adottino stili di vita sani che comprendano l’attività fisica ed escludano abitudini quali il fumo, che continua a rappresentare una macchia per la salute in Europa.</p>
      <p sl="es">In conclusione, ritengo che tutti gli oratori finora abbiano citato il miglioramento della formazione degli insegnanti di educazione fisica perché in ultima analisi questo programma non può andare avanti senza di loro.</p>
    </intervention>
    <intervention id="1-076" speaker_id="28142" name="Nils LUNDGREN" is_mep="True" mode="spoken" nationality="Sweden" birth_date="13-07-1936" birth_place="Skövde" p_group="Independence/Democracy Group" m_state="SE">
      <p sl="sv">a nome del gruppo IND/DEM. – Signora Presidente, questa relazione sul ruolo dello sport nell’educazione tratta nel dettaglio la questione di come gli Stati membri dovranno organizzare l’insegnamento dell’educazione fisica nelle scuole. E’ un altro esempio di come i politici e i funzionari dell’UE intervengano in qualsiasi area e a qualsiasi livello di dettaglio, nella loro ansia di centralizzare il potere politico. La sussidiarietà si abbraccia nei discorsi, ma non viene mai rispettata nella pratica politica. In questo caso si stabilisce un nuovo record di una regolamentazione assurdamente dettagliata.</p>
      <p sl="sv">Vi faccio qualche esempio. Al paragrafo 10 si invitano “gli Stati membri a rendere obbligatoria l’educazione fisica nelle scuole primarie e secondarie e ad accettare il principio che l’orario scolastico comporti almeno tre lezioni di educazione fisica settimanali”; il paragrafo 24 sottolinea “l’importanza della possibilità di una coeducazione sportiva per i bambini all’asilo e alle scuole elementari”.</p>
      <p sl="sv">E’ il genere di cose a cui si vuole arrivare. E’ un tentativo spudorato e ridicolo di promuovere la posizione dell’UE in un’area su cui dovrebbero decidere in prima persona i popoli d’Europa.</p>
    </intervention>
    <intervention id="1-077" speaker_id="38610" name="Slavi BINEV" is_mep="True" mode="spoken" nationality="Bulgaria" birth_date="10-12-1965" birth_place="Sofia" p_group="Non" m_state="BG">
      <p sl="bg">a nome del gruppo ITS. – Signora Presidente, onorevoli colleghi, è gratificante notare che un nome famoso e importante nel mondo dello sport come quello di Pál Schmitt ha contributo autorevolmente a sollevare nel Parlamento europeo una questione molto importante per il futuro degli europei. Perché l’atteggiamento nei confronti dello sport in effetti corrisponde all’atteggiamento nei confronti della salute dei cittadini nell’Europa unita. Sono onorato e orgoglioso di parlare della sua relazione in quanto atleta, in quanto rappresentante di un popolo antico con un immenso spirito sportivo e anche in quanto persona preoccupata del futuro dei bambini nell’Europa unita, il futuro dei nostri figli.</p>
      <p sl="bg">A mio parere, le cose sono molto chiare: più sport nelle scuole, meno droghe nelle scuole; più investimenti per lo sport nelle scuole, meno spese per l’assistenza sanitaria, perché è ovvio che sia dieci volte meglio per i nostri bambini essere felici piuttosto che essere curati meglio; più competizioni sportive in età precoce, meno aggressività nelle altre sfere della vita; più gare sportive internazionali che coinvolgono i bambini delle scuole, meno tensioni interetniche e interstatali nell’Unione europea e nel mondo in generale. Quindi, dati i limiti di tempo, vorrei mettere in evidenza quegli aspetti che devono essere ulteriormente sviluppati sulla base della relazione dell’onorevole Pál Schmitt, campione, atleta e politico di tutto rispetto.</p>
      <p sl="bg">Vorrei che il Parlamento europeo raccomandasse a tutti gli Stati membri di portare a cinque alla settimana il numero di ore di sport nelle scuole. Suggerisco che il Parlamento europeo prenda seriamente in considerazione e inserisca nel suo bilancio futuro una proposta per organizzare sotto la sua egida competizioni sportive internazionali rivolte ai bambini delle scuole e negli sport che sono più utili per gli adolescenti. Nella relazione si rileva che lo sport a scuola è poco attraente. Avete mai pensato perché il calcio è così attraente? Perché i calciatori sono delle star . L’Europa dovrebbe selezionare le sue stelle dello sport scolastico in diversi campi! In questo modo si farebbe più pubblicità allo sport nelle scuole di quanto non si riuscirebbe a fare con una direttiva o una raccomandazione. Nelle scuole si formerebbero campioni europei di atletica, calcio e pallacanestro, di arti marziali o nuoto. In questo modo, oltre a ripristinare l’ideale spartano di uno spirito sano in un corpo sano, mens sana in corpore sano , nel suo autentico significato, forniremmo un contributo molto superiore a quello che potrebbe fornire una relazione.</p>
      <p sl="bg">La decisione di tenere le Olimpiadi della gioventù nel 2010 segue questo orientamento, ma lo spirito olimpico non può prevalere nello sport scolastico se ci basiamo solo sul ciclo olimpico quadriennale. Dovremmo utilizzare più intensamente l’intervallo di tempo nel mezzo, offrendo un calendario sportivo significativo per le scuole.</p>
      <p sl="bg">Il Parlamento europeo dovrebbe impegnarsi in particolare per prevenire la diffusione di droghe attraverso la promozione dello sport nella scuola. In conclusione, credo che l’idea di questo Parlamento di promuovere lo sport in età precoce sia di buon augurio per il futuro …</p>
      <a text="(La Presidente toglie la parola all’oratore)"/>
    </intervention>
    <intervention id="1-078" speaker_id="28294" name="Ljudmila NOVAK" is_mep="True" mode="spoken" nationality="Slovenia" birth_date="01-08-1959" birth_place="Maribor" m_state="SI">
      <p sl="sl">L’importanza dell’attività fisica per lo sviluppo e la salute dei giovani è ben nota. Tuttavia, sappiamo anche che lo stile di vita attuale induce molti bambini a trascorrere molto tempo al chiuso e davanti al computer. Quindi, la relazione dell’onorevole Schmitt, intesa a incoraggiare gli Stati membri e tutti noi a ripensare il ruolo dello sport nell’educazione, è molto importante.</p>
      <p sl="sl">Vorrei sottolineare due aspetti ai quali si fa riferimento fuggevolmente nella relazione. Innanzi tutto, l’importanza dell’educazione allo sport per i bambini con esigenze speciali. C’è la tendenza ad integrare il maggior numero possibile di questi bambini nelle scuole tradizionali. Tuttavia, date le esigenze diverse di questi bambini e giovani, non sempre è possibile fornire le attrezzature e il trattamento adeguati nelle scuole tradizionali. D’altro canto, proprio questi bambini necessitano di attenzioni particolari e di attività fisica, poiché ad esempio i bambini con disabilità motorie trascorrono gran parte del loro tempo in una posizione sedentaria e quindi hanno ancora più bisogno di fare attività fisica. Di conseguenza, se vengono inseriti in scuole tradizionali, si dovrebbero offrire condizioni per l’attività fisica adatte a loro.</p>
      <p sl="sl">Il secondo aspetto che vorrei sottolineare è il ruolo dei club sportivi e l’impatto degli allenatori sullo sviluppo dei giovani. Non sono importanti solo i risultati, ma anche il lavoro mirato alla salute e all’educazione dei giovani, al quale gli allenatori dei club dovrebbero dedicare molta attenzione. I genitori vogliono affidare i loro figli a qualcuno che non persegua soltanto i migliori risultati sportivi, ma che tenga conto anche della salute dei giovani allievi e funga da educatore e da modello sotto tutti gli aspetti. Solo in questi termini si può parlare del ruolo positivo dello sport nella vita dei giovani.</p>
    </intervention>
    <intervention id="1-079" speaker_id="4239" name="Christa PRETS" is_mep="True" mode="spoken" nationality="Austria" birth_date="02-10-1947" birth_place="Diez " p_group="Socialist Group in the European Parliament" m_state="AT">
      <p sl="de">Signora Presidente, abbiamo già celebrato l’Anno europeo dell’educazione attraverso lo sport e penso che possiamo, e dobbiamo, ritornare a molte delle conclusioni tratte in quell’occasione, che ci hanno portato a ulteriori riflessioni. Abbiamo già adottato alcune risoluzioni su diverse questioni. Gli aspetti da trattare sono ancora tanti, compresa la relazione dell’onorevole Schmitt, e penso che abbiamo molto materiale a disposizione per illustrare e confermare quello di cui si sta discutendo; vale a dire, quanto sia importante lo sport e che cosa dovremmo imparare e trarre dallo sport. Ma non si sta facendo abbastanza nello sport, o meglio per lo sport.</p>
      <p sl="de">C’è maggiore consapevolezza dei problemi di salute, ma obesità e diabete sono in aumento, soprattutto tra i bambini. Abbiamo parlato molto della formazione degli insegnanti e a mio parere si dovrebbe cominciare dalla scuola primaria. Non esistono insegnanti di educazione fisica specializzati nelle scuole primarie – almeno questo vale per il mio paese – e anche questa materia è affidata a insegnanti con una preparazione generica. Anche in questo caso sono necessari insegnanti con una formazione specialistica, per cominciare il più presto possibile.</p>
      <p sl="de">Credo che la collaborazione tra associazioni, scuole e autorità pubbliche sia molto importante. Le associazioni fanno molto in termini di educazione e formazione dei bambini, ma ricevono troppo poco sostegno. Tutte lottano con i problemi finanziari dovuti alla scarsa disponibilità di denaro, pur fornendo un servizio prezioso. Sono orgogliosa del progetto attualmente in corso in Austria, nel quale le organizzazioni sportive sono riuscite a entrare nelle scuole per garantire, in collaborazione con gli insegnanti e le amministrazioni scolastiche locali, una maggiore offerta di lezioni di educazione fisica, concentrandosi in modo particolare sulle attitudini e sulle capacità dei bambini.</p>
      <p sl="de">Credo che sia molto importante coinvolgere i genitori. Non possiamo, né dobbiamo, demandare tutto agli organismi pubblici; piuttosto, dobbiamo sensibilizzare le persone in merito al fatto che un’alimentazione corretta e l’attività fisica sono importanti per i bambini. Anche in questo caso è importante cominciare dai genitori.</p>
    </intervention>
    <intervention id="1-080" speaker_id="28254" name="Karin RESETARITS" is_mep="True" mode="spoken" nationality="Austria" birth_date="15-12-1961" birth_place="Wien" p_group="Non" m_state="AT">
      <p sl="de">Signora Presidente, mi congratulo con l’onorevole Schmitt per la sua relazione di iniziativa. Sono di opinione contraria a quella dell’onorevole Lundgren. Purtroppo, in fatto di scuola l’Unione europea è limitata dagli Stati membri, poiché da un’analisi obiettiva del problema emerge subito con chiarezza quanto sia importante che l’approccio ai diversi aspetti dell’istruzione scolastica sia armonizzato. L’educazione fisica ne fa parte, così come la formazione relativa al pensiero creativo o al coinvolgimento sociale.</p>
      <p sl="de">La relazione dell’onorevole Schmitt si concentra sull’educazione fisica. Mentre negli USA solo gli studenti che fanno sport e ottengono voti eccellenti possono entrare in una buona università, in Europa è esattamente l’opposto. Salendo di livello scolastico, si riduce il tempo a disposizione dei giovani per praticare uno sport.</p>
      <p sl="de">L’educazione fisica ha una posizione di scarso rilievo nel mondo della scuola. Lo sport è considerato solo un’attività ricreativa, ed è un errore. Lo sport consente alle persone di superare i propri limiti mentali, esattamente quello di cui abbiamo bisogno in Europa. Oggi le persone spesso riescono a perseguire una carriera sportiva malgrado la scuola, e non grazie alla scuola. Si tratta di un errore nel nostro sistema, sul quale la relazione richiama la nostra attenzione.</p>
      <p sl="de">Infine vorrei parlare a favore di una comunità che non può farlo in questa sede. A causa della situazione politica presente nel paese, i giovani atleti della parte turca di Cipro non possono partecipare a competizioni internazionali. Si augurano che l’Unione europea porrà fine al loro isolamento. Ormai, a oltre tre anni dall’adesione di Cipro all’Unione europea, se non esiste già una soluzione, bisognerebbe almeno proporne una.</p>
    </intervention>
    <intervention id="1-081" speaker_id="39022" name="Ewa TOMASZEWSKA" is_mep="True" mode="spoken" nationality="Poland" birth_date="14-04-1947" birth_place="Płock" p_group="Union for Europe of the Nations Group" m_state="PL">
      <p sl="pl">Signora Presidente, ci preoccupiamo dello sviluppo equilibrato della nostra economia, ma spesso trascuriamo il bisogno di uno sviluppo equilibrato dei nostri bambini – non solo intellettuale, ma anche fisico.</p>
      <p sl="pl">Gli anni della scuola sono un periodo di crescita dinamica nei bambini e nei giovani, nonché di rapido sviluppo biologico e di maturazione. Il movimento fisico e l’esercizio di diversi gruppi di muscoli sono particolarmente importanti per la salute in questo periodo.</p>
      <p sl="pl">I giovani passano molto tempo davanti al televisore o allo schermo di un computer. Può essere utile per lo sviluppo intellettuale, ma esercita un impatto negativo su quello fisico, ad esempio provocando la curvatura della spina dorsale. Il problema si può evitare grazie ad una regolare attività sportiva. Intanto, le strutture sportive scolastiche spesso non sono accessibili dopo le lezioni e i ragazzi non possono utilizzarle. Sono a favore della relazione.</p>
    </intervention>
    <intervention id="1-082" speaker_id="1842" name="Rolf BEREND" is_mep="True" mode="spoken" nationality="Germany" birth_date="01-10-1943" birth_place="Gernrode/Eichsfeld" p_group="Group of the European People's Party (Christian Democrats) and European Democrats" m_state="DE">
      <p sl="de">Signora Presidente, signor Commissario, onorevoli colleghi, il Libro bianco della Commissione e l’eccellente relazione dell’onorevole Schmitt sottolineano la funzione educativa dell’educazione fisica nelle scuole e il ruolo dello sport nell’integrazione sociale e nella promozione della buona salute. A questo punto bisognerebbe promuovere la consapevolezza di tutti questi aspetti nella società.</p>
      <p sl="de">In aggiunta a quanto abbiamo appreso dall’Anno europeo dell’educazione attraverso lo sport e da programmi quali Apprendimento permanente, Gioventù ed Europa per i cittadini, ora è il momento di studiare delle iniziative per trarre il massimo dalle varie forme di attività fisica e sportiva nelle scuole, nei club e nelle associazioni, nonché in situazioni informali e spontanee.</p>
      <p sl="de">In un’epoca in cui facciamo veramente poca attività fisica, lo sport ha un significato molto maggiore per noi di quanto non ne avesse per i nostri genitori e nonni. In un’epoca in cui i bambini preferiscono giocare con i videogiochi, cresce l’esigenza di promuovere uno stile di vita sano e attivo tra i bambini e i giovani. Purtroppo, esistono molti segnali del fatto che in molte scuole persino il tempo disponibile per l’educazione fisica spesso non corrisponde alla realtà dei fatti – vale a dire, la pratica spesso non corrisponde agli obblighi di legge. A quanto pare in molte scuole sarebbe necessaria una verifica della situazione reale a questo proposito.</p>
      <p sl="de">Mi associo al relatore quando invita la Commissione ad elaborare orientamenti chiari sulle norme che disciplinano gli aiuti di Stato in relazione agli impianti sportivi – naturalmente nel pieno rispetto del principio di sussidiarietà – insieme alle organizzazioni sportive nazionali ed europee. Occorre chiarezza in merito a quale tipo di sostegno statale si possa considerare accettabile e legittimo e quali aspetti è possibile integrare, magari contribuendo agli investimenti nell’educazione fisica, e in relazione al finanziamento, ove necessario con l’assistenza europea nel quadro dei fondi strutturali, degli interventi di ammodernamento e fornitura di attrezzature nelle scuole.</p>
    </intervention>
    <intervention id="1-083" speaker_id="28372" name="Ryszard CZARNECKI" is_mep="True" mode="spoken" nationality="Poland" birth_date="25-01-1963" birth_place="Londyn " m_state="PL">
      <p sl="pl">Signora Presidente, appoggio pienamente il progetto di risoluzione e ringrazio il relatore per l’eccellente formulazione di questo testo. Secondo me, non vi sono dubbi: quand’ero giovane – e sarà stato lo stesso per la maggior parte di voi – la scuola e lo sport interessavano una percentuale molto più vasta di giovani. Ora il numero di ore di educazione fisica a scuola si è ridotto, ovviamente con un impatto negativo sulla salute dei giovani, come ha rilevato l’onorevole Tomaszewska.</p>
      <p sl="pl">L’attività sportiva dev’essere valorizzata a dovere. Un modo per farlo potrebbe essere quello di includere lo sport nell’ambito di applicazione del sistema europeo di trasferimento dei crediti scolastici e di formazione professionale. Il mutuo riconoscimento di diplomi e licenze che conferiscono il diritto di fornire servizi nel settore sportivo in tutta l’Unione europea aiuterà certamente a garantire la libera circolazione di studenti, sportivi e lavoratori in Europa e migliorerà le opportunità di trovare un buon posto di lavoro per le persone che operano nel settore. Bisognerebbe porre l’accento anche sull’aspetto sociale e culturale dell’esistenza di club e associazioni sportive a livello locale e nazionale.</p>
    </intervention>
    <intervention id="1-084" speaker_id="33979" name="Ovidiu Victor GANȚ" is_mep="True" mode="spoken" nationality="Romania" birth_date="18-08-1966" birth_place="Deta" p_group="Group of the European People's Party (Christian Democrats) and European Democrats" m_state="RO">
      <p sl="ro">Signora Presidente, signor Commissario, onorevoli colleghi, apprezzo e sostengo la relazione dell’onorevole Pál Schmitt sul ruolo dello sport nell’educazione perché ci offre ancora una volta la possibilità di impegnarci attivamente per migliorare la vita dei nostri concittadini.</p>
      <p sl="ro">Sostenendo l’educazione fisica e lo sport, il Parlamento europeo lancia un segnale non solo a favore di una vita più sana, ma anche a favore della promozione dei valori comuni europei che tutti noi abbiamo ereditato dalla Grecia e dall’Antica Roma.</p>
      <p sl="ro">Dobbiamo conferire maggiore sostanza al detto mens sana in corpore sano attraverso azioni concrete che spesso sono condizionate da aspetti finanziari.</p>
      <p sl="ro">Per questo motivo, chiediamo alla Commissione, al Consiglio e agli Stati membri di trovare gli strumenti adeguati per aumentare gli investimenti nel settore delle infrastrutture e attrezzature scolastiche.</p>
      <p sl="ro">Un modo estremamente efficiente per raggiungere questo risultato è rappresentato dai fondi europei per le regioni svantaggiate, soprattutto nei nuovi Stati membri, che vanno sostenuti al fine di aumentare la loro capacità di assorbimento.</p>
      <p sl="ro">Inoltre, credo che l’Unione europea dovrebbe avviare una massiccia campagna mediatica, in particolare nei programmi televisivi rivolti a bambini e giovani, per incoraggiarli a fare sport per ridurre l’obesità, il vizio del fumo e il consumo di droghe, nonché promuovere la correttezza, lo spirito di gruppo, la disciplina, la solidarietà, la tolleranza e combattere la discriminazione.</p>
      <p sl="ro">Per quanto ci riguarda, molti membri del Parlamento europeo hanno fatto sport. Secondo me dovremmo studiare un modo per conferire ogni anno un riconoscimento alle iniziative migliori intese a promuovere l’educazione fisica e lo sport, ad esempio assegnando un premio.</p>
    </intervention>
    <intervention id="1-085" speaker_id="28257" name="Ivo BELET" is_mep="True" mode="spoken" nationality="Belgium" birth_date="07-06-1959" birth_place="St Truiden" p_group="Group of the European People's Party (Christian Democrats)" m_state="BE">
      <p sl="nl">Signora Presidente, mi congratulo con l’onorevole Schmitt per l’eccellente relazione e ancora una volta con il Commissario Figeľ per il Libro bianco sullo sport. Voglio ribadirlo con chiarezza, perché rappresenta un passo avanti molto importante, in particolare in vista della sezione sullo sport contenuta nel Trattato di riforma dell’UE.</p>
      <p sl="nl">Onorevoli colleghi, il coinvolgimento dell’Unione europea nel settore dello sport non è ovvio per tutti; in ogni caso, che ci piaccia o meno, una serie di aspetti dello sport devono essere esaminati da una prospettiva europea.</p>
      <p sl="nl">Per scegliere uno di questi aspetti: la richiesta nella relazione dell’onorevole Schmitt di un ulteriore sostegno finanziario a favore dei club sportivi che collaborano attivamente con le scuole. Questa richiesta si inserisce perfettamente nella “politica per gli stadi aperti”, che comprende il caso dei club sportivi professionali. Inoltre, onorevoli colleghi, lo sport è uno strumento eccellente per ripristinare l’entusiasmo per la scuola e l’istruzione nei gruppi giovanili socialmente svantaggiati. A mio parere anche questo aspetto dello sport merita il massimo sostegno.</p>
      <p sl="nl">Poi naturalmente c’è il problema dell’obesità, che va affrontato con urgenza. Come si legge nella relazione dell’onorevole Schmitt, sono sempre più numerosi i giovani interessati dal problema. Nell’UE a 27, un bambino su quattro è sovrappeso, non perché mangia troppo o segue una dieta scorretta, ma principalmente a causa di un’insufficiente attività fisica.</p>
      <p sl="nl">Di qui l’appello della relazione agli Stati membri e alle regioni affinché nell’orario della scuola primaria e secondaria vengano destinate un minimo di tre ore a settimana allo sport. Questo appello è assolutamente tempestivo. Non possiamo imporlo a livello europeo – né desideriamo farlo, naturalmente – ma possiamo classificare gli Stati membri e le regioni inadempienti come gli ultimi della classe. In effetti, si tratta anche di una necessità economica, perché – come ben sappiamo – l’obesità infantile è una delle cause di patologie cardiovascolari, anche nella vita adulta.</p>
      <p sl="nl">Quindi, abbiamo tutto l’interesse ad investire più tempo e più energia in impianti sportivi nelle scuole.</p>
    </intervention>
    <intervention id="1-086" speaker_id="photo_generic" name="Ján Figeľ" is_mep="True" mode="spoken">
      <p sl="sk">Membro della Commissione . − ? Apprezzo l’atmosfera molto incoraggiante di questa discussione, che conferma che lo sport e l’educazione fisica hanno certamente un effetto sulla salute, ma anche su determinati valori dei giovani e dell’intera società.</p>
      <p sl="sk">Penso che siamo tutti d’accordo sugli argomenti molto pratici che sono stati presentati in merito al ruolo di prevenzione dell’educazione fisica. E’ certamente opportuno e tempestivo investire più risorse in questa direzione. Lo sport incoraggia anche valori quali la correttezza, lo spirito di gruppo, la disciplina, la comprensione delle regole, l’accettazione degli altri e la solidarietà. Per questo motivo lo sport è uno strumento efficace per l’integrazione, intesa come integrazione sociale, a livello locale o europeo, che non significa assimilare o assorbire altri gruppi, bensì incoraggiare la partecipazione nel quadro di regole concordate. Quindi, promuovendo l’educazione e lo sport nell’educazione, migliora la coesistenza.</p>
      <p sl="sk">Come molti di voi hanno affermato, siamo tutti d’accordo su questo. Tuttavia, che cosa dobbiamo fare ora per ottenere dei risultati? Ci vuole il consenso, certo, ma dobbiamo anche agire. Penso che ci siano degli elementi che dimostrano un certo grado di maturità e preparazione e ne ho citato uno all’inizio. Nel programma Apprendimento permanente 2008-2010 lo sport e l’educazione fisica sono considerati prioritari in bandi per singoli progetti relativi a mobilità, collaborazione curriculare e partenariati scolastici. Si tratta di un invito, un’offerta di spazio. Lo stesso si può dire per i fondi strutturali e l’ammodernamento delle nostre scuole.</p>
      <p sl="sk">Il Libro bianco è un documento molto completo. In cinquant’anni questi problemi non erano mai stati trattati in questo modo, perché ci siamo evoluti dal carbone e dall’acciaio a questioni che oggi sono più rispondenti alla società della conoscenza. In quest’ambito, lo sport è un’attività molto popolare e importante, e per questo motivo il contributo di oggi è molto importante e arriva al momento giusto. Comprende 53 attività per i prossimi anni, molte delle quali prevedono l’aspetto dell’educazione attraverso lo sport come caratteristica comune.</p>
      <p sl="sk">Concludo rilevando che l’articolo 149, che si riferisce all’istruzione e alla gioventù, per la prima volta comprende anche una sezione sullo sport. Credo che nel processo di ratifica, che comincerà dopo la firma del Trattato, il sostegno allo sport risulterà evidente anche in questa dimensione e nel giro di qualche anno, grazie a progressi graduali, l’UE potrebbe persino essere in grado di istituire un programma per lo sport, ovviamente nel rispetto del principio di sussidiarietà, come stabilito nel Trattato. Questo aspetto è parte integrante di questa discussione, ma anche di decisioni che si potrebbero prendere nel quadro di discussioni analoghe. Vorrei ringraziare ancora una volta l’onorevole Schmitt e tutti coloro che hanno contribuito a questa stimolante relazione, e auspico un’ulteriore collaborazione.</p>
    </intervention>
    <intervention id="1-087" speaker_id="4313" is_mep="True" mode="spoken" role="Presidente" name="Martine ROURE" nationality="France" birth_date="28-09-1948" birth_place="Lyon" p_group="Socialist Group in the European Parliament" m_state="FR">
      <p sl="unknown">La discussione è chiusa.</p>
      <p sl="unknown">La votazione si svolgerà martedì 13 novembre 2007.</p>
      <p sl="unknown">Dichiarazioni scritte (articolo 142)</p>
    </intervention>
    <intervention id="1-999" speaker_id="23805" name="Zita GURMAI" is_mep="True" mode="written" nationality="Hungary" birth_date="01-06-1965" birth_place="Budapest" p_group="Group of the Progressive Alliance of Socialists and Democrats in the European Parliament" m_state="HU">
      <p sl="hu">Oggi lo sport è molto di più di un’attività ricreativa: si intreccia in tutti gli aspetti dell’economia e della società. Lo sport è lo strumento perfetto per l’educazione: ci insegna che cosa significa la coesistenza sociale e che se un individuo è integrato in un gruppo può diventarne un membro utile.</p>
      <p sl="hu">Attraverso lo sport impariamo a rispettare i compagni, gli avversari e le regole e promuoviamo la solidarietà, lo spirito d’iniziativa e la disciplina collettiva. Il suo ruolo fondamentale nel mondo è riconosciuto ovunque, ed è diventato uno strumento importante per diffondere valori e messaggi positivi e per costruire economie sostenibili in termini sociali e ambientali.</p>
      <p sl="hu">L’aumento delle occupazioni sedentarie e del numero di automobili, la riduzione dell’attività fisica e il crescente consumo di cibi e bevande ad alto contenuto energetico sono fonte di gravi problemi di salute per i nostri cittadini. Quindi, le persone devono essere convinte, fin dalla tenera età, a condurre una vita più sana, caratterizzata da una forte componente di attività fisica, e ovviamente occorre garantire la disponibilità di infrastrutture e opportunità di fare sport.</p>
      <p sl="hu">Questo obiettivo implica una gamma ampia e articolata di settori e attività, basati su fattori quali le istituzioni, i fattori sociali, la comunicazione diffusa, l’espansione di servizi e la responsabilità politica. Affinché i cittadini europei cambino le loro abitudini in fatto di stile di vita e attività fisica, sarà necessario l’impegno comune del settore pubblico e privato, inteso a modificare la mentalità, accrescere la consapevolezza, promuovere iniziative pratiche specifiche e sviluppare infrastrutture, e le amministrazioni locali avranno un ruolo di primo piano in tutto questo.</p>
    </intervention>
    <intervention id="1-088" speaker_id="23864" name="Toomas SAVI" is_mep="True" mode="written" nationality="Estonia" birth_date="30-12-1942" birth_place="Tartu" p_group="Group of the Alliance of Liberals and Democrats for Europe" m_state="EE">
      <p sl="en">Signor Presidente, in quanto ex lanciatore di giavellotto e attuale presidente dell’Associazione sciistica estone Ski Association , sono veramente lieto che l’onorevole Pál Schmitt abbia presentato una relazione sul ruolo dello sport nell’educazione. In Europa esiste una notevole varietà di sport popolari nei diversi Stati membri – dallo sci in Finlandia al calcio nel Regno Unito, dall’hockey nella Repubblica ceca al ciclismo nei Paesi Bassi.</p>
      <p sl="en">Nel complesso disponiamo di molti allenatori di talento, che potrebbero essere maggiormente coinvolti in scambi professionali per promuovere diversi sport in tutta Europa e offrire a studenti di tutte le età una serie più versatile di possibilità. Sostengo pienamente il punto 50 della relazione, che invita la Commissione a promuovere la mobilità europea degli insegnanti e dei formatori di educazione fisica. L’Unione europea si presenta unita nella diversità e dovremmo fare tesoro della nostra vasta competenza nel campo dello sport.</p>
      <p sl="en">Un altro punto che considero estremamente significativo è il 10, che invita gli Stati membri a rendere obbligatoria l’educazione fisica nelle scuole primarie e secondarie e a garantire almeno tre lezioni di educazione fisica settimanali, o ancora meglio una lezione al giorno, al fine di promuovere uno stile di vita sano tra i giovani europei.</p>
    </intervention>
  </section>
  <section id="creitem18" title="18. Statuti dell’Agenzia di approvvigionamento dell’Euratom (discussione)">
    <intervention id="1-090" speaker_id="4313" is_mep="True" mode="spoken" role="Presidente" name="Martine ROURE" nationality="France" birth_date="28-09-1948" birth_place="Lyon" p_group="Socialist Group in the European Parliament" m_state="FR">
      <p sl="unknown">L’ordine del giorno reca la relazione di Romana Jordan Cizelj, a nome della commissione per l’industria, la ricerca e l’energia, sulla proposta di decisione del Consiglio che stabilisce lo Statuto dell’Agenzia di approvvigionamento dell’Euratom [COM(2007)0119 - C6-0131/2007 -2007/0043(CNS) ] (A6–0376/2007).</p>
    </intervention>
    <intervention id="1-091" speaker_id="photo_generic" name="Franco Frattini" is_mep="True" mode="spoken">
      <p sl="en">Vicepresidente della Commissione . − Signora Presidente, desidero innanzi tutto congratularmi con la relatrice per la sua relazione.</p>
      <p sl="en">L’energia nucleare è una componente importante del mix energetico europeo e oggi si assiste ad un rinnovato interesse per l’energia nucleare, a livello europeo e internazionale.</p>
      <p sl="en">In oltre 45 anni di esistenza, l’Agenzia di approvvigionamento dell’Euratom ha contribuito a garantire l’approvvigionamento di combustibili nucleari a vantaggio degli utilizzatori comunitari.</p>
      <p sl="en">L’Agenzia di approvvigionamento è un organismo istituito in virtù del Trattato Euratom, per cui deriva direttamente da uno strumento di diritto primario. L’Agenzia mira alla sicurezza dell’approvvigionamento nel lungo termine, attraverso una diversificazione ragionevole delle fonti di combustibile nucleare. L’accesso paritario alle fonti di approvvigionamento è un elemento importante del Trattato Euratom, ed è garantito dall’Agenzia di approvvigionamento.</p>
      <p sl="en">Oggi l’Agenzia di approvvigionamento opera in base allo statuto del 1958, quando la Comunità era costituita da sei Stati membri. L’allargamento dell’Unione europea impone una modernizzazione dello statuto attuale. E’ questo lo scopo della nostra proposta ed è anche il motivo per cui l’Agenzia di approvvigionamento non si può considerare una nuova agenzia ai sensi dell’accordo interistituzionale tra il Parlamento europeo e la Commissione europea.</p>
      <p sl="en">Da tempo il Parlamento europeo auspica un rilancio del ruolo dell’Agenzia e la piena applicazione dei poteri contenuti nel Trattato Euratom. In particolare, vorrei citare la relazione Maldeikis in occasione del cinquantesimo anniversario del Trattato Euratom, approvata in quest’Aula all’inizio di quest’anno. Sono lieto di poter affermare che la Commissione è favorevole alla maggior parte degli emendamenti proposti. Condivido l’opinione che occorra rafforzare il ruolo del comitato consultivo. Concordo inoltre sul fatto che dovrebbe contribuire maggiormente alla preparazione delle indagini di mercato dell’Agenzia.</p>
      <p sl="en">In conclusione, mi compiaccio del sostegno fornito dal Parlamento europeo per rafforzare il ruolo dell’Agenzia di approvvigionamento dell’Euratom e seguirò con interesse la discussione.</p>
    </intervention>
    <intervention id="1-092" speaker_id="28291" name="Romana JORDAN" is_mep="True" mode="spoken" nationality="Slovenia" birth_date="08-01-1966" birth_place="Celje" p_group="Group of the European People's Party (Christian Democrats)" m_state="SI">
      <p sl="sl">relatrice . – L’energia nucleare sta assumendo un ruolo sempre più rilevante, non solo in Europa ma anche a livello mondiale. L’affidabilità degli approvvigionamenti, la competitività del mercato energetico e la riduzione al minimo dell’impatto ambientale della produzione e dell’utilizzo di energia costituiscono la base della politica energetica dell’Unione europea. Nel contempo, lo sviluppo energetico sostenibile esercita un effetto positivo anche sullo sviluppo della tecnologia, sulla crescita economica e sull’occupazione, in vista della realizzazione degli obiettivi della strategia di Lisbona.</p>
      <p sl="sl">Un mix energetico equilibrato è una delle condizioni necessarie per lo sviluppo sostenibile, la lotta al riscaldamento globale e al cambiamento climatico, la riduzione della dipendenza dalle importazioni e la garanzia di forniture energetiche sicure. Nell’Unione europea, tale mix comprende anche l’energia nucleare: dobbiamo pertanto assicurarci di disporre di un approvvigionamento sicuro e affidabile di materiale nucleare e di mercati energetici competitivi e ben funzionanti sui quali basarci.</p>
      <p sl="sl">L’Agenzia di approvvigionamento dell’Euratom è stata istituita per questo motivo. Il suo ruolo va ulteriormente rafforzato alla luce del cambiamento delle condizioni sui mercati energetici mondiali. Ovviamente, concordo anche con la Commissione che l’allargamento dell’Unione europea a 27 Stati membri e il regolamento finanziario adottato per l’Agenzia impongono uno Statuto nuovo, più moderno e migliorato per l’Agenzia di approvvigionamento dell’Euratom.</p>
      <p sl="sl">Nella mia relazione sottolineo anche il ruolo sempre più rilevante dell’Agenzia. Occorre un organismo forte che, oltre a svolgere il suo ruolo fondamentale di monitoraggio degli approvvigionamenti e della domanda di materiale nucleare e servizi, provveda all’effettuazione periodica di studi dei rischi di mercato e dell’evoluzione a lungo termine dei prezzi di mercato dei materiali nucleari, controlli la conclusione di contratti a lungo termine per l’approvvigionamento di combustibili nucleari e fornisca un quadro di riferimento per gli investimenti, ecc.</p>
      <p sl="sl">Affinché l’Agenzia possa adempiere con successo a tutti questi compiti, ho proposto di rafforzare il ruolo del comitato consultivo, che vedo innanzi tutto come un organismo di esperti. Grazie alle sue competenze diversificate, il comitato è in grado di fornire all’Agenzia un supporto unico per i compiti che le sono conferiti dal Trattato Euratom. Credo pertanto che il numero di membri del comitato consultivo debba essere aumentato, soprattutto in termini di esperti. Ritengo inoltre che gli Stati membri che svolgono attività legate al ciclo del combustibile nucleare e che forniscono la maggior parte dei fondi abbiano diritto ad un membro aggiuntivo nel comitato consultivo.</p>
      <p sl="sl">Per garantire la coerenza nel lavoro del comitato e consentire lo sviluppo di competenze di alto livello, propongo l’istituzione di un Ufficio o di un organismo direttivo, composto da un presidente, due vicepresidenti e due consulenti. La coerenza può essere garantita solo mediante una struttura semplice e un ruolo chiaramente definito del direttivo del comitato consultivo, che costituisce il collegamento tra il comitato consultivo e il direttore generale dell’Agenzia e ha il compito di coordinare le attività del comitato consultivo, in particolare quelle relative alla preparazione, alla valutazione e alla verifica delle relazioni e all’espansione delle competenze. In assenza di investimenti in conoscenze e risorse umane, sarà difficile realizzare gli obiettivi di un’Europa competitiva e tecnologicamente avanzata.</p>
      <p sl="sl">Vorrei sottolineare ulteriormente la necessità della trasparenza, ampiamente trattata nella relazione annuale dell’Agenzia. Credo che il Parlamento europeo debba essere informato in merito a ogni progetto rilevante dell’Agenzia. Occorre inoltre definire con maggior chiarezza il suo ruolo nella procedura di bilancio dell’Agenzia.</p>
      <p sl="sl">La relazione annuale dell’Agenzia, i risultati degli studi e altri documenti pertinenti dovrebbero pervenire, oltre che al Parlamento europeo, anche al Consiglio, alla Corte dei conti e agli Stati membri. Solo con un flusso regolare di informazioni e con l’istituzione di buone prassi è possibile migliorare le prestazioni dell’Agenzia.</p>
      <p sl="sl">Anche il metodo di finanziamento dell’Agenzia, che finora è stato piuttosto complicato e poco chiaro, a causa della natura specifica dell’Agenzia, può contribuire a garantire la trasparenza. Vorrei semplificare questo metodo e pertanto sostengo l’idea che l’Agenzia dovrebbe operare come le altre agenzie europee. Poiché fa parte del mix energetico, l’energia nucleare dovrebbe essere soggetta alle stesse condizioni che si applicano alle altre fonti di energia.</p>
      <p sl="sl">Al fine di semplificare la situazione e di renderla più trasparente e coerente con le disposizioni del Trattato Euratom, propongo che l’Agenzia di approvvigionamento disponga di una propria linea di bilancio separata dal bilancio dei dipartimenti della Commissione e nella quale le spese amministrative risultino chiaramente separate dalle spese operative dell’Agenzia. Questo consentirebbe al Parlamento europeo, in quanto ramo di un’autorità di bilancio, di acquisire il controllo del bilancio dell’Agenzia, contribuendo così a un’Europa più trasparente e democratica.</p>
      <p sl="sl">Che siamo d’accordo o meno sul ruolo crescente dell’energia nucleare, la sua esistenza è una realtà attuale. Certamente desideriamo forniture sicure e mercati funzionanti, che tuttavia si possono ottenere solo grazie ad una visione a lungo termine e a un organismo potente, con sufficienti poteri e un controllo democratico. Il nuovo Statuto per l’Agenzia di approvvigionamento dell’Euratom è inteso a realizzare questi obiettivi.</p>
      <p sl="sl">Infine, desidero ringraziare la Commissione per la sua collaborazione e per le risposte fornite a domande piuttosto difficili in merito allo Statuto. Inoltre, ringrazio i membri della commissione per l’industria, la ricerca e l’energia per la loro collaborazione costruttiva nella preparazione e nell’adozione della relazione. Vi chiedo di sostenerla nella votazione in sessione plenaria e sono lieta di ascoltare i commenti dei colleghi.</p>
    </intervention>
    <intervention id="1-093" speaker_id="2097" name="Giles CHICHESTER" is_mep="True" mode="spoken" nationality="United Kingdom" birth_date="29-07-1946" birth_place="London" p_group="European Conservatives and Reformists Group" m_state="GB">
      <p sl="en">a nome del gruppo PPE-DE . – Signora Presidente, innanzi tutto mi associo alle congratulazioni all’onorevole Jordan Cizelj per la sua relazione e per il notevole impegno dedicato ad apportare molti miglioramenti seri e sensati alla proposta.</p>
      <p sl="en">Devo dire che mi auguro veramente che il Consiglio li recepisca. Sono consapevole del fatto che abbiamo solo un ruolo consultivo sulla questione. Apprezzo l’accento posto dalla relazione sull’apertura – apertura in merito al funzionamento dell’Agenzia – e sul ruolo che dovrebbe svolgere questo Parlamento nel lavoro dell’Agenzia.</p>
      <p sl="en">In quest’ottica, appoggio gli emendamenti della commissione per i bilanci, che esercita la nostra autorità nell’ambito dell’autorità di bilancio.</p>
      <p sl="en">Accolgo con favore anche le proposte presentate dall’onorevole Jordan Cizelj per chiarire il ruolo dell’Agenzia, in particolare del suo comitato. Benché personalmente non sia molto entusiasta del suo ampliamento, ritengo comunque estremamente utile una maggiore apertura e specificità riguardo al ruolo del comitato.</p>
      <p sl="en">Per contro, devo esprimere il mio rammarico in merito a uno o due emendamenti distruttivi, in particolare l’emendamento 39, che a mio parere in modo piuttosto malizioso – ma forse deliberatamente – va esattamente nella direzione opposta rispetto agli intenti e al ruolo dell’Agenzia e dell’intero Trattato Euratom. Ma così stanno le cose. Forse non è poi una sorpresa, visto che proviene dal gruppo Verts/ALE.</p>
      <p sl="en">Infine, vorrei salutare la rinascita dell’energia nucleare – come ha affermato il Commissario, a livello europeo e internazionale – per il ruolo cruciale che dovrà svolgere nell’affrontare il problema del cambiamento climatico.</p>
    </intervention>
    <intervention id="1-094" speaker_id="34229" name="Atanas PAPARIZOV" is_mep="True" mode="spoken" nationality="Bulgaria" birth_date="05-07-1951" birth_place="Sofia" p_group="Socialist Group in the European Parliament" m_state="BG">
      <p sl="bg">a nome del gruppo PSE . – Onorevoli colleghi, a nome dei socialisti vorrei congratularmi con la relatrice onorevole Cizelj per il lavoro accurato e l’efficiente collaborazione con la commissione per l’industria, la ricerca e l’energia nella preparazione della relazione.</p>
      <p sl="bg">Credo che il nuovo statuto dell’Agenzia di approvvigionamento dell’Euratom debba rispecchiare, oltre al nuovo numero di Stati membri, anche le moderne regole finanziarie. Innanzi tutto, lo Statuto dovrebbe fornire la base per il rafforzamento del ruolo dell’Agenzia e la garanzia di approvvigionamenti regolari a termini e condizioni più favorevoli per quanto riguarda le forniture di materie prime e materiale nucleare.</p>
      <p sl="bg">A questo proposito, sostengo la proposta di rafforzare le funzioni analitiche dell’Agenzia per quanto concerne lo sviluppo del mercato dei materiali nucleari e di effettuare verifiche regolari, ivi comprese analisi dei rischi di mercato. Il prestigio dell’Agenzia e la competenza del suo operato saranno favoriti dalle proposte intese a specificare e a promuovere il ruolo del comitato consultivo dell’Agenzia. Andrebbe prestata un’attenzione particolare anche alle proposte intese a promuovere la trasparenza nelle attività dell’Agenzia.</p>
      <p sl="bg">Dalla prospettiva del ruolo del Parlamento europeo, sarebbe opportuno apportare cambiamenti lungo due direttrici: una definizione più chiara del ruolo del Parlamento europeo nella procedura di bilancio e la presentazione al Parlamento europeo del programma operativo, delle relazioni annuali e degli studi dell’Agenzia, nell’intento di fornire informazioni regolari e dettagliate sulle sue attività. Ho fiducia che l’adozione delle proposte del Parlamento europeo da parte del Consiglio potrebbe fornire le basi per promuovere l’autorità dell’Agenzia, affinché si faccia iniziatrice della messa in atto dell’invito rivolto dal Parlamento europeo alla comunità internazionale al punto 9 della sua risoluzione del 14 marzo 2007 sulla non proliferazione e il disarmo nucleari, per il sostegno a iniziative volte a far sì che il processo di arricchimento dell’uranio avvenga in modo internazionale e multilaterale, sotto il controllo dell’Agenzia internazionale per l’energia atomica (AIEA).</p>
      <p sl="bg">Come ha sottolineato Javier Solana a Lisbona il 6 novembre all’incontro Euromed, la questione assume una particolare rilevanza in questo momento, in cui paesi come Marocco, Egitto e Giordania hanno annunciato ambiziosi programmi per lo sviluppo dell’energia nucleare.</p>
      <p sl="bg">In conclusione, vorrei esprimere la mia fiducia sul fatto che l’adozione del nuovo Statuto dell’Agenzia di approvvigionamento dell’Euratom contribuirà alla promozione del ruolo dell’Unione europea nell’applicazione di norme rigorose per la non proliferazione e la sicurezza nucleare.</p>
      <p sl="bg">(L’oratore prosegue in lingua inglese).</p>
      <p sl="en">Vorrei ringraziare in particolare il Vicepresidente della Commissione Frattini, per il suo sostegno alle proposte presentate dalla commissione per l’industria, la ricerca e l’energia e per aver dichiarato che l’Agenzia dovrebbe diventare un organismo vitale dell’Unione europea alla luce del rilancio del ruolo dell’energia nucleare e di un nuovo atteggiamento più equilibrato nei confronti della stessa.</p>
    </intervention>
    <intervention id="1-096" speaker_id="28216" name="Šarūnas BIRUTIS" is_mep="True" mode="spoken" nationality="Lithuania" birth_date="20-09-1961" birth_place="Šlauliar" p_group="Group of the Alliance of Liberals and Democrats for Europe" m_state="LT">
      <p sl="lt">gruppo ALDE . – Onorevoli colleghi, innanzi tutto desidero ringraziare la relatrice per l’eccellente risultato, una relazione equilibrata.</p>
      <p sl="lt">Il ruolo principale dell’Agenzia di approvvigionamento dell’Euratom è quello di garantire pari accesso e la sicurezza delle forniture di energia nucleare a tutti gli utenti dell’Unione europea. Oggi, l’Agenzia di approvvigionamento opera sulla base di uno Statuto adottato quasi 50 anni fa. Le nuove sfide, quali l’allargamento dell’Unione europea, nonché la necessità di adottare un sistema finanziario più moderno, richiedono l’adozione di un nuovo statuto. Le disposizioni finanziarie del nuovo statuto sono in linea con il quadro finanziario generale della Comunità europea e con l’allargamento dell’Unione europea.</p>
      <p sl="lt">Le discussioni sul nuovo statuto non sono state facili, a causa della natura composita dell’Agenzia. Ovviamente, l’Agenzia ha agito effettivamente come un organo della Commissione, benché, in base all’accordo Euratom, sia stata istituita come agenzia dotata di personalità giuridica e di una notevole indipendenza finanziaria. Altrimenti non sarebbe stato necessario uno statuto, come di norma accade per gli organismi della Commissione. Per alcuni Stati membri è molto importante per il tipo di attività che dovrebbe svolgere. Per questo non costituisce una tipica agenzia decentrata in senso comunitario.</p>
      <p sl="lt">Desidero esprimere la mia soddisfazione per il fatto che si è giunti ad un accordo con la commissione per l’industria, la ricerca e l’energia in merito al numero di membri del comitato consultivo dell’Agenzia. Con il dovuto rispetto per la Commissione, vorrei far notare che il suggerimento di limitare l’influenza del comitato e di ridurre a 42 il numero dei suoi membri non era molto sensato, soprattutto in considerazione delle raccomandazioni della Commissione per l’istituzione di una serie di strumenti e strutture, quali l’Ufficio dell’Osservatorio europeo sull’approvvigionamento energetico, nell’intento di creare un’efficiente politica energetica europea.</p>
      <p sl="lt">Il comitato assisterà l’Agenzia nello svolgimento dei suoi compiti, fornendo pareri e informazioni. Fungerà da collegamento tra l’Agenzia e produttori e utilizzatori nel settore nucleare. In virtù della sua ampia competenza, il comitato potrebbe offrire all’Agenzia un sostegno prezioso nei compiti che le sono conferiti dal Trattato.</p>
      <p sl="lt">Sono favorevole a non limitare il mandato dei membri del comitato consultivo. In tal modo saremo in grado di promuovere la stabilità al suo interno e la coerenza nelle sue competenze. Questo emendamento è molto importante per i paesi piccoli e pensando al mio paese, la Lituania, e ad alcuni altri, sono favorevole e intendo sostenerlo.</p>
    </intervention>
    <intervention id="1-098" speaker_id="28114" name="Liam AYLWARD" is_mep="True" mode="spoken" nationality="Ireland" birth_date="27-09-1952" birth_place="Kilkenny" p_group="Group of the Alliance of Liberals and Democrats for Europe" m_state="IE">
      <p sl="en">a nome del gruppo UEN . – Signor Presidente, riconosco pienamente che le scelte energetiche sono questioni di competenza dei singoli governi in Europa. Tuttavia, credo che sia giunto il momento che l’Unione europea, magari attraverso il Trattato Euratom, istituisca un ispettorato nucleare indipendente in Europa, dotato di pieni poteri per indagare sui livelli di sicurezza presso le centrali nucleari in Europa. Detto questo, il governo britannico dovrebbe definire una tabella di marcia per la chiusura della centrale nucleare di Sellafield, in considerazione delle gravi carenze in fatto di sicurezza e di guasti di sistema riscontrati presso questo impianto.</p>
      <p sl="en">Dal 1959 il famigerato “pond B30” ospita enormi quantità di materiali radioattivi non trattati presso la centrale nucleare di Sellafield. Persino l’autorità britannica per lo smantellamento non conosce i livelli esatti di materiali radioattivi non trattati presenti nel sito. Il governo britannico deve preparare un piano dettagliato su come intende procedere allo smantellamento di questa discarica radioattiva, nota come “pond B30”. Gli ottantatremila litri di materiali radioattivi fuoriusciti dalla centrale di ritrattamento nucleare THORP nell’aprile 2005 hanno imposto la chiusura dell’impianto da tale data. Il governo britannico a questo punto dovrebbe dichiarare che, in considerazione dei problemi di sicurezza ben documentati, l’impianto THORP non dovrebbe più essere riaperto.</p>
    </intervention>
    <intervention id="1-099" speaker_id="28321" name="Satu HASSI" is_mep="True" mode="spoken" nationality="Finland" birth_date="03-06-1951" birth_place="Helsinki" p_group="Group of the Greens/European Free Alliance" m_state="FI">
      <p sl="fi">a nome del gruppo Verts/ALE . – Signor Presidente, ringrazio la relatrice per la seria indagine sull’argomento, benché il mio gruppo sia in disaccordo su molti aspetti della questione. Per i Verdi, l’intero Trattato Euratom è una disgrazia, perché favorisce l’energia nucleare rispetto a forme di energia più sicure. Potremmo comunque accettare lo Statuto dell’Agenzia di approvvigionamento dell’Euratom purché soddisfi tre condizioni: trasparenza, autofinanziamento e indipendenza del monitoraggio. Purtroppo non è così.</p>
      <p sl="fi">Innanzi tutto, l’Agenzia di approvvigionamento è finanziata dai contribuenti. Si tratta quindi di sovvenzioni occulte a favore dell’energia nucleare. L’articolo 54 del Trattato Euratom consente all’Agenzia di raccogliere fondi all’atto della vendita di materiale nucleare per mezzo di un’imposta. Secondo i Verdi, l’autofinanziamento dovrebbe essere obbligatorio per legge.</p>
      <p sl="fi">In secondo luogo, l’indipendenza del monitoraggio dovrebbe essere garantita. Questa proposta porterebbe ad una situazione in cui la Direzione generale Energia e trasporti sarebbe competente per promuovere l’utilizzo dell’energia nucleare e anche per effettuarne il monitoraggio, e questo non sarebbe giusto, soprattutto perché a livello internazionale l’Agenzia internazionale per l’energia atomica riveste un ruolo contraddittorio, in quanto organismo di monitoraggio per la sicurezza nucleare e al tempo stesso di promozione dell’energia nucleare.</p>
      <p sl="fi">Terzo, la struttura del comitato consultivo dell’Agenzia di approvvigionamento è distorta, in quanto presenta una quota sproporzionata di paesi che producono energia nucleare, una situazione che sarà peggiorata dall’emendamento adottato dalla commissione per l’industria, la ricerca e l’energia.</p>
      <p sl="fi">Alla luce di questi elementi negativi, purtroppo non possiamo sostenere la proposta.</p>
    </intervention>
    <intervention id="1-100" speaker_id="28180" name="Ján HUDACKÝ" is_mep="True" mode="spoken" nationality="Slovakia" birth_date="24-02-1959" birth_place="Vranov nad Topľou" p_group="Group of the European People's Party (Christian Democrats) and European Democrats" m_state="SK">
      <p sl="sk">Vorrei ringraziare la relatrice, onorevole Cizelj, per la sua eccellente relazione, ricca di spunti.</p>
      <p sl="sk">La situazione negativa del settore energetico a livello mondiale, la forte dipendenza dell’UE dalle importazioni di energia e l’aumento delle emissioni di gas a effetto serra fanno sì che l’energia nucleare, nonostante i molti oppositori ideologici, riceva maggiore attenzione a livello comunitario e sia già divenuta parte integrante del mix energetico di alcuni paesi europei.</p>
      <p sl="sk">In tale contesto, l’Agenzia di approvvigionamento dell’Euratom deve affrontare queste sfide nell’intento di offrire ai propri clienti servizi completi ed efficienti, con un elevato grado di flessibilità e di accesso alle fonti di approvvigionamento. Consentitemi di toccare brevemente tre aspetti fondamentali per la realizzazione del mandato dell’Agenzia.</p>
      <p sl="sk">Innanzi tutto, vorrei citare i compiti dell’Agenzia. Concordo pienamente con la relatrice sul fatto che andrebbero definiti con maggior chiarezza, conformemente alle disposizioni del Trattato e agli obiettivi di una politica comune sulla sicurezza degli approvvigionamenti di materiali nucleari in un contesto energetico rinnovato. Il mio secondo punto si riferisce all’Agenzia stessa. Il nuovo Statuto proposto dalla Commissione di primo acchito appare sufficientemente efficace per quanto concerne la struttura organizzativa, ad esempio con la riduzione del numero di membri del comitato consultivo, e il bilancio. Tuttavia, tenendo conto del ruolo complessivo dell’Agenzia, quest’ultima dovrebbe mantenere un alto livello di competenze, al fine di adempiere la sua missione, che consiste nel monitorare valutazioni, proporre raccomandazioni ed effettuare specifici studi di mercato. L’Agenzia dovrebbe disporre di un organico con competenze di alto livello nel settore, nonché una vasta esperienza sul mercato e sul ciclo del combustibile.</p>
      <p sl="sk">Per quanto attiene alle relazioni interistituzionali, il Parlamento europeo dovrebbe ricevere regolarmente eventuali relazioni importanti dall’Agenzia, che aumenterebbero anche la trasparenza delle sue attività e del suo bilancio. Il terzo punto riguarda la trasparenza in merito al finanziamento dell’Agenzia. Benché l’Agenzia sia stata istituita sulla base del Trattato Euratom, come persona giuridica dotata di un elevato grado di autonomia finanziaria, il suo rapporto con la Commissione pone in essere un meccanismo finanziario complesso ed opaco, che consente un accesso limitato alle informazioni finanziarie.</p>
    </intervention>
    <intervention id="1-101" speaker_id="photo_generic" name="Franco Frattini" is_mep="True" mode="spoken">
      <p sl="en">Vicepresidente della Commissione . − Signor Presidente, desidero ringraziare nuovamente la relatrice per il suo prezioso lavoro. Inoltre, ringrazio tutti i presenti per la discussione, che dimostra e conferma l’esigenza di rendere più moderno lo Statuto dell’Agenzia di approvvigionamento dell’Euratom.</p>
      <p sl="en">Abbiamo adottato la proposta sullo Statuto dell’Agenzia nella primavera di quest’anno. La relazione arricchisce la proposta iniziale della Commissione e dunque posso garantirvi che nel corso della discussione finale nel Consiglio, la Commissione sosterrà la maggior parte degli emendamenti presentati dal Parlamento.</p>
      <p sl="en">Ancora una volta, vi ringrazio per il sostegno e l’attenzione.</p>
    </intervention>
    <intervention id="1-102" speaker_id="4393" is_mep="True" mode="spoken" role="Presidente" name="Mario MAURO" nationality="Italy" birth_date="24-07-1961" birth_place="S. Giovanni Rotondo" p_group="Group of the European People's Party (Christian Democrats)" m_state="IT">
      <p sl="unknown">La discussione è chiusa.</p>
      <p sl="unknown">La votazione è prevista per domani alle 11.30.</p>
    </intervention>
  </section>
  <section id="creitem19" title="19. Applicazione della direttiva 2004/38/CE relativa al diritto dei cittadini dell’Unione di circolare e di soggiornare liberamente nel territorio degli Stati membri (discussione)">
    <intervention id="1-104" speaker_id="4393" is_mep="True" mode="spoken" role="Presidente" name="Mario MAURO" nationality="Italy" birth_date="24-07-1961" birth_place="S. Giovanni Rotondo" p_group="Group of the European People's Party (Christian Democrats)" m_state="IT">
      <p sl="unknown">L’ordine del giorno reca la dichiarazione della Commissione sull’applicazione della direttiva 2004/38/CE relativa al diritto dei cittadini dell’Unione di circolare e di soggiornare liberamente nel territorio degli Stati membri.</p>
    </intervention>
    <intervention id="1-105" speaker_id="photo_generic" name="Franco Frattini" is_mep="True" mode="spoken">
      <p sl="en">Vicepresidente della Commissione . − Signor Presidente, abbiamo seguito molto da vicino l’evoluzione della situazione in Italia. Ci preoccupa la crescente criminalità di strada e desideriamo innanzi tutto esprimere la nostra solidarietà alle famiglie delle vittime di attività criminali.</p>
      <p sl="en">Accogliamo con favore le misure di cooperazione bilaterale annunciate la scorsa settimana dai primi ministri di Italia e Romania. Ci impegniamo a garantire che i diritti dei rumeni siano rispettati come dovrebbero essere i diritti di tutti i cittadini.</p>
      <p sl="en">Ai sensi delle disposizioni transitorie in vista dell’apertura dei mercati del lavoro, i cittadini rumeni sono tenuti a richiedere i permessi di lavoro in determinati Stati membri. E’ nostro dovere assicurarci che gli Stati membri osservino il principio di non discriminazione nelle rispettive legislazioni nazionali e nelle prassi amministrative.</p>
      <p sl="en">La direttiva sulla libera circolazione, ossia la direttiva 2004/38/CE, consente l’espulsione di cittadini europei qualora un individuo rappresenti una minaccia reale, attuale e sufficientemente grave da pregiudicare un interesse fondamentale della società. Si tratta di decisioni da prendere caso per caso e nel pieno rispetto delle garanzie sostanziali e procedurali. In caso di espulsione immediata, l’urgenza dev’essere debitamente giustificata. Ai sensi della direttiva, lo Stato membro ospitante ha facoltà di espellere cittadini europei anche quando non soddisfino più le condizioni alle quali è soggetto il loro diritto di residenza. I cittadini inattivi dell’Unione possono essere espulsi quando divengano un onere eccessivo per il sistema di assistenza sociale dello Stato; in altre parole, se non dispongono di mezzi finanziari legali per garantire adeguate condizioni di vita quotidiana. In questo caso, l’allontanamento si basa su elementi oggettivi e non è possibile imporre un divieto al rientro.</p>
      <p sl="en">L’espulsione di cittadini europei è una misura estrema, in quanto è una limitazione di una delle libertà fondamentali del Trattato. Si dovrebbero prendere misure per trovare il giusto equilibrio tra il diritto alla libera circolazione e il dovere di ciascuno Stato membro di reagire nell’interesse dei cittadini onesti, ove non siano soddisfatte le condizioni di legge per il soggiorno.</p>
      <p sl="en">Il 7 novembre 2007 le autorità italiane hanno ufficialmente notificato alla Commissione il testo del decreto, che deve essere adottato dal parlamento italiano entro 60 giorni. Come sapete, il parlamento italiano ha il potere di modificare il testo del decreto. Ovviamente, la posizione della Commissione in merito alla legislazione italiana che recepisce la direttiva 2004/38/CE dipenderà dalla versione finale della legge, così come emergerà dalla discussione nel parlamento italiano. Il decreto è entrato in vigore con effetto immediato, ma i termini della direttiva sono sufficientemente precisi da poter essere direttamente applicabili dai tribunali nazionali. Questo significa che ove un cittadino, o una cittadina, dell’Unione ritenga che la singola misura di espulsione presa nei suoi confronti non rispetti le garanzie contenute nella direttiva, ha facoltà di ricorrere in appello dinanzi ai tribunali nazionali. In caso di dubbio in merito all’applicazione della legislazione europea, come ben sapete, i tribunali nazionali hanno l’obbligo di deferire la questione alla Corte di giustizia delle Comunità europee. Continueremo a monitorare la situazione, in attesa dell’esame del decreto da parte del parlamento italiano.</p>
      <p sl="en">Destano preoccupazione anche alcune manifestazioni razziste e xenofobe che hanno accompagnato l’introduzione del decreto in Italia. I gruppi Rom sono la più vasta minoranza presente in Europa. Le comunità Rom vivono in condizioni difficili in tutta Europa. C’è un lungo passato di persecuzioni e questa situazione determina sofferenze umane e tensioni sociali. L’inclusione richiede l’impegno di tutti gli interessati, compresi gli stessi Rom. Occorre garantire una protezione specifica ai singoli individui, in particolare alle donne e ai bambini.</p>
      <p sl="en">I criminali di qualsivoglia nazionalità molto spesso sfruttano gli individui particolarmente vulnerabili, come i bambini. I bambini Rom sono oggetto di una duplice discriminazione: innanzi tutto sono vittime di stereotipi e pregiudizi; ma subiscono anche violazioni dei loro diritti fondamentali, anche all’interno delle loro comunità. Troppo spesso vediamo bambini Rom abbandonati nelle nostre strade o che vivono in condizioni di povertà, spesso tollerate nelle moderne favelas europee. I bambini vengono addestrati al crimine o costretti a chiedere l’elemosina. Gli studenti Rom tendono ad abbandonare precocemente la scuola, senza qualifiche per il futuro né competenze per provvedere a se stessi e alle loro famiglie.</p>
      <p sl="en">Se consideriamo un gruppo solo quando riflettiamo sulla tutela dei diritti fondamentali, rischiamo di trascurare la protezione dei singoli individui all’interno del gruppo e perdiamo l’occasione di rompere il circolo vizioso di illeciti e paura.</p>
      <p sl="en">Siamo disposti ad assistere l’Italia e la Romania nell’utilizzare al meglio tutte le possibilità già previste dalla legislazione europea e dai fondi europei. Inoltre, occorre sottolineare che le comunità Rom vivono in molti altri Stati membri, come Francia, Irlanda, Spagna, Slovacchia, Repubblica ceca e Ungheria. L’inclusione sociale delle comunità Rom può essere migliorata anche in questi Stati membri, in particolare attraverso i fondi strutturali, che possono essere molto utili.</p>
      <p sl="en">Finanziamenti europei mirati specificamente alle esigenze delle comunità Rom sono già disponibili in aree quali l’inclusione sociale, la lotta alla discriminazione, lo sviluppo regionale e l’istruzione. Nel precedente periodo di programmazione i fondi strutturali hanno reso disponibili oltre 275 milioni di euro a favore di progetti relativi ai Rom. Tra il 2004 e il 2006 Romania e Bulgaria hanno potuto disporre di altri 60 milioni di euro, nel quadro degli strumenti di preadesione. Il finanziamento di progetti relativi ai Rom continuerà nel periodo di programmazione 2007-2013 dei fondi strutturali. La direttiva sull’uguaglianza razziale (2000/43/CE), che contempla le popolazioni Rom, prevede la tutela contro la discriminazione in settori quali occupazione, istruzione, sicurezza sociale, assistenza sanitaria, beni e servizi e alloggio. Stiamo operando attivamente affinché questa legislazione si applichi in tutta l’UE.</p>
      <p sl="en">Infine, poiché la Commissione non è disposta a tollerare forme di discriminazioni o intolleranza dei suoi cittadini, sosterremo allo stesso modo gli Stati membri che intendono proteggere legalmente i propri cittadini dalla criminalità, che si tratti di cittadini del paese o dell’Unione in generale. Tutto sommato, libertà, giustizia e sicurezza sono strettamente legate.</p>
    </intervention>
    <intervention id="1-106" speaker_id="2187" name="Antonio TAJANI" is_mep="True" mode="spoken" nationality="Italy" birth_date="04-08-1953" birth_place="Roma" m_state="IT">
      <p sl="it">a nome del gruppo PPE-DE . – Signor Presidente, onorevoli colleghi, io mi compiaccio con il Commissario Frattini per la relazione completa e per le proposte, le idee, i contenuti e i valori difesi nel suo intervento. Certamente la riunificazione dell’Europa ha portato ad un crescente movimento di cittadini all’interno dell’Unione che in alcun casi si è trasformato in vero evento migratorio. E’ il caso della presenza oggi in Italia di circa mezzo milione di cittadini rumeni.</p>
      <p sl="it">L’Unione ha provveduto con la direttiva 2004/38/CE a garantire il contemporaneo rispetto dei diritti dei cittadini comunitari che emigrano da un paese all’altro e quello degli Stati membri ad espellere i cittadini comunitari che non rispettano certe regole: mi riferisco alla capacità di autonomo sostentamento e ai rischi per la sicurezza e l’ordine pubblico. Purtroppo in Italia la direttiva comunitaria è stata applicata in maniera lacunosa ed in ritardo. Risultato: la mancata espulsione di molti cittadini che forse, se espulsi, non avrebbero commesso delitti in Italia.</p>
      <p sl="it">Ci sono stati, purtroppo, reati che hanno scosso l’opinione pubblica, commessi da persone che avevano passaporto di un paese europeo. Questo ha provocato reazioni di inaccettabile violenza xenofoba. Vanno condannati fermamente le violenze e gli omicidi commessi in Italia e la solidarietà va a tutte le famiglie delle vittime. Va anche condannata la reazione violenta e xenofoba, ma purtroppo, quando non vengono applicate le regole, quando non vengono applicate le leggi, i cittadini rischiano da farsi giustizia da soli e questo è francamente inaccettabile.</p>
      <p sl="it">Gli Stati hanno responsabilità molto chiare, come hanno responsabilità molto chiare le amministrazioni locali. Purtroppo a Roma, nonostante le molte denunce, non si è intervenuti su realtà sociali come certe che assomigliano veramente a favelas , dove vivono cittadini di etnia Rom, sono realtà dove bisognava intervenire in anticipo e a volte poi gli interventi fatti in ritardo non servono a risolvere i problemi quando sono purtroppo esplosi. Noi non siamo favorevoli ad espulsioni di massa, ogni cittadino che commette un reato è responsabile personalmente. Non è una questione né di nazionalità né di appartenenza ad etnie. Certamente serve un’ulteriore collaborazione tra Romania ed Italia. Non è un caso che il testo del PPE sia stato sottoscritto da me e dal collega Marinescu.</p>
      <p sl="it">C’è poi una questione che riguarda specificamente la popolazione Rom. Non riguarda i cittadini rumeni e per questo noi chiediamo che venga istituita una specifica agenzia per l’inserimento sociale delle comunità Rom, insomma un’agenzia europea per dimostrare che l’Europa faccia la sua parte per risolvere un problema che altrimenti rischia di destare sempre maggiore allarme sociale.</p>
    </intervention>
    <intervention id="1-107" speaker_id="1911" name="Martin SCHULZ" is_mep="True" mode="spoken" nationality="Germany" birth_date="20-12-1955" birth_place="Hehlrath" p_group="Group of the Progressive Alliance of Socialists and Democrats in the European Parliament" m_state="DE">
      <p sl="de">a nome del gruppo PSE . – Signor Presidente, onorevoli colleghi, la situazione è molto difficile. Difficile perché gli avvenimenti che si sono verificati a Roma non fanno altro che portare in superficie qualcosa di cui finora non ci rendevamo conto, o di cui non abbiamo voluto renderci conto. L’omicidio che è stato commesso è un atto profondamente esecrabile, da aborrire. Le reazioni scatenate da questo omicidio sono allarmanti. Tuttavia, il fatto che nel giudicare un singolo autore di un atto criminale lo si consideri come parte di un gruppo più ampio di persone che, per così dire, vengono ritenute collettivamente responsabili degli atti del singolo non è certo nulla di nuovo nella storia dell’umanità – è sempre stato così – ma è sempre ugualmente condannabile. Quindi, la prima cosa che bisogna fare è differenziare. Dobbiamo stare molto attenti. E’ tutto vero: l’integrazione dei Rom nella nostra società non ha funzionato per molto tempo, anche per il fatto che l’impegno dimostrato per l’integrazione dei Rom nella nostra società è molto scarso. Sono un popolo difficile, con una cultura autonoma e la loro integrazione richiede un notevole sforzo, ma si può fare. Si può fare se li rispettiamo come popolo e come cultura.</p>
      <p sl="de">Ciononostante, dev’essere chiaro che uno Stato di diritto dev’essere in grado di garantire la propria sopravvivenza con tutti i mezzi costituzionali. Uno Stato di diritto deve utilizzare qualunque mezzo a sua disposizione per mantenere l’ordine e la sicurezza pubblica. Qual è il miglior modo per farlo? Senza generalizzare, bensì valutando ogni singolo caso ed è esattamente quel che deve accadere in Europa. Quando si parla di libertà di circolazione, bisogna verificare, in ogni singolo caso, quale diritto spetta ad un cittadino dell’Unione e, nel trasferimento da un paese all’altro, quali diritti costituiscono la base del modo in cui dovrebbe essere trattato.</p>
      <p sl="de">Nell’Unione europea garantiamo la libertà di circolazione. Tutti i cittadini degli Stati europei – o almeno quelli rientranti nello spazio Schengen – godono di questa completa libertà di circolazione. Questo non significa che possono fare quel che vogliono quando si spostano da un paese all’altro. Devono rispettare i diritti e le leggi del paese; ma viceversa, anche lo Stato appartenente allo spazio Schengen deve rispettare i diritti del cittadino dell’Unione sul suo territorio. Non è possibile affermare generalizzando “è colpa di questo gruppo e questo gruppo deve andarsene, perché nessuno dei suoi membri possiede un permesso di lavoro o perché non si adeguano alla nostra idea di cultura, o perché sono tutti disoccupati, o perché chiedono l’elemosina”. Invece, occorre accertare in ogni singolo caso quali sono i diritti di un cittadino, così come occorre verificare in ogni singolo caso quali diritti ha violato. Questo è precisamente il compito che devono svolgere i governi italiano e rumeno e che deve svolgere anche la Commissione.</p>
      <p sl="de">A questo punto devo dire, Commissario Frattini, che lei non fa giustizia al suo ruolo. Le sue osservazioni sul Messaggero mi hanno molto sorpreso. Finora avevo avuto l’impressione che fosse un Commissario molto moderato. Era rispettato dal mio gruppo perché finora aveva lavorato con molta sensibilità in quella che è un’area molto delicata della politica. Tuttavia, le sue osservazioni pubblicate nel Messaggero in merito ai permessi di lavoro e alla struttura del reddito delle persone – con l’ipotesi di andare semplicemente in un campo nomadi, chiedere a chi ci vive come si guadagna da vivere e procedere all’espulsione di chi non è in grado di spiegarlo immediatamente – evocano uno Stato totalmente arbitrario. Ma noi non viviamo in uno Stato simile. Commissario Frattini, è suo compito – in particolare in quanto Commissario competente per i diritti umani – difendere i principi dell’Unione europea e non promuovere la sua immagine come ministro in un eventuale futuro governo italiano.</p>
      <a text="(Applausi al centro e a sinistra)"/>
    </intervention>
    <intervention id="1-108" speaker_id="2155" name="Sir Graham WATSON" is_mep="True" mode="spoken" nationality="United Kingdom" birth_date="23-03-1956" birth_place="Rothesay " p_group="Group of the Alliance of Liberals and Democrats for Europe" m_state="GB">
      <p sl="en">a nome del gruppo ALDE . – Signor Presidente, la maggior parte dei presenti riconosce i vantaggi della migrazione. Gli Stati membri che hanno aperto le frontiere a migranti di altri Stati membri non hanno registrato un aumento della disoccupazione, bensì una crescita della produttività, un aumento della crescita economica e la creazione di nuovi posti di lavoro.</p>
      <p sl="en">E’ sempre la stessa storia. I nuovi arrivati svolgono lavori che i locali non vogliono fare, lavorano molto, costano poco e portano nuove idee. Ma è importante riconoscere che alcuni non attraversano i confini per lavorare, o almeno non per lavorare legalmente. La legge dell’Unione europea ne prende atto, come ha spiegato il Commissario. Pur concedendo il diritto di risiedere in altri Stati membri, consente allo Stato ospitante di limitare il diritto di residenza a tre mesi in assenza di mezzi di sussistenza e di revocare il diritto in caso di minaccia all’ordine pubblico.</p>
      <p sl="en">Uno dei grandi successi dell’Unione è questo diritto di circolare liberamente, ora esercitato da milioni di cittadini che studiano, che lavorano o che sono in pensione. Non mancano le difficoltà e così come gli ebrei, un popolo privo di una patria, spesso sono stati poco graditi in passato, oggi i Rom, circa nove milioni di persone, sono oggetto di discriminazioni in molti paesi ospitanti. Tuttavia, identificare il popolo Rom con la Romania, anche se molti di loro sono cittadini rumeni, significa equivocare la natura di entrambi. Si potrebbe anche identificarli con la città di Roma.</p>
      <p sl="en">Per l’integrazione dei Rom sono stati resi disponibili fondi dell’Unione europea. Stiamo lavorando con George Soros e il suo Decennio dell’inclusione dei Rom. Ma occorre che tutti gli Stati membri lo sottoscrivano e che si formuli una strategia comune per l’inclusione dei Rom, se si vogliono ottenere dei risultati.</p>
      <p sl="en">E’ un peccato che l’Italia non abbia attinto a questi fondi. La Spagna ha ricevuto circa 52 milioni di euro e la Polonia circa 8 milioni di euro. Ma non si tratta solo di una mancanza di prospettiva da parte del governo italiano: è anche una mancanza di prospettiva da parte della Commissione. A mio parere, il Presidente Barroso aveva torto quando ieri, nell’intervista a La Repubblica ha affermato che è inconcepibile che le autorità dell’Unione europea debbano promuovere l’integrazione a livello locale. Non dovrebbe essere inconcepibile.</p>
      <p sl="en">Commissario Frattini, io condivido l’opinione dell’onorevole Schulz. Lei non dovrebbe esercitare politiche di partito in questa materia. Quest’Assemblea le chiede di concentrarsi sulle sue attuali responsabilità, non sulla sua possibile carriera futura. Anche gli italiani conoscono bene la vulnerabilità delle comunità di emigranti. Nel 1893, ad Aigues-Mortes in Francia, i lavoratori italiani nelle saline di Peccais furono linciati in attacchi xenofobi per tutelare i posti di lavoro dei locali. Ma una delle grandi conquiste dell’Unione è il fatto che simili massacri ormai appartengano al passato.</p>
      <p sl="en">Ciononostante, troppo spesso le democrazie sono gestite in situazioni di emergenza. E questo è forse più evidente in Italia che altrove. Ma se ci sono problemi in Italia ci saranno anche in altri paesi. Se il diritto di residenza all’estero è un diritto comunitario, non possiamo permettere a singoli Stati membri di riscrivere disposizioni straordinarie, come ha fatto il governo italiano nel suo decreto. Non c’è nulla che impedisca a un paese di conferire poteri ai prefetti per affrontare il problema fintanto che esiste il diritto di appello. Ma l’appello presso un giudice di pace che non è un esperto legale non è sufficiente, così come è insufficiente il solo utilizzo dell’italiano o dell’inglese nei documenti giuridici. Ma confido che il parlamento italiano correggerà queste disposizioni e garantirà la coerenza della legislazione nazionale con le disposizioni UE.</p>
      <p sl="en">Per noi questo è il primo caso reale in cui il Parlamento europeo vigila sull’applicazione della legislazione in materia di giustizia e affari interni, insieme ai parlamenti nazionali. Tuttavia non dobbiamo guardare solo quello che non funziona, ma anche quello che funziona, e ci occorre il suo impegno attivo, Commissario, in questo compito.</p>
      <a text="(Applausi al centro e a sinistra)"/>
    </intervention>
    <intervention id="1-109" speaker_id="1941" name="Roberta ANGELILLI" is_mep="True" mode="spoken" nationality="Italy" birth_date="01-02-1965" birth_place="Roma" p_group="Group of the European People's Party (Christian Democrats)" m_state="IT">
      <p sl="it">a nome del gruppo UEN . – Signor Presidente, onorevoli colleghi, voglio ringraziare anch’io il Commissario Frattini per la dettagliata relazione di questa sera. La direttiva 2004/38/CE a mio avviso rappresenta un valido punto di riferimento, innanzi tutto per garantire la piena affermazione del diritto di circolazione dei cittadini dell’Unione, per evitare qualsiasi forma di discriminazione, per affermare il principio della piena integrazione.</p>
      <p sl="it">E’ una direttiva che si preoccupa, insomma, di tutelare, nel rispetto del principio della reciprocità, sia i diritti di coloro che si stabiliscono in uno Stato membro, sia i diritti dei cittadini dello Stato membro ospitante. Massima tutela quindi per chi lavora, per chi studia, per chi vuole integrarsi, ma anche severità per chi non rispetta le regole. E su questo punto abbiamo il dovere di fare una riflessione seria in questo Parlamento.</p>
      <p sl="it">Non esistono solo diritti, esistono anche doveri e regole che è obbligatorio rispettare. Non possiamo continuare ad ignorare che esiste una percentuale – sicuramente minoritaria, assolutamente minoritaria, ma questa percentuale esiste – di persone che si trasferiscono in altri Stati membri e non hanno alcuna intenzione di segnalare la loro presenza negli Stati membri ospitanti, semplicemente perché non vogliono farsi riconoscere, perché non hanno nessuna intenzione di rispettare le regole e di lavorare legalmente.</p>
      <p sl="it">Occorre affrontare seriamente il problema di chi si sposta ed entra in uno Stato membro, deciso a mettersi ai margini della vita sociale. Gli strumenti sono sicuramente migliorabili, ma alcuni sono già a disposizione degli Stati, a partire dalla direttiva 38, per la quale bisogna pretendere innanzi tutto una tempestiva, piena, rigorosa e concreta applicazione in ogni Stato membro.</p>
      <p sl="it">Forse potrebbe anche essere auspicabile migliorare la direttiva, prescrivendo per il cittadino ospite, oltre all’obbligo della dichiarazione di presenza sul territorio dello Stato membro ospitante in termini certi, anche l’obbligo agli Stati di prescrivere sanzioni per chi non rispetta i termini e le modalità. In Italia, per esempio, nel decreto attuativo della direttiva sono fissate modalità e termini, ma non sono previste sanzioni e quindi di fatto la norma è del tutto inefficace.</p>
      <p sl="it">Soprattutto bisogna fare in modo di rendere certi i riaccompagnamenti, ovviamente quando sono seri e sono fondati su motivi importanti. Però ci tengo a precisare: chi delinque, chi non rispetta i diritti umani, perché anche questo è importante, chi sfrutta i bambini, chi sfrutta le donne, chi rappresenta un pericolo per la sicurezza dei cittadini, deve essere allontanato e riconsegnato in modo certo alle autorità del paese d’origine. E certe regole ci devono essere anche per chi non lavora, per chi vive di espedienti e può rappresentare quindi un onere eccessivo per la comunità dello Stato membro ospitante.</p>
      <p sl="it">Vorrei concludere con un cenno ai bambini Rom e facendo il caso dell’Italia. In Italia ci sono circa 50 000 bambini, almeno 50 000 bambini sfruttati. Questi sono di origine Rom, sono costretti a chiedere l’elemosina, sono bambini non vaccinati, sono bambini che non vanno a scuola, sono bambini che vivono in condizioni igienico-sanitarie assolutamente deprecabili. Voglio ricordare a tutti che circa una settimana prima che fosse uccisa la signora Reggiani a Roma, in quella stessa baraccopoli, dalla baraccopoli di provenienza dell’assassino della signora Reggiani, è morta di freddo nella capitale d’Italia, in una grande capitale europea, è morta di freddo una bambina Rom di due mesi.</p>
      <p sl="it">E allora, chiudo davvero dicendo: questa è forse integrazione? E’ questo forse rispetto dei diritti umani? Noi abbiamo il dovere di porre seriamente, senza ipocrisia le questioni e abbiamo il dovere di dire che la legge è uguale per tutti.</p>
    </intervention>
    <intervention id="1-110" speaker_id="4254" name="Monica FRASSONI" is_mep="True" mode="spoken" nationality="Italy" birth_date="10-09-1963" birth_place="Veracruz " p_group="Group of the Greens/European Free Alliance - Co" m_state="IT">
      <p sl="it">a nome del gruppo Verts/ALE . – Signor Presidente, onorevoli colleghi, Commissario Frattini, il 2 novembre lei ha dichiarato: “Quello che si deve fare è semplice: si va in un campo nomadi a Roma, ad esempio sulla Cristoforo Colombo, e a chi sta lì gli si chiede: “Tu di che vivi?” Se quello risponde non lo so, lo si prende e lo si rimanda in Romania”. Così funziona la direttiva europea, semplice e senza scampo, e poi bisogna passare alla distruzione immediata dei campi nomadi. Lei ha anche detto che Regno Unito, Francia e Germania abitualmente espellono cittadini senza lavoro e che l’Italia non lo fa e quindi ha male applicato la direttiva 2004/38/CE.</p>
      <p sl="it">Io le parlo qua come copresidente di un gruppo politico europeo e mi rivolgo a lei come Commissario europeo, quindi dobbiamo assolutamente lasciare da parte il fatto che probabilmente in Italia noi militiamo in forze politiche in coalizioni diverse, ma qui operiamo e dobbiamo operare come europei. Io penso che queste dichiarazioni che lei ha fatto al Messaggero sono inaccettabili e sono peraltro in totale contraddizione con quello che lei ha detto qui a noi stasera. Quale dei due Frattini è quello vero? Quello che ha detto che bisognava andare a distruggere i campi Rom o quello che ci ha detto, come giustamente dice la direttiva, che si possono espellere cittadini sulla base di regole molto precise e di garanzie ancora più precise? Io vorrei gentilmente che lei mi rispondesse su questa questione.</p>
      <p sl="it">Per quanto riguarda la questione degli altri paesi dell’Unione europea, io vorrei sapere da lei qual è la situazione. Noi abbiamo fatto qualche indagine e abbiamo visto che nessuno dei paesi citati – Regno Unito, Francia e Germania – ha mai allontanato dei cittadini comunitari per questioni di carattere economico, peraltro vietate dalla direttiva, e che nessun cittadino è mai stato trovato rappresentare una carica eccessiva per il sistema economico dei paesi di residenza. Vorrei quindi sapere se lei ha notizia di questo, perché mi sembra un elemento molto importante.</p>
      <p sl="it">Io sono molto d’accordo con il fatto che questa direttiva dà un quadro preciso, e io penso che sarebbe potuto essere più preciso e meglio fatto, e sono anche dell’opinione che il caso o i casi che noi discutiamo oggi hanno un valore simbolico del modo in cui questa direttiva deve essere applicata e del modo in cui gli Stati membri percepiscono e vedono l’ampliamento e la libera circolazione, che è un valore assolutamente prioritario per noi. Mi permetto di dire, onorevole Tajani, Presidente Mauro e onorevole Angelilli, che un paese in cui la mafia ha un business di circa 90 miliardi di euro e nel quale succedono cose come quelle successe nei giorni scorsi forse ha molto poche lezioni da dare in materia di immigrazione.</p>
    </intervention>
    <intervention id="1-111" speaker_id="28977" name="Roberto MUSACCHIO" is_mep="True" mode="spoken" nationality="Italy" birth_date="03-09-1956" birth_place="Miami " p_group="Confederal Group of the European United Left - Nordic Green Left" m_state="IT">
      <p sl="it">a nome del gruppo GUE/NGL . – Signor Presidente, onorevoli colleghi, questa nostra discussione non è sull’Italia o sulla Romania, riguarda l’Europa, la vita dei suoi cittadini: una donna uccisa, cui va il nostro pensiero e il nostro dolore; cittadini Rom e romeni vergognosamente aggrediti; la nostra identità, i nostri valori, le nostre leggi, la nostra storia, comprese le sue tragedie come la persecuzione del popolo Rom, che ci chiama tutti in causa ancora oggi e che ci chiede di non dimenticare e di vigilare perché non ci sia spazio per razzismi di ogni sorta.</p>
      <p sl="it">Dalle tragedie abbiamo imparato drammaticamente l’importanza delle leggi che sanciscono diritti: non c’è sicurezza senza diritto! Questo è il valore delle nostre leggi, dei nostri trattati, perfino di quelli economici, che sanciscono il valore e il diritto della mobilità e del soggiorno, che sono appunto diritti esigibili dei cittadini europei e non concessioni, che possono essere regolati ma non negati, e infatti le leggi europee sono chiare: diritto per tutto e tutti a mobilità e soggiorno, allontanamento solo per cause estreme di sicurezza nazionale, strettamente individuali mai collettive, con possibilità garantita di difendersi; misure proporzionate che lasciano sempre la possibilità di tornare a muoversi, mai negate per ragioni economiche perché la povertà non può essere uno stigma e una lesione discriminatoria dei diritti del cittadino.</p>
      <p sl="it">E’ l’articolo 27 della direttiva, è la legge, tanto più sacra perché riguarda i diritti, e la legge vale per tutti, per i Commissari innanzitutto – e devo dire Commissario Frattini che nelle sue numerose dichiarazioni anche qui in Aula ho faticato molto a ritrovare lo spirito e la lettera della legge, anzi mi è sembrato di non ritrovare né l’uno né l’altro – per gli Stati, che devono recepire il loro essere parte dell’Europa e delle sue direttive per tutti noi.</p>
      <p sl="it">In questa Europa ci sono ancora troppi morti. In Italia è morta una donna per colpa di una violenza maschile di un cittadino romeno. Il dolore è grande e chi ha ucciso deve pagare il giusto, ma non c’entra il popolo Rom o quello rumeno che hanno visto alcuni loro cittadini subire indegne aggressioni. Le colpe sono singole, mai collettive! Tanti migranti muoiono cercando di giungere nella nostra Europa. Sono morti che ci affrangono e che ci chiamano in causa. Questi dolori ci impongono di fare dell’Europa una terra di diritto e dei diritti, di leggi sacre, sopratutto quando parlano di accoglienza, che sono la base della sicurezza.</p>
      <p sl="it">Questo vogliamo che riaffermi solennemente in questa Aula con un voto in modo che non ci possano essere più cattive interpretazioni delle nostre leggi europee.</p>
    </intervention>
    <intervention id="1-112" speaker_id="4393" is_mep="True" mode="spoken" role="Presidente" name="Mario MAURO" nationality="Italy" birth_date="24-07-1961" birth_place="S. Giovanni Rotondo" p_group="Group of the European People's Party (Christian Democrats)" m_state="IT">
      <p sl="unknown">Ai sensi del nostro regolamento, invito i colleghi che intervengono a non citare altri colleghi, per la semplice ragione che appellandosi al Regolamento possono chiedere ulteriormente di intervenire. Pertanto, per consentire lo svolgimento adeguato del dibattito, prego ognuno di rivolgersi in generale citando i fatti; è evidente che il richiamo non vale per quanto attiene al Commissario, che avrà tutto il diritto di spiegare le sue ragioni al termine del dibattito.</p>
    </intervention>
    <intervention id="1-113" speaker_id="1275" name="Jens-Peter BONDE" is_mep="True" mode="spoken" nationality="Denmark" birth_date="27-03-1948" birth_place="Åbenrå" p_group="Independence/Democracy Group - Co" m_state="DK">
      <p sl="en">a nome del gruppo IND/DEM . – Signor Presidente, gli amici del nuovo partito NIP in Romania si sono infuriati quando hanno appreso dell’espulsione di migliaia di rumeni dall’Italia. Li capisco perfettamente.</p>
      <p sl="en">Ho telefonato al Commissario Frattini, che mi ha assicurato che nessun rumeno sarebbe stato espulso senza aver prima incontrato un giudice. Tuttavia c’era una deroga: chi dopo un soggiorno di tre mesi non dispone di mezzi di sussistenza può essere espulso senza la sentenza di un giudice. Concordo con questa procedura se è amministrata in buona fede. La libera circolazione non prevede il diritto di ricevere un sostegno finanziario dallo Stato ospitante. Occorre essere in grado di vivere con i propri mezzi o comunque avere un lavoro.</p>
      <p sl="en">Anche i criminali possono essere espulsi previa decisione di un giudice, ma non spetta alla polizia stabilire chi sono i criminali. Per queste decisioni, occorre rivolgersi a giudici indipendenti. Mi auguro che i colleghi del governo italiano concordino con questo principio fondamentale dell’Unione europea.</p>
    </intervention>
    <intervention id="1-114" speaker_id="28457" name="Luca ROMAGNOLI" is_mep="True" mode="spoken" nationality="Italy" birth_date="12-09-1961" birth_place="Roma" p_group="Non" m_state="IT">
      <p sl="it">a nome del gruppo ITS . – Signor Presidente, onorevoli colleghi, egregio Commissario Frattini, inizio subito col ringraziare Lei per la sua costante presenza, per l’impegno e anche per la generosa disponibilità che onora la nazione che Ella rappresenta, peccato non si possa dire altrettanto di altri rappresentanti delle istituzioni italiane e me ne dispiaccio.</p>
      <p sl="it">Si discute e si è discusso del trattato di Schengen e il Ministro Amato ha pensato che, nonostante l’urgenza del grave disordine sociale che la libera circolazione dei cittadini per gli Stati dell’Unione indiscutibilmente causa all’Italia, sia bene occuparsi d’altro. Dovrebbe fare invece qualcosa per evitare che il disordine sociale aumenti così gravemente come sta avvenendo nel nostro paese. Non pare invece che se ne occupi visto il dilagare della criminalità a tutti i livelli in Italia, dai crimini del cosiddetto allarme sociale alla delinquenza organizzata, al continuo arrivo dei clandestini nel nostro paese e soprattutto quel fenomeno meno evidente mediaticamente che è il non rientro nei paesi di origini di quanti giungono in Italia con permessi di studio, lavoro o turistici.</p>
      <p sl="it">Del resto, l’attuale governo italiano e così il ministro degli Interni ignorano l’emergenza della criminalità che in Italia è incontestabilmente in maggior parte dovuta a stranieri, anche comunitari, nomadi o supposti tali come è stato ad esempio evidenziato pochi mesi fa dalla relazione del prefetto Serra al Parlamento italiano.</p>
      <p sl="it">Ma questo governo italiano che mortifica e sfinisce un popolo, e non solo, a questo governo incapace di comprendere il disagio sociale quanto di prevenirne, figuriamoci quindi di curarne i mali, non viene neanche in mente – verrebbe da chiedersi già in quali menti – di ammettere il fallimento delle attuali politiche migratorie e le inadempienze anche nell’applicazione delle direttive dell’Unione, di cui quella relativa alla direttiva 38 del 2004 è nel nostro caso emblematica.</p>
      <p sl="it">A fronte della sua inadempienza, il governo italiano lamenta difficoltà nell’individuare la data certa degli ingressi. E’ ovvio che con il trattato di Schengen tali difficoltà aumentino a dismisura ed è altrettanto ovvio che io e il mio partito vorremmo cancellare il trattato di Schengen. Del resto anche i tanti fatti di teppismo politico che negli ultimi mesi sono ripetutamente avvenuti in Italia a danno in tantissimi casi del mio partito, di cui sono stati attori gli epigoni del comunismo anarcoide e più becero, ben protetti dai rappresentanti della cosiddetta sinistra istituzionale, sono stati sempre ignorati dal Ministro Amato.</p>
      <p sl="it">Purtroppo il Ministro Amato o il Presidente Prodi così come tanti sindaci, quello di Roma per primo, non vivono nei quartieri popolari, a contatto con campi nomadi regolari o meno, non prendono i mezzi pubblici, non soffrono delle prepotenze, delle violenze e delle prevaricazioni che anche i visitatori dell’Unione ogni tanto, direi spesso, compiono in Italia. Questi irresponsabili discettano di solidarietà sociale e in nome di essa affliggono un popolo con le loro scelte demenziali.</p>
      <p sl="it">L’Unione europea, più che lamentare il fatto che l’Italia non abbia chiesto i fondi, dovrebbe prendere atto di quanto ha detto bene il Presidente Barroso “se uno Stato lascia crescere le favelas nel suo territorio, cosa volete che faccia la Commissione?” Ecco perché nelle riunioni di merito il Ministro Amato preferisce non presentarsi. Gli italiani vorrebbero fare intanto l’unica cosa giusta: tornare a votare e mandare a quel paese questo governo.</p>
    </intervention>
    <intervention id="1-115" speaker_id="33982" name="Marian-Jean MARINESCU" is_mep="True" mode="spoken" nationality="Romania" birth_date="11-08-1952" birth_place="Râmnicu Vâlcea" m_state="RO">
      <p sl="ro">L’Unione europea è una comunità di valori, dove prevalgono il rispetto per i diritti umani e le libertà fondamentali, e che persegue politiche per la sicurezza dei cittadini e la lotta alla criminalità, nonché la protezione dell’infanzia e la lotta all’istigazione alla violenza.</p>
      <p sl="ro">Condanno fermamente la violenza e i reati e sono profondamente dispiaciuta di quanto è accaduto in Italia! Ma credo che gli abusi e le ingiustizie commessi nel nome della legge siano inaccettabili, inducano timori e umiliazioni e possano istigare l’odio all’interno delle comunità.</p>
      <p sl="ro">Ho scoperto una tendenza ad accentuare in modo ingiustificato questa situazione, alimentata anche da affermazioni politiche e dichiarazioni xenofobe rilasciate da certi politici.</p>
      <p sl="ro">Sono preoccupata per il fatto che, in base alle informazioni finora pubblicate, sono stati espulsi dall’Italia solo cittadini rumeni. Tutti gli Stati membri hanno il diritto e l’obbligo di approvare atti legislativi che garantiscano e consolidino l’ordine pubblico e la sicurezza.</p>
      <p sl="ro">Tutti i cittadini europei, di qualunque nazionalità, hanno l’obbligo di rispettare la legge e le sue disposizioni, ovunque si trovino nel territorio dell’Unione europea.</p>
      <p sl="ro">Tuttavia, nel contempo dobbiamo condannare l’intolleranza e la xenofobia e soprattutto la diffusione ingiustificata di sentimenti di condanna e di stigmatizzazione che a partire da pochi individui che hanno problemi con la legge vengono estesi ad un intero gruppo etnico o, ancora più grave, ad un’intera nazione.</p>
      <p sl="ro">Credo che lo Stato italiano, come tutti gli altri Stati membri dell’Unione europea, abbia il dovere di proteggere i diritti e le libertà dei cittadini europei che risiedono nel suo territorio, che si integrano nella comunità e rispettano le leggi.</p>
      <p sl="ro">Occorre un approccio comune europeo alle politiche di immigrazione e integrazione delle minoranze. La questione delle minoranze, e in particolare della minoranza Rom, è una questione europea e dovrebbe essere affrontata in modo coerente e unitario, non solo nei momenti di crisi.</p>
      <p sl="ro">Tutti gli organismi competenti dovrebbero collaborare, innanzi tutto la Commissione europea e l’Agenzia per i diritti fondamentali, nonché le istituzioni pertinenti negli Stati membri.</p>
      <p sl="ro">Chiedo alla Commissione europea di rivedere le priorità e i meccanismi del Fondo sociale europeo al fine di ampliare il finanziamento di azioni comuni, che contribuirebbero all’inclusione sociale della minoranza Rom.</p>
      <p sl="ro">Nel contempo, chiedo alla Commissione europea di verificare con urgenza la conformità del decreto emesso dalle autorità italiane con la legislazione europea e di garantire che l’attuazione di disposizioni di questo tipo non conduca ad abusi nei confronti di persone oneste, a prescindere dalla nazionalità.</p>
    </intervention>
    <intervention id="1-116" speaker_id="4436" name="Gianni PITTELLA" is_mep="True" mode="spoken" nationality="Italy" birth_date="19-11-1958" birth_place="Lauria " p_group="Group of the Progressive Alliance of Socialists and Democrats in the European Parliament" m_state="IT">
      <p sl="it">Signor Presidente, onorevoli colleghi, credo sia giusto che anche il nostro Parlamento invii ai familiari della signora Reggiani il nostro messaggio di cordoglio. Vorrei anch’io stigmatizzare le recenti dichiarazioni del Commissario Frattini che nelle interviste già richiamate ha confuso il suo ruolo di rappresentante della Commissione con quello di esponente dell’opposizione, rubando il mestiere al collega Tajani, mentre avrebbe fatto bene a utilizzare il suo prestigioso incarico per rasserenare il clima politico nazionale.</p>
      <p sl="it">Dispiace fare questa considerazione perché del Commissario Frattini abbiamo spesso sottolineato la giustezza delle sue proposte e delle sue iniziative. Il Commissario Frattini sa bene che non esiste, come è stato ricordato da alcuni colleghi, nessun testo comunitario che preveda l’espulsione automatica di cittadini di altri Stati membri per ragioni economiche.</p>
      <p sl="it">Le recenti disposizioni del governo italiano si muovono in coerenza con la direttiva europea rispettandone lo spirito e rafforzandone alcuni aspetti ritenuti importanti alla luce della situazione esistente in Italia e l’impegno di tutte le istituzioni italiane – e lo dico a Tajani, ad Angelilli e ad altri amici dell’opposizione – dalla città di Roma, alle regioni, ai più piccoli comuni va in questa direzione ed è disdicevole buttare fango sul grado di civiltà e di integrazione che ha conquistato negli anni il nostro paese.</p>
      <p sl="it">Mi auguro che il Parlamento europeo riaffermi il rifiuto del principio della responsabilità collettiva che viene usato inutilmente per fomentare l’odio e la violenza nel cuore dell’Europa.</p>
      <p sl="it">Quello che dobbiamo riaffermare invece è la necessità di lottare contro ogni forma di razzismo e di xenofobia così come contro ogni discriminazione fondata sulla nazionalità e sull’appartenenza etnica e abbiamo una strada maestra, che è il rispetto della Carta dei diritti fondamentali dell’Unione europea. E’ importante quindi adoperarsi come hanno chiesto i Primi Ministri dell’Italia e della Romania per una maggiore integrazione sociale delle popolazioni meno favorite e per lo cooperazione fra Stati membri, sia in termini di gestione dei movimenti dei propri flussi migratori sia per mezzo di programmi di sviluppo e di sostegno sociale attraverso i fondi strutturali.</p>
      <p sl="it">Quello che dobbiamo fare per il futuro è semplice: nessuno di noi deve dimenticare che l’immigrazione è una risorsa, è un pezzo del nostro futuro, ma è assolutamente necessario governarla. Propongo allora che gli Stati membri rompano ogni indugio e definiscano un coordinamento europeo più stretto per la regolazione dei flussi migratori nell’Unione europea.</p>
    </intervention>
    <intervention id="1-117" speaker_id="37324" name="Adina-Ioana VĂLEAN" is_mep="True" mode="spoken" nationality="Romania" p_group="Group of the European People's Party (Christian Democrats)" m_state="RO">
      <p sl="en">Signor Presidente, desidero ringraziare il Commissario per essere intervenuto in Parlamento su questa materia così importante.</p>
      <p sl="en">In Italia l’omicidio di una donna italiana ad opera di un cittadino rumeno ha suscitato molta emozione. Allo stesso modo, hanno suscitato molta emozione in Romania le rappresaglie nei confronti di cittadini rumeni da parte di bande di italiani.</p>
      <p sl="en">Tuttavia, bisogna mettere da parte le emozioni e tornare ai nostri valori e principi fondamentali: la libertà di circolazione per tutti i cittadini, lo Stato di diritto e la conformità con la legislazione europea.</p>
      <p sl="en">Vorrei ricordare, semmai fosse necessario, che la libertà di circolazione per i cittadini europei è un diritto fondamentale contenuto nei Trattati istitutivi. Purtroppo, i recenti avvenimenti hanno dimostrato che occorrono maggiori sforzi per consolidare questi diritti e garantirne l’adeguata applicazione in tutta Europa.</p>
      <p sl="en">Nell’Europa di oggi non possiamo accettare che autorità irresponsabili puntino il dito contro nazionalità o gruppi etnici specifici. E nemmeno possiamo accettare l’affermazione che la libera circolazione dei lavoratori possa determinare l’aumento della criminalità, poiché il crimine non ha nazionalità, né un’appartenenza etnica. Un simile atteggiamento può solo provocare sviluppi pericolosi e fomentare la xenofobia.</p>
      <p sl="en">Al contrario, ritengo che dobbiamo continuare a incoraggiare la mobilità delle persone e offrire ai lavoratori le medesime opportunità in tutta Europa, per consolidare una forte identità europea. Questo era il vero desiderio dei padri fondatori che ha portato alla creazione dell’Unione europea.</p>
      <p sl="en">Pur nella convinzione che l’Unione europea debba garantire a tutti i suoi cittadini di vivere in un’area di libertà, sicurezza e giustizia, ritengo che dovremmo anche prestare maggiore attenzione all’integrazione e alla libertà di circolazione.</p>
      <p sl="en">La risposta alla criminalità non è quella di chiudere i confini. La risposta alla criminalità non è quella di incoraggiare la xenofobia, la discriminazione e la stigmatizzazione di nazionalità o etnie. La risposta, in un’Europa moderna, è una maggiore collaborazione tra polizia e organi giudiziari, più politiche di integrazione, più risorse per chi è chiamato a servire e a proteggere tutti i nostri cittadini, a prescindere dalla nazionalità.</p>
      <p sl="en">Vorrei vedere un’Europa dove tutti i cittadini possano vivere, lavorare e circolare liberamente. La Commissione europea, in quanto custode dei Trattati, ora deve garantire che questi diritti fondamentali vengano attuati e applicati correttamente. Esorto la Commissione a sostenere con fermezza questi principi.</p>
    </intervention>
    <intervention id="1-118" speaker_id="28265" name="Elly de GROEN-KOUWENHOVEN" is_mep="True" mode="spoken" nationality="Netherlands" birth_date="28-12-1949" birth_place="Den Haag" p_group="Group of the Greens/European Free Alliance" m_state="NL">
      <p sl="en">Signor Presidente, la situazione dei Rom in Europa sta peggiorando. I recenti sviluppi in Italia ne sono una dimostrazione. Tutti abbiamo visto come un’incontrollata isteria xenofoba e razzista possa sopraffare il buon senso. Il crimine perpetrato da un’unica persona ha alimentato un linciaggio mediatico senza precedenti, che ha portato a restrizioni dei diritti fondamentali dei cittadini europei sulla base di un’isteria popolare, razzista e xenofoba.</p>
      <p sl="en">Dobbiamo impedire che questo accada. Le questioni penali devono essere affrontate dai giudici, e non dai politici né dai civili. Per quanto orribile e condannabile possa essere il crimine perpetrato a Roma, non dovrebbe indurci ad attribuire una responsabilità collettiva ad un’intera nazione. Gli avvenimenti in Italia hanno svelato la realtà del campo nomadi, dove vivono molti Rom. Il fatto che le tensioni e l’instabilità nascano da simili situazioni è incontestabile. Per questo dobbiamo agire. Il mio primo assistente è un Rom. L’integrazione può procedere rapidamente.</p>
      <p sl="en">Nel 2005 abbiamo approvato una risoluzione che chiedeva un’azione concertata tra UE e governi nazionali per accelerare l’inclusione dei Rom. Quindi propongo che noi, in quanto parlamentari europei, mostriamo di interessarci al problema e invitiamo i responsabili delle decisioni ad unirsi a noi. Propongo che il Parlamento europeo istituisca la figura di un relatore permanente del Parlamento sulla questione Rom, con il compito di monitorare la situazione dei Rom in Europa e presentare ogni anno delle raccomandazioni alla Commissione e ai governi. Inoltre, dovremmo esortare la Commissione a istituire un fondo per l’inclusione dei Rom, unitamente a una strategia UE, nonché un’unità Rom all’interno della Commissione europea, al fine di garantire una corretta gestione delle politiche UE di integrazione dei Rom.</p>
    </intervention>
    <intervention id="1-119" speaker_id="28974" name="Umberto GUIDONI" is_mep="True" mode="spoken" nationality="Italy" birth_date="18-08-1954" birth_place="Roma" p_group="Confederal Group of the European United Left - Nordic Green Left" m_state="IT">
      <p sl="it">Signor Presidente, onorevoli colleghi, in questi giorni, di fronte all’uccisione di Giovanna Reggiani, aggredita brutalmente da un cittadino rumeno e a cui va tutto il nostro cordoglio, in Italia molte forze politiche hanno tirato in ballo l’Europa, ma quello che è accaduto non è certo attribuibile all’Europa allargata, a Schengen o alle direttive europee sulla libera circolazione all’interno dell’Unione europea.</p>
      <p sl="it">Ci sono problemi che vengono da lontano, che meriterebbero un approccio meno superficiale e che non si possono affrontare con un decreto emanato in tutta fretta per quietare l’opinione pubblica. Proprio per questo occorre fare attenzione e ricondurre tutta la vicenda dentro un piano di civiltà giuridica che non può essere piegata ad emozioni o alle logiche emergenziali. Lo Stato di diritto impone che la responsabilità penale sia individuale e non attribuibile a categorie collettive. Deviare da questo principio sarebbe un precedente pericoloso che porterebbe alla criminalizzazione di determinate nazionalità di migranti.</p>
      <p sl="it">Preoccupanti sono poi gli effetti che ne possono seguire. Abbiamo visto accadere in Italia il determinarsi di un clima di caccia alle streghe nei confronti dei cittadini rumeni e Rom, con tanto di spedizioni punitive: perfino i bambini nelle scuole sono stati oggetto di scherno e di maltrattamenti. La domanda di sicurezza è ovviamente legittima, ma non possiamo cadere nella trappola delle polemiche e delle strumentalizzazioni create ad arte per alimentare odio e xenofobia per meri fini di parte. Se la politica riprendesse la strada dell’oggettività saprebbe indicare all’opinione pubblica che l’Italia non è un paese stracolmo di migranti delinquenti. Certamente l’immigrazione è una materia che necessita un coordinamento europeo, ma non si può evocare l’Europa solo per limitare la libertà di movimento dei migranti.</p>
      <p sl="it">C’è poi da biasimare il ruolo del Commissario Franco Frattini, che non ha perso occasione per stare dentro alle polemiche politiche nazionali esprimendo giudizi contrari alle direttive europee. Sarebbe più utile che il Commissario proponesse serie politiche di integrazione, per esempio partendo dall’aumento delle risorse dei fondi di integrazione e dalla necessità di liberare le politiche nazionali di accoglienza dai vincoli del patto di stabilità, come già è stato fatto per le politiche di sicurezza.</p>
      <p sl="it">Assai importante è anche spingere per un coordinamento e un rafforzamento degli strumenti giudiziari e di polizia per colpire la criminalità organizzata e la tratta degli esseri umani, un reato odioso che è ormai a dimensione transnazionale. La discussione sull’applicazione della direttiva 2004/38/CE è l’ambito giusto in cui riportare il dibattito sull’espulsione dei cittadini rumeni nel suo corretto ambito legislativo, è l’occasione per ribadire come la libera circolazione dei cittadini rumeni sia un diritto inalienabile di cittadinanza europea.</p>
      <p sl="it">La direttiva è chiara: non si possono allontanare le persone in via preventiva, ma bisogna valutare la responsabilità personale e da questo dato si dovrà ripartire perché il decreto del governo sia in linea con la tradizione europeistica del nostro paese.</p>
    </intervention>
    <intervention id="1-120" speaker_id="28422" name="Alfredo ANTONIOZZI" is_mep="True" mode="spoken" nationality="Italy" birth_date="18-03-1956" birth_place="Cosenza" p_group="Group of the European People's Party (Christian Democrats)" m_state="IT">
      <p sl="it">Signor Presidente, onorevoli colleghi, Commissario Frattini, desidero intanto ringraziarla per il coraggio e la coerenza che non lascia spazio a nessuna ipocrisia, che ahimè regna spesso nelle nostre istituzioni e che abbiamo anche qui in qualche misura ascoltato. Onorevole Guidoni, il decreto che lei qui ha attaccato è il decreto del governo che lei appoggia e quindi anche qui facciamo un po’ di chiarezza.</p>
      <p sl="it">I recenti fatti accaduti in Italia, in particolare nella città di Roma, sono solo gli ultimi fatti dolorosi di una lunga catena di avvenimenti spesso sottaciuti o inascoltati. L’Europa si fonda sui principi di libertà, di rispetto dei diritti e delle libertà fondamentali e il popolo italiano ha da sempre dimostrato di sostenere valori inalienabili quali la non discriminazione, l’eguaglianza fra i popoli e la democrazia.</p>
      <p sl="it">Credo però sia giusto aggiungere, utilizzando i dati forniti nel rapporto ufficiale della Caritas in cooperazione con il ministero degli interni italiano, che descrive una situazione assai grave, che si è determinata dopo il 1° gennaio 2007, con una migrazione di cittadini romeni verso l’Italia di dimensioni che non ha precedenti nell’ambito dell’Unione europea.</p>
      <p sl="it">Basta scorrere alcune cifre che, ahimè, non fa piacere dover dire, e si comprende l’assurdità della situazione. Nel solo anno 2006, sono stati arrestati in Italia 17 900 romeni. Non è colpa di un popolo, è colpa di persone. Però dobbiamo riflettere e allora ci viene automatico domandarci: perché il governo italiano non ha approvato prima il decreto che recepiva la direttiva 2004/38/CE? E perché nel decreto le disposizioni della direttiva relative alle condizioni di soggiorno per un termine superiore ai tre mesi restano disapplicate? Perché il ministero degli interni non ha assicurato adeguate misure di applicazione in relazione sia alle condizioni e ai requisiti da rispettare, sia alle verifiche e ai controlli e al possibile rimpatrio dei cittadini comunitari rei di mancato rispetto delle condizioni imperative previste dalla direttiva?</p>
      <p sl="it">Questo lassismo ha generato un permissivismo che va oltre ogni logica comprensione e ha generato un arrivo indiscriminato di cittadini indigenti che alimenta ogni giorno un incubatoio di disperazione, che spinge alla inevitabile scorciatoia del non rispetto delle leggi. Il sindaco di Roma ha tollerato ad esempio l’insediamento di centinaia di campi Rom e baraccopoli dove sono compromessi i più elementari diritti umani e dove l’igiene e la dignità personale sono calpestate – è stato un atto di grave leggerezza che oggi paghiamo dolorosamente – per poi decidere lui di smantellarli. Siamo per la solidarietà e l’accoglienza, ma nel rispetto delle leggi, della certezza del diritto e dell’ordine pubblico.</p>
    </intervention>
    <intervention id="1-121" speaker_id="33990" name="Adrian SEVERIN" is_mep="True" mode="spoken" nationality="Romania" birth_date="28-03-1954" birth_place="Bucureşti" p_group="Group of the Progressive Alliance of Socialists and Democrats in the European Parliament - Vice" m_state="RO">
      <p sl="en">Signor Presidente, oggi cercherò di dimenticarmi di essere rumeno. Cercherò di dimenticarlo, anche se all’interno dei confini dell’Unione europea ci sono persone che vengono deportate, aggredite e uccise semplicemente perché sono colpevoli di essere rumene, per motivi di etnia o di cittadinanza.</p>
      <p sl="en">Oggi cercherò di pensare come un italiano e come un europeo. Se fossi italiano, penserei di avere il diritto di sentirmi sicuro nel paese dei miei antenati. Mi sentirei indignato per la presenza di miserabili campi di gente miserabile attorno alle splendide città del mio paese. Sarei disgustato di vedere un numero crescente di criminali che minacciano la vita pacifica dei miei compatrioti. Ma proprio pensando alla mia sicurezza, capirei che viene quotidianamente consolidata dal lavoro creativo di oltre un milione di immigrati che producono merci italiane, offrono servizi in settori abbandonati dalla manodopera italiana, acquistano merci italiane e pagano le tasse alle autorità italiane. Anzi, sentirei che la mia sicurezza sarebbe indebolita se quei cittadini non italiani lasciassero il mio paese, se i loro diritti umani venissero violati e se diventassero oggetto di pratiche xenofobe.</p>
      <p sl="en">Se i diritti fondamentali di un singolo essere umano vengono violati dalle autorità del mio paese, che tentano di nascondere la propria debolezza con leggi più rigide a sostegno di idee razziste, scuse xenofobe e misure discriminatorie, allora i miei diritti – e i diritti di tutti – sono a rischio.</p>
      <p sl="en">Non è la prima volta che la questione della sicurezza viene contrapposta a valori democratici e umanitari, quando secondo alcuni meno diritti umani e civili significano più sicurezza, quando persone insicure cercano rifugio nella propria comunità nazionale, pensando erroneamente che la somiglianza etnica assicuri una maggiore protezione. E’ falso. Un crimine ordinario ha una o più vittime. Anche il razzismo è un crimine, ma si tratta di un crimine straordinario e tutti, compresi i criminali, sono vittime del razzismo e della xenofobia. Il razzismo e le leggi razziali quindi sono fonti di insicurezza.</p>
      <p sl="en">Come democratico europeo, non posso accettare che la diversità significhi maggiore insicurezza o che alcuni criminali debbano essere socialmente integrati mentre altri debbano essere esclusi. Alcuni hanno il diritto alla difesa e altri no. Alcuni hanno il beneficio del dubbio e altri no, a seconda dell’origine nazionale o etnica. In quanto europeo, non consentirei a uno Stato membro, ad esempio alla Romania, di diventare un ghetto per i Rom o una Siberia dell’Unione europea, dove vengono deportati i cittadini europei indesiderati. Posso capire che l’estrema destra sia xenofoba, ma non accetto discorsi xenofobi e razzisti dai democratici. Non riesco a capire le debolezze e i discorsi razzisti e demagogici dei democratici, e li condanno più dell’estrema destra per la loro xenofobia.</p>
      <p sl="en">Per tutti questi motivi, ora dovremmo allertarci e mobilitarci. Mi auguro che la proposta di risoluzione del Parlamento europeo su questo argomento ci unisca nella difesa dei valori europei e del futuro dell’Europa.</p>
      <a text="(Applausi)"/>
    </intervention>
    <intervention id="1-122" speaker_id="28363" name="Alfonso ANDRIA" is_mep="True" mode="spoken" nationality="Italy" birth_date="27-05-1952" birth_place="Salerno" p_group="Group of the Alliance of Liberals and Democrats for Europe" m_state="IT">
      <p sl="it">Signor Presidente, onorevoli colleghi, signor Commissario, il governo di ciascun paese membro dell’Unione ha il diritto-dovere di porre in essere energiche azioni di contrasto ai fenomeni criminali per garantire la sicurezza dei cittadini e di quanti vivono ed operano sul territorio. Il dibattito che quest’oggi ci impegna deve sfuggire alla duplice tentazione della emotività e della reazione politica strumentale.</p>
      <p sl="it">Era già da tempo in corso in Italia l’elaborazione di un disegno di legge sotto il nome di “pacchetto sicurezza”. I drammatici eventi di fine ottobre hanno determinato il governo a tramutarlo in un decreto legge, che ha subito cominciato a produrre i suoi effetti. Nulla dunque di frettoloso o di improvvisato, tra l’altro interverranno, come è noto, modifiche in sede parlamentare. Guardiamo alla sostanza della questione e comprenderemo che il contenuto del decreto è assolutamente equilibrato: si tratta di colpire chi, con il proprio comportamento minaccia la convivenza civile, compromette la pubblica sicurezza e danneggia anche tutti coloro che giungono in Italia per migliorare con il proprio lavoro le proprie condizioni di vita. Non è quindi un decreto anti-qualcuno, ma a favore di coloro che vengono in Italia per integrarsi nel pieno rispetto delle nostre leggi e che sono comunque la stragrande maggioranza.</p>
      <p sl="it">La presenza in Italia, come in qualunque altro paese, di chi non accetta le regole rende più difficile l’integrazione anche per gli altri. Voglio dire che si innescano dinamiche di rigetto che complicano i meccanismi di integrazione. Di qui la risposta pronta del governo italiano che, d’altro canto, non manca di intervenire per evitare posizioni politiche strumentali e pericolosi segnali, come quelle spedizioni punitive o le ronde che lancerebbero alla pubblica opinione un messaggio fuorviante, addirittura perverso.</p>
    </intervention>
    <intervention id="1-123" speaker_id="34231" name="Evgeni KIRILOV" is_mep="True" mode="spoken" nationality="Bulgaria" birth_date="26-01-1945" birth_place="Lyubichevo" p_group="Group of the Progressive Alliance of Socialists and Democrats in the European Parliament" m_state="BG">
      <p sl="en">Signor Presidente, secondo la direttiva e conformemente al principio della non discriminazione, tutti i cittadini dell’Unione e i loro familiari che risiedono in uno Stato membro dovrebbero godere della parità di trattamento. Oltre al diritto di libera circolazione, hanno diritto a lavorare nel paese di residenza – considerati come diritti connessi nell’articolo 23 della direttiva.</p>
      <p sl="en">In questo senso, la libertà di circolazione dei lavoratori è un diritto fondamentale, nel rispetto dell’idea di un’Europa unita, i cui cittadini sono liberi di lavorare ovunque. Purtroppo, non è il caso dei cittadini della maggior parte dei nuovi Stati membri, tra cui Bulgaria e Romania, che sono soggetti a limitazioni.</p>
      <p sl="en">A seguito di un dibattito pubblico per stabilire se la Bulgaria dovesse applicare il diritto comunitario in questo campo e se adottare un approccio di reciprocità, si è deciso di non farlo e di attenersi ai comuni obiettivi comunitari, cosicché l’Unione europea potesse rispondere adeguatamente alle attuali sfide globali.</p>
      <p sl="en">Nel salutare gli Stati membri che finora hanno adottato la stessa posizione, invito gli altri Stati membri a fare lo stesso e a prendere in considerazione il fatto che i periodi transitori sono ostacoli allo sviluppo di un mercato unico europeo del lavoro e ne frenano la competitività.</p>
      <p sl="en">Dall’analisi emerge che i vecchi Stati membri che hanno aperto i propri mercati hanno avuto molti più vantaggi che problemi con l’ingresso di nuovi lavoratori. D’altro canto, i nuovi Stati membri devono già affrontare gravi carenze di lavoratori qualificati. La recente indagine Eurostat pubblicata oggi indica che non si è verificata una migrazione su vasta scala di bulgari e rumeni dopo l’adesione. Dall’indagine emerge inoltre che l’80% dei bulgari all’estero lavorano, indubbiamente una percentuale di occupazione che molti paesi dell’UE possono solo sognarsi.</p>
      <p sl="en">Nonostante i progressi realizzati finora, la libertà di circolazione è ancora molto in ritardo rispetto alle altre libertà europee. L’idea della cittadinanza UE inoltre è distorta dalla creazione di cittadini di prima, seconda o terza classe, come appare chiaro dalla discussione odierna.</p>
      <p sl="en">Una reale transizione da cittadini del mercato comune UE a cittadini UE con pieni diritti e responsabilità effettivamente dovrebbe verificarsi al più presto, a vantaggio di tutti noi.</p>
    </intervention>
    <intervention id="1-124" speaker_id="30099" name="Viktória MOHÁCSI" is_mep="True" mode="spoken" nationality="Hungary" birth_date="01-04-1975" birth_place="Berettyóújfalu" p_group="Group of the Alliance of Liberals and Democrats for Europe" m_state="HU">
      <p sl="hu">Molte grazie. Signor Commissario, signor Presidente, onorevoli colleghi, come sapete ufficialmente i cittadini rumeni che vivono sul territorio italiano sono 560 000, ma secondo alcune stime il loro numero supera il milione. In gran parte vivono in insediamenti alle periferie di Roma, Torino, Milano e Napoli. Non esistono scuse per l’omicidio di Roma: se qualcuno ha commesso un crimine, deve rispondere delle sue azioni dinanzi ad un tribunale.</p>
      <p sl="hu">Tuttavia in quanto liberale non voglio e non posso accettare che un criminale di qualsivoglia nazionalità, appartenente a qualsivoglia gruppo etnico, serva da spunto per esprimere un giudizio su un intero gruppo etnico e dare spazio ad atti di estrema violenza, di cui sono obiettivi e vittime persone innocenti, come dimostrano gli incresciosi eventi che hanno fatto seguito all’omicidio.</p>
      <p sl="hu">Desidero ricordare che ho parlato molte volte con il Commissario per l’Allargamento Olli Rehn in merito al fatto che la migrazione post-adesione di cittadini che vivono in condizioni sociali difficili e in estrema povertà nei due paesi che hanno aderito il 1° gennaio 2007 potrebbe emergere come un grave problema negli Stati membri dell’UE, in particolare a causa della scarsa integrazione. A questo avvertimento non hanno fatto seguito misure serie durante i negoziati di adesione. Non oso neppure stimare il numero di Rom in Europa che fuggono dai nuovi Stati membri verso gli Stati membri dell’Europa occidentale e orientale nella speranza di una vita migliore, insoddisfatti della politica di integrazione del paese da cui provengono.</p>
      <p sl="hu">Allo stesso modo, nel periodo precedente l’adesione di questi due paesi, ho sottolineato quanto fosse importante prepararsi in vista dei problemi che ne sarebbero derivati in termini di migrazione, ma molti dei miei colleghi hanno respinto quest’idea considerandola una limitazione alla libertà di circolazione. La risposta a questa situazione potrebbe essere la seguente: intendiamo formulare un decreto governativo in una sessione straordinaria che funga da base giuridica per l’espulsione? Sono emerse serie preoccupazioni in relazione alla costituzionalità del decreto governativo e ai suoi rapporti con il diritto internazionale e comunitario. Penso anche a possibili violazioni delle direttive sulla libera circolazione e sull’uguaglianza razziale.</p>
      <p sl="hu">E’ veramente questo il modo di affrontare problemi reali? I 27 paesi dell’UE non possono finire in una situazione in cui si trasferiscono i problemi da un paese all’altro all’interno dei rispettivi confini.</p>
      <p sl="hu">Consentitemi di fornirvi solo qualche dato che ho letto in una relazione della Commissione europea e dell’Agenzia dell’Unione europea per i diritti fondamentali. Nel 2002–2003, oltre la metà degli studenti di scuole speciali in Slovacchia erano Rom. In Germania, solo la metà dei bambini Rom frequentava la scuola, e per l’80 per cento in istituti speciali. In Ungheria, Slovacchia, Polonia, Bulgaria e Slovenia, i bambini Rom sono la maggioranza degli iscritti a scuole speciali. Nel 2003, l’80 per cento dei Rom in Slovacchia non avevano un posto di lavoro ufficiale, l’80 per cento dei Rom in Romania e Bulgaria percepivano redditi inferiori alla soglia di povertà nazionale, e potrei elencare … (Il Presidente interrompe l’oratore) … potrei elencare molti altri casi. Grazie per l’attenzione.</p>
    </intervention>
    <intervention id="1-125" speaker_id="1952" name="Jan Marinus WIERSMA" is_mep="True" mode="spoken" nationality="Netherlands" birth_date="26-08-1951" birth_place="Groningen" p_group="Socialist Group in the European Parliament - Vice" m_state="NL">
      <p sl="nl">Signor Presidente, credo che siamo tutti d’accordo sul fatto che una strategia efficace contro il crimine meriti il nostro pieno sostegno, e ovviamente un omicidio non è mai giustificato, ma credo anche che siamo d’accordo sul fatto che il diritto di risiedere nello spazio Schengen sia un bene prezioso e una prova tangibile della cittadinanza europea. Chiunque tenti di limitarlo dev’essere in grado di presentare argomenti molto validi. In particolare, in questo contesto dobbiamo fare attenzione alle misure collettive, perché quando si parla di misure collettive presto ci si ritrova a parlare di un gruppo e questa volta capita che stiamo parlando dei Rom. A mio parere è molto spiacevole.</p>
      <p sl="nl">Mi compiaccio delle osservazioni del Commissario Frattini in merito ai Rom e al fatto che l’Unione europea dovrebbe fare di più per questo gruppo etnico, ma ovviamente sono deluso per il suo precedente commento sui Rom in relazione agli avvenimenti in Italia. Oggi si parla molto delle conseguenze del fenomeno migratorio che ha fatto seguito all’allargamento dell’Unione europea, e che si era verificato anche in precedenza all’interno dell’Unione allargata, e naturalmente vi sono delle conseguenze che occorre affrontare. Tuttavia, ritengo che in certa misura dobbiamo considerare anche le cause e le possibilità per l’Unione europea di fare qualcosa di più per le persone che si spostano nell’UE, perché stanno solo cercando una vita migliore, un lavoro e condizioni di vita migliori per le loro famiglie e i loro bambini.</p>
      <p sl="nl">Sono estremamente favorevole ad un migliore utilizzo dei fondi europei per fare qualcosa di più per i Rom, in particolare nei nuovi Stati membri, ma vorrei ribadire che in passato questo Parlamento ha già chiesto il riconoscimento dei Rom come minoranza europea – vale a dire un gruppo molto speciale, non paragonabile ad altre minoranze. Se i Rom fossero riconosciuti come minoranza europea, per l’Unione si aprirebbero immediatamente molte più opportunità di fare qualcosa in merito al problema.</p>
      <p sl="nl">Vorrei ribadire il nostro appello ad affidare ad un unico membro della Commissione la responsabilità per la politica relativa ai Rom, diversamente dalla situazione attuale in cui vari Commissari si occupano del problema, con un coordinatore. La questione dev’essere di competenza di una persona sola.</p>
      <p sl="nl">Infine, per quanto concerne la discriminazione e l’esclusione sociale, si è trattato di due priorità di questo Parlamento, anche durante i negoziati con i nuovi Stati membri. Punto il dito verso i nuovi Stati membri, ma sappiamo bene che esistono problemi anche in quelli di più vecchia data.</p>
      <p sl="nl">A quell’epoca, si sono fatti diversi accordi con i governi dei nuovi Stati membri, che tuttavia non vengono attuati per niente, o comunque in misura insoddisfacente. Penso che l’Unione europea, la Commissione europea, debba fare la sua parte, rivedendo gli accordi conclusi al momento dell’adesione, in particolare quelli concernenti il miglioramento della situazione dei Rom. Si tratta di una questione di discriminazione ed esclusione sociale.</p>
      <p sl="nl">Di qui l’appello del nostro gruppo a discuterne nuovamente con i nuovi Stati membri. Noi lo faremo sicuramente, ma il nostro appello è rivolto anche al Consiglio e in particolare alla Commissione: non solo al Commissario Frattini, ma anche ai suoi colleghi.</p>
    </intervention>
    <intervention id="1-126" speaker_id="photo_generic" name="Franco Frattini" is_mep="True" mode="spoken">
      <p sl="it">Vicepresidente della Commissione . − Signor Presidente, onorevoli deputati, è chiaro che anche in questa occasione devo utilizzare la consueta sincerità e franchezza nei confronti di questo Parlamento, verso il quale nutro il più profondo rispetto, ma che non mi esime dal replicare ad affermazioni e considerazioni che non condivido.</p>
      <p sl="it">Io non mi sono occupato di questa vicenda iniziando con azioni e dichiarazioni alcuni giorni fa. Molti di voi hanno ricordato una riga o due di un’intervista da me rilasciata, tra le molte, il 2 novembre scorso. Io ho cominciato a occuparmi doverosamente di questa questione molti e molti mesi fa. L’ho fatto sulla richiesta dei sindaci italiani, che come è noto sono appartenenti a tutti gli schieramenti politici, prevalentemente del centro sinistra.</p>
      <p sl="it">La conferenza dei sindaci italiani – e visto che attentamente sono state citate le parole che io ho pronunciato, e dirò anche di questo, ne ho annotate anch’io – una riunione importante avvenuta molti e molti mesi fa, il 19 maggio scorso, i sindaci italiani hanno posto con vigore il problema della sicurezza nelle città e lo hanno posto all’Europa in un incontro con il ministro degli Interni italiano. Il 19 maggio scorso il Ministro Amato affermava alla conclusione della riunione con i sindaci: “E’ un tragico errore pensare che il problema della sicurezza sia un problema dei ricchi che hanno qualcosa da difendere; è un fenomeno che se non affrontato fa sentire il cittadino che non si sente difeso, nemico di chi gli è più simile”. Queste sono le frasi da cui nacque l’appello alla Commissione europea: 19 maggio scorso.</p>
      <p sl="it">Il 23 giugno successivo, nel corso dell’Assemblea dell’ANCI – che i deputati italiani ben conoscono, l’Associazione Nazionale dei Comuni Italiani presieduta dal sindaco di Firenze – in quell’occasione fu lanciato il piano di accoglienza per le popolazioni Rom, dopo un incontro che io avevo avuto alcuni giorni prima con le rappresentanze dell’Assemblea dei comuni italiani, e quella riunione che si tenne a Bari lanciò il piano di accoglienza per le popolazioni Rom, per far sì che i finanziamenti europei, che non erano stati fino a quel momento richiesti dall’Italia, fossero chiesti per venire incontro alle finalità di accoglienza. I sindaci italiani stabilirono che il sistema d’integrazione dovesse essere basato sui valori della reciprocità. Ancora cito, tra virgolette, “abbiamo il dovere di accogliere e di integrare in cambio del dovere di accettare le regole del nostro paese”.</p>
      <p sl="it">Questa è stata la posizione che io ho seguito da molti e molti e molti mesi, fin da prima dell’estate, quando poi un successivo evento promosso dai sindaci di Bologna e di Firenze portò ad una proposta nazionale di incriminare persino i lavavetri, cioè coloro che puliscono i vetri delle macchine e che il sindaco italiano di Firenze – che ovviamente conoscete, non è certo persona che si può sospettare di simpatie razziste – propose addirittura di criminalizzare il mendicante che pulisce i vetri della macchina.</p>
      <p sl="it">In quella occasione io incontrai ancora una volta i sindaci e il 25 ottobre scorso, qualche settimana fa, una nota di agenzia italiana, dopo l’ennesima riunione dei sindaci italiani, titolava: “I sindaci non ci stanno, i sindaci vogliono subito le nuove norme e affermano che la gente non capisce le divisioni che si stanno creando all’interno della maggioranza”. Queste affermazioni comportarono un appello dei sindaci italiani e del ministro degli interni italiano a me, perché a quell’epoca non vi era neanche l’idea che l’Europa disponesse di strumenti, quali poi si sono adottati con il decreto legge, che potessero far fronte ad alcune situazioni di obiettiva violazione della direttiva 38.</p>
      <p sl="it">Questa è la ragione per cui io ho cominciato ad occuparmi di questa materia e debbo dire sinceramente a tutti coloro che hanno preso la parola per criticare quella frase: io non credo che voi troverete una sola volta nella quale io non abbia con lealtà e in modo positivo contribuito e collaborato con il Ministro Amato, che in Italia è responsabile di questo dossier. Vi sfido a dimostrare il contrario, che io ho rifiutato collaborazione quando richiesta dal Ministro Amato e che io non ho corrisposto alle richieste che il governo italiano legittimamente ha fatto all’Europa, come d’altronde è accaduto pochi giorni fa.</p>
      <p sl="it">E poi alcune settimane dopo questi eventi, quando sono emersi i primi dati, primi dati che sono stati pubblicati – e lo ricordo bene perché ricevetti proteste da Bucarest, come Commissione europea – dal sindaco di Roma il quale dichiarò testualmente che i romeni sono i responsabili del 75% dei reati commessi, confondendo il fatto che era il 75% dei reati commessi da stranieri, quindi una percentuale molto inferiore. Molti di voi ricorderanno che a Bucarest vi furono manifestazioni di piazza per protestare contro queste affermazioni e ciò nondimeno io dialogai con il sindaco di Roma per offrirgli l’azione del Fondo sociale europeo e lui corrispose a me con una lettera, che è ovviamente agli atti, chiedendo aiuto e sostegno all’Europa per misure di integrazione. Questo ritenevo fosse il mio dovere e questo ho fatto.</p>
      <p sl="it">Ed in conclusione, io non credo che nessuno in quest’Aula possa avere dubbi sul fatto che, al di là di quello che alcuni di voi hanno voluto ricordare, un punto di una specifica intervista, nessuno di voi potrà dimenticare, credo e spero, che io ho compiuto dei fatti in questi anni. Io ho lavorato e lavoro affinché l’area Schengen sia estesa prima di Natale a 9 nuovi Stati membri.</p>
      <p sl="it">Che cos’è questo se non rendere ancora più effettiva la libertà di circolazione? Se questo accadrà si dovrà anche al mio lavoro che da due anni e mezzo sto lavorando con questo senza nessuna paura di dire che il diritto di libera circolazione è un pilastro dell’Unione europea. Figuriamoci se mi si può rimproverare di essere uno che non vuole che questo diritto sia riconosciuto!</p>
      <p sl="it">E l’ultima parola la dedico alla Romania. Ho ascoltato le parole degli onorevoli parlamentari romeni, loro più di altri sanno che cosa io personalmente ho fatto per aiutare la Romania ad entrare nell’Unione europea con i rapporti, con i consigli, con le visite che io ho compiuto. Ebbene, credo che nessuno in quest’Aula possa sospettare, anche un solo momento, che io non abbia nei confronti della Romania e del popolo romeno – non nei confronti dei criminali di nazionalità romena che sono come quelli di nazionalità italiana – che io non abbia nei confronti del popolo romeno il più grande rispetto e la più profonda amicizia, altrimenti non avrei fatto in questi due anni quello che ho fatto. E non credo che estrapolare una frase da un’intervista possa cambiare questi che sono soltanto fatti.</p>
    </intervention>
    <intervention id="1-127" speaker_id="4393" is_mep="True" mode="spoken" role="Presidente" name="Mario MAURO" nationality="Italy" birth_date="24-07-1961" birth_place="S. Giovanni Rotondo" p_group="Group of the European People's Party (Christian Democrats)" m_state="IT">
      <p sl="unknown">La discussione è chiusa.</p>
      <p sl="unknown">La votazione si svolgerà giovedì alle 12.00.</p>
      <p sl="unknown">Dichiarazioni scritte (articolo 142)</p>
    </intervention>
    <intervention id="1-998" speaker_id="28427" name="Alessandro BATTILOCCHIO" is_mep="True" mode="written" nationality="Italy" birth_date="03-05-1977" birth_place="Roma" p_group="Non" m_state="IT">
      <p sl="it">L’opinione pubblica internazionale è stata scossa dai recenti tragici avvenimenti di Roma. Ritengo grave che, da parte di alcune forze politiche, si tenti maldestramente di strumentalizzare a fini di parte questa situazione, anche invocando pericolosi e controproducenti ritorni al passato. La normativa comunitaria fissa alcuni paletti che devono essere rispettati in tutti i 27 Stati membri, avendo presente che alcuni Paesi per ragioni geografiche e logistiche sono più facilmente raggiungibili. E’ necessario un sistema che ponga in primo piano i diritti ma che non prescinda dai doveri dei singoli: è proprio la sintesi di questi due aspetti che sta alla base della efficacia delle politiche di questo settore. Va inoltre data una impostazione di fondo che, da un lato, impegni gli Stati all’integrazione dei cittadini europei in regola e, dall’altro lato, consenta di espellere coloro che dalle regole si tengono fuori. Un challenge , una sfida, rispetto alla quale l’Europa ha un ruolo basilare.</p>
    </intervention>
    <intervention id="1-129" speaker_id="36281" name="Silvia-Adriana ȚICĂU" is_mep="True" mode="written" nationality="Romania" birth_date="14-11-1970" birth_place="Galaţi" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">La criminalità non ha nazionalità. Mi rammarico di qualsiasi atto criminale e lo condanno, ovunque venga commesso, e credo che la giustizia debba fare il suo corso. Tuttavia, non si può stigmatizzare un intero popolo o gruppo etnico per un crimine commesso da uno dei suoi membri.</p>
      <p sl="ro">La lotta alla criminalità non dovrebbe violare la libera circolazione delle persone, un principio fondamentale della costruzione europea.</p>
      <p sl="ro">I cittadini europei hanno il diritto di vivere e viaggiare liberamente, senta timore di essere perseguitati o soggetti ad atti di violenza negli Stati membri.</p>
      <p sl="ro">Chiedo alla Commissione europea di esaminare il decreto recentemente approvato in Italia, che consente l’espulsione senza concedere garanzie legali alle persone interessate, soprattutto se sono cittadini dell’Unione europea. Questo decreto ha consentito abusi, già subiti da alcuni cittadini rumeni. Chiedo allo Stato italiano di prendere delle misure per fermare questi abusi.</p>
      <p sl="ro">Credo che questa situazione si debba risolvere con urgenza, affinché non siano permesse discriminazioni nei confronti di cittadini dell’Unione europea, a prescindere dal fatto che siano rumeni, italiani, tedeschi, spagnoli o francesi. Non voglio che questo decreto diventi un pericoloso precedente che arrivi a minare il rispetto stesso dei principi fondamentali dell’Unione. Ne potrebbe risultare compromessa la credibilità dell’Unione europea, al suo interno e come protagonista della scena mondiale.</p>
    </intervention>
  </section>
  <section id="creitem20" title="20. Definizione di un quadro per la protezione del suolo - Strategia tematica per la protezione del suolo (discussione)">
    <intervention id="1-131" speaker_id="4453" is_mep="True" mode="spoken" role="Presidente" name="Luisa MORGANTINI" nationality="Italy" birth_date="05-11-1940" birth_place="Villadossola" p_group="Confederal Group of the European United Left - Nordic Green Left" m_state="IT">
      <p sl="unknown">L’ordine del giorno reca in discussione congiunta</p>
      <p sl="unknown">la relazione di Cristina Gutiérrez-Cortines, a nome della commissione per l’ambiente, la sanità pubblica e la sicurezza alimentare, sulla proposta di direttiva del Parlamento europeo e del Consiglio che istituisce un quadro per la protezione del suolo e modifica la direttiva 2004/35/CE [COM(2006)0232 – C6-0307/2006 – 2006/0086(COD) ] (A6-0410/2007), e</p>
      <p sl="unknown">la relazione di Vittorio Prodi, a nome della commissione per l’ambiente, la sanità pubblica e la sicurezza alimentare sulla strategia tematica per la protezione del suolo [2006/2293(INI) ] (A6-0411/2007).</p>
    </intervention>
    <intervention id="1-132" speaker_id="1911" name="Martin SCHULZ" is_mep="True" mode="spoken" nationality="Germany" birth_date="20-12-1955" birth_place="Hehlrath" p_group="Group of the Progressive Alliance of Socialists and Democrats in the European Parliament" m_state="DE">
      <p sl="de">Signora Presidente, non avrei chiesto ancora la parola se il Commissario Frattini non avesse cercato di fare la vittima nelle sue osservazioni conclusive. Signor Commissario, deve accettare il fatto di trovarsi in un consesso europeo, dove ha l’obbligo specifico di fare molta attenzione a quello che dice, e quello che lei ha affermato nell’intervista al Messaggero era di fatto inesatto.</p>
      <p sl="de">Nessuna autorità in Europa ha il diritto di andare in un campo nomadi a chiedere “Di che cosa vivete?” ed espellere chi non è in grado di dare una risposta immediata. E’ del tutto inesatto, ma è proprio quello che ha affermato nell’intervista al Messaggero , quindi non si offenda quando glielo si fa notare.</p>
    </intervention>
    <intervention id="1-133" speaker_id="4453" is_mep="True" mode="spoken" role="Presidente" name="Luisa MORGANTINI" nationality="Italy" birth_date="05-11-1940" birth_place="Villadossola" p_group="Confederal Group of the European United Left - Nordic Green Left" m_state="IT">
      <p sl="unknown">Comunque il dibattito è chiuso, mi dispiace, ma non è possibile. Pensavo che lei volesse porre una questione all’ordine del giorno. Il dibattito è chiuso! Procediamo. … Sono contraria a questo intervento. Non possiamo più andare avanti in questa cosa, pensavo che l’onorevole Schultz volesse porre una questione all’ordine del giorno.</p>
    </intervention>
    <intervention id="1-134" speaker_id="photo_generic" name="Stavros Dimas" is_mep="True" mode="spoken">
      <p sl="el">Membro della Commissione. − Signora Presidente, innanzi tutto vorrei ringraziare il Parlamento europeo, e in particolare i relatori, l’onorevole Gutiérrez-Cortines e l’onorevole Prodi, la commissione per l’ambiente, la sanità pubblica e la sicurezza alimentare, e le altre commissioni, per il contributo fornito in prima lettura.</p>
      <p sl="el">La proposta della Commissione di una strategia tematica per la protezione del suolo nasce da un lavoro avviato nel 1998 su iniziativa del ministero dell’Ambiente tedesco. A seguito di approfondite consultazioni con le parti interessate e gli Stati membri, il suolo è stato riconosciuto come una risorsa naturale preziosa, il cui degrado in Europa sta diventando problematico. La Commissione successivamente ha collaborato con le parti interessate, soprattutto con Parlamento e Consiglio, ai fini di una maggiore comprensione dei problemi relativi alla protezione del suolo e di un consenso su questa materia.</p>
      <p sl="el">La risoluzione del Parlamento sulla comunicazione del 2002 sulla protezione del suolo contiene importanti raccomandazioni alla Commissione in merito alla direzione da prendere per garantire un’adeguata protezione del suolo in Europa. Nelle conclusioni approvate a Maiorca nel 2002, il Consiglio europeo chiede alla Commissione di proporre una strategia completa e di vasta portata sulla protezione del suolo, che preveda principi generali, adeguati obiettivi quantitativi e qualitativi e programmi per la misurazione e la valutazione delle misure pianificate.</p>
      <p sl="el">Vorrei trattare alcune questioni specifiche. Trovo molto soddisfacente che il degrado del suolo sia considerato un grave problema da risolvere. Alla luce dell’attuale forte interesse del Parlamento, ad esempio, per la desertificazione, è importante che qui in Europa dichiariamo apertamente il nostro impegno ad affrontare le cause del problema, in Europa e nel mondo. Il cambiamento climatico e certe pratiche inadeguate di gestione del suolo lo stanno mettendo a rischio. La determinazione dell’entità del degrado e la formulazione di metodi per garantire un utilizzo sostenibile del suolo rappresentano un’applicazione diretta dell’approccio basato sulla conoscenza, giustamente apprezzato dal Parlamento. Quindi, si garantiranno sforzi più mirati e un utilizzo più efficace delle risorse per servire ai nostri scopi.</p>
      <p sl="el">Le imprese hanno il diritto di attendersi un’applicazione coerente della legislazione comunitaria da parte degli Stati membri. Nell’analisi di impatto ambientale preparata dalla Commissione, si stima che nell’UE circa 3,5 milioni di siti possano essere contaminati. Una certa percentuale, forse il 15%, lo sono sicuramente. E’ pertanto vitale che le imprese abbiano fiducia che vengano adottate procedure simili per la designazione dei siti contaminati, consentendo l’effettuazione degli investimenti pianificati.</p>
      <p sl="el">Occorre anche tenere presente che esiste un rapporto diretto tra cambiamento climatico e suolo. Ad esempio, secondo una recente ricerca pubblicata nell’autorevole rivista scientifica internazionale Nature , negli ultimi 25 anni nel solo Regno Unito il suolo ha rilasciato ogni anno 13 milioni di tonnellate di CO2 nell’atmosfera – tanta quanta ne verrebbe emessa da altri 5 milioni di automobili ogni anno. Vale anche la pena di notare che la capacità del suolo di assorbire carbonio e convertirlo in humus utile non è ancora stata sfruttata appieno.</p>
      <p sl="el">Alla luce di tutto questo, consentitemi di sintetizzare gli obiettivi fondamentali delle misure proposte dalla Commissione.</p>
      <p sl="el">Primo, occorre formulare una politica europea per la protezione del suolo che sia altamente flessibile, ma anche coerente e completa. Con la creazione di un quadro per l’utilizzo sostenibile del suolo e con l’adozione di misure alla fonte, questa politica consentirà di prevenire l’ulteriore degrado del suolo, le cui funzioni sociali, ambientali ed economiche di importanza vitale risulteranno preservate.</p>
      <p sl="el">Secondo, occorre raccogliere le necessarie informazioni sulle condizioni del suolo in Europa, affinché sia possibile prendere decisioni politiche basate sulla conoscenza e concentrare gli sforzi dove si sono rilevate le condizioni di degrado più gravi.</p>
      <p sl="el">Terzo, i suoli degradati dovrebbero, per quanto possibile, essere ripristinati sulla base di analisi delle condizioni effettuate dagli Stati membri, con l’obiettivo di ottenere una qualità del suolo che corrisponda almeno all’utilizzo attuale e previsto del terreno.</p>
      <p sl="el">Quarto, si dovrebbero adottare delle norme minime comuni per l’UE nel suo complesso, al fine di garantire un approccio coerente degli Stati membri in materia di protezione del suolo. Queste norme comuni consentiranno di garantire la trasparenza e di evitare distorsioni del mercato interno.</p>
      <p sl="el">L’intento della strategia e della direttiva è quello di varare una politica di lungo periodo in materia di protezione del suolo in Europa, affinché nel giro di qualche anno tutti gli Stati membri compiano progressi considerevoli in questo campo.</p>
      <p sl="el">Mi preme richiamare la vostra attenzione su alcuni aspetti fondamentali della direttiva quadro sulla protezione del suolo.</p>
      <p sl="el">Innanzi tutto, il documento prodotto a seguito della procedura di codecisione non dev’essere ambiguo, ma fornire chiarezza giuridica alle parti interessate dal processo legislativo. Bisogna evitare di introdurre emendamenti con scappatoie giuridiche, limitando inutilmente l’ambito di applicazione della direttiva.</p>
      <p sl="el">Secondo, la proposta contiene già un grado elevato di sussidiarietà e flessibilità. Capisco che si propongano degli emendamenti per aumentare ulteriormente il grado di sussidiarietà. Tuttavia, bisogna essere certi che tali emendamenti non creino difficoltà nell’applicazione della direttiva in tutti gli Stati membri. Questo vale in particolare per gli emendamenti concernenti programmi di misure da intraprendere nelle aree prioritarie specificate nella direttiva.</p>
      <p sl="el">Terzo, al fine di ottenere un livello elevato di protezione ambientale, occorre concordare un approccio coerente che dovrà essere seguito da tutti gli Stati membri per l’identificazione dei suoli contaminati. La proposta cancellazione dell’allegato II ci impedirebbe di raggiungere il nostro obiettivo.</p>
      <p sl="el">In conclusione, confermo che da qui in avanti la Commissione intende seguire gli sviluppi della discussione della sua proposta in seno al Consiglio e al Parlamento europeo, per poi definire la sua posizione di conseguenza.</p>
    </intervention>
    <intervention id="1-135" speaker_id="4326" name="Cristina GUTIÉRREZ-CORTINES" is_mep="True" mode="spoken" nationality="Spain" birth_date="17-12-1939" birth_place="Madrid" p_group="Group of the European People's Party (Christian Democrats)" m_state="ES">
      <p sl="es">relatrice . – Signora Presidente, prima di discutere la proposta che sarà votata questa mattina, vorrei ringraziare i relatori di tutti i gruppi politici e in particolare l’onorevole Sornosa, del gruppo socialista al Parlamento europeo e l’amico onorevole Prodi, che hanno veramente lavorato fianco a fianco e hanno arricchito la direttiva, come anche il gruppo Verde/Alleanza libera europea e molti altri colleghi parlamentari.</p>
      <p sl="es">Il documento che sarà votato domani presenta numerosi emendamenti, che sono il risultato di un accordo, e pertanto è stato arricchito dai contributi di altri partiti politici. Si tratta di un documento largamente basato sul consenso, un risultato inatteso per una politica ambientale che, si potrebbe dire, darà luogo a una nuova politica europea e aprirà una nuova strada.</p>
      <p sl="es">Si tratta di un documento estremamente innovativo, in quanto risponde ad un nuovo modo di affrontare le direttive. Il nostro problema era che, su 27 paesi, solo nove disponevano di una legislazione sulla protezione del suolo, un problema che ci ritroveremo ad affrontare anche in futuro. L’Europa si è sviluppata in modo asimmetrico, e attualmente molti paesi sono al livello di un dottorato in termini di politica del suolo, mentre altri sono solo al diploma superiore.</p>
      <p sl="es">Com’è possibile arrivare ad una politica di consenso, una politica comune, in presenza di differenze così enormi? Questa è la sfida che abbiamo dovuto affrontare. E qual è stata la soluzione? Abbiamo fatto riferimento al Trattato e abbiamo visto che, nel definire le direttive, l’articolo 249 afferma che le direttive sono obiettivi comuni, ma che la loro attuazione e applicazione può essere lasciata agli Stati membri, e questo è ciò che abbiamo fatto.</p>
      <p sl="es">Gli articoli 1 e 2 sono stati rafforzati, fino all’articolo 6, per chiarire gli obiettivi comuni. In altre parole, abbiamo definito l’obiettivo. Sappiamo qual è l’obiettivo al quale dobbiamo arrivare, e dobbiamo riconoscere che la sostenibilità è un processo che necessita di obiettivi chiari, ma non tutti i paesi possono muoversi alla stessa velocità. Non si può pretendere che quelli che non hanno ancora cominciato a fare dei progressi facciano come gli altri.</p>
      <p sl="es">Chiediamo pertanto che l’attuazione rimanga di competenza degli Stati membri, con il massimo rispetto per la sussidiarietà, eliminando così il timore di alcuni paesi che hanno già fatto dei progressi di dover ripetere il lavoro. Non occorre che i paesi in possesso di una chiara normativa sulla protezione del suolo la riscrivano.</p>
      <p sl="es">Questa politica di flessibilità si applica anche nel riconoscere che, in considerazione del clima e delle condizioni di ciascun paese, a ciascuno dev’essere consentito di trovare un accordo con i propri cittadini ai fini dell’attuazione delle politiche. Quindi, ad esempio, nell’articolo 8 si garantisce che gli agricoltori possono concludere un accordo con i rispettivi Stati membri sulla conservazione del suolo, e nei casi in cui è già stato fatto non sarà necessario ripetere il processo legislativo.</p>
      <p sl="es">Questo significa che nel contempo occorre garantire la presenza di una politica chiara sui suoli contaminati e a tale proposito la salute dei cittadini viene prima di qualsiasi altra cosa, insieme agli obiettivi della protezione della salute e della trasparenza nel fornire informazioni ai cittadini; questo è chiaro.</p>
      <p sl="es">Perché ritengo che sia importante disporre di una direttiva, a fronte delle critiche di chi non la vuole? E’ importante, onorevoli colleghi, perché dobbiamo costruire l’Europa basandoci sulle nostre forze, e quindi dobbiamo seguire quei paesi che hanno già fatto bene. Viceversa, senza una normativa cadremo nell’incertezza e nell’insicurezza, e l’incertezza e l’insicurezza minano il mercato e la salute.</p>
      <p sl="es">Costruiamo l’Europa sui suoi punti di forza, non sui suoi punti deboli. Questa è la via che dobbiamo percorrere.</p>
      <p sl="es">Inoltre, la sussidiarietà viene garantita e si dichiara che non occorre duplicare disposizioni ufficiali, né norme legislative. Gli Stati membri sono responsabili dell’attuazione, e libertà significa responsabilità.</p>
      <p sl="es">In un’Europa di 27 membri, bisogna imparare che la politica ambientale non si può mettere in atto attraverso il sistema giudiziario. Non possiamo basarci soltanto sulla procura e sulla Corte di giustizia per applicarla. Occorre basarsi su una politica comune, e sulla fiducia nella credibilità e nella capacità degli Stati membri di avviare e attuare le politiche migliori. Per questo motivo abbiamo fatto ampio riferimento alle buone prassi.</p>
      <p sl="es">Un altro aspetto innovativo di questa direttiva è che per la prima volta si affronta il problema del cambiamento climatico in relazione al suolo, prevedendo una gestione adeguata del suolo per prevenire le inondazioni e per la lotta alla desertificazione e all’erosione. C’è un altro punto di cui occorre tenere conto: l’Europa e il suo paesaggio sono il risultato del lavoro dell’uomo, sono stati prodotti dagli agricoltori in quanto architetti del paesaggio. Bisogna considerare che l’Europa del futuro dev’essere costruita dai suoi cittadini e per questo, ripeto, dobbiamo stabilire degli obiettivi comuni, ma aiutarli anche a prendere un indirizzo che garantirà la salute e l’impegno per la trasparenza.</p>
      <p sl="es">Grazie molte per l’attenzione e grazie ancora ai partiti politici.</p>
    </intervention>
    <intervention id="1-136" speaker_id="28370" name="Vittorio PRODI" is_mep="True" mode="spoken" role="relatore" nationality="Italy" birth_date="19-05-1937" birth_place="Reggio Emilia" p_group="Group of the Progressive Alliance of Socialists and Democrats in the European Parliament" m_state="IT">
      <p sl="it">Signora Presidente, onorevoli colleghi, Commissario Dimas, vi ringrazio e vorrei anch’io ripetere i miei ringraziamenti alla relatrice Gutiérrez-Cortines, è stato un lavoro che abbiamo fatto assieme, spero che sia stato anche un contributo al miglioramento del testo.</p>
      <p sl="it">La direttiva in discussione oggi è nata con l’intento di proteggere il suolo europeo da fenomeni come la desertificazione, l’erosione, la salinizzazione, sempre più spesso legati al cambiamento climatico ed all’inquinamento specifico del suolo. Paradossalmente, nonostante le numerose regolamentazioni sull’uso e la diffusione nell’ambiente di sostanze inquinanti, non esisteva finora una direttiva che prevedesse un qualche tipo di obbligo a farsi carico di identificare e certificare i suoli gravemente inquinati per poi procedere a bonificarli.</p>
      <p sl="it">Ma proprio questo elemento sembra dare fastidio a qualcuno in quest’Aula e altrove, che grida all’attentato contro la sussidiarietà, alla soffocante presenza delle Istituzioni europee che programmano con proposte come la direttiva sul suolo di vessare categorie di agricoltori o imprenditori come norme ingiuste, con norme ingiuste e nuovi oneri amministrativi e/o finanziari.</p>
      <p sl="it">Ma di che cosa stiamo parlando? Stiamo parlando della stessa direttiva che prevede per gli Stati membri un arco di ben 25 anni per la sola identificazione sul territorio nazionale di tutte le aree che si presume siano gravemente inquinate, dunque compromesse per diversi usi, sia pubblici che privati, di tutte le aree a grave rischio appunto di desertificazione, erosione, salinizzazione, perdita di compattezza.</p>
      <p sl="it">Stiamo parlando di indicazioni per poter organizzare un sistematico lavoro di bonifica, laddove necessario, nell’interesse collettivo. Stiamo parlando della protezione della salute umana accanto a quella dell’ambiente. Stiamo parlando di una direttiva quadro che non solo rispetta l’autonomia degli Stati membri, ma non incide neanche con misure tanto onerose.</p>
      <p sl="it">Allora ci si chiede perché tutta questa avversione da parte di alcuni Stati membri e del Parlamento – i soliti due o tre – ad attaccare, ad accettare una lista di attività e siti da sottoporre obbligatoriamente all’indagine conoscitiva delle autorità nazionali? Che cosa hanno di così grave da nascondere? Perché tanta avversione, poi quando i loro governi in Consiglio hanno già accettato tale carattere vincolante dell’indagine su tutti i siti proposti dalla Commissione nell’allegato II, così come il principio di trasparenza che deve prevalere nelle transazioni legate al suolo?</p>
      <p sl="it">D’altra parte, c’è un valore aggiunto portato da un approccio europeo nell’attività di monitoraggio del suolo che migliorerà la capacità degli Stati membri di conoscere il proprio suolo e anche i rapporti alla Commissione saranno praticamente automatici; mi riferisco ai rilevamenti satellitari. Forse non è noto che esiste già un lavoro fatto dalla Commissione, questo Soil Atlas of Europe , che è un buon esempio di quello che si può fare assieme.</p>
      <p sl="it">C’è però un’altra considerazione per un approccio comunitario e la difesa del suolo ed è la sfida del cambiamento climatico, una sfida per tutta l’Europa. Questa sfida consiste nell’aggravamento degli eventi estremi, piogge intense e più intense, siccità più lunghe, più piogge e meno nevicate, aumento dei livelli del mare. Questo implica il dovere per noi di fare manutenzione del suolo, proprio per prevenire queste sfide: aumentare i tempi di ritenzione dell’acqua nell’intero territorio per impedire le inondazioni e favorire la ricarica delle falde, in particolare lungo le coste per impedire l’infiltrazione di acque salate, più probabile a causa dell’aumento del livello del mare.</p>
      <p sl="it">Manutenzione delle foreste per controllare il carico di incendio, l’aggravarsi delle siccità, significherà maggiore rischio di desertificazione in caso di incendio. Per inciso, questa manutenzione del territorio permetterà un’ulteriore possibilità di sfruttamento di energie rinnovabili, l’idraulica e la biomassa. E non è da dimenticare anche l’aspetto del suolo proprio per l’equilibrio dei gas a effetto serra.</p>
      <p sl="it">Questo invito a pensare mercoledì al momento del voto, a quanto siano più che mai necessari una strategia ed una direttiva che possono garantire alle future generazioni l’uso, l’impiego, il godimento dello stesso suolo che noi abbiamo ora in consegna, ciascuno nel proprio Stato membro, ma tutti sottoposti alle stesse minacce e agli stessi rischi ambientali. Il suolo è una risorsa, una risorsa scarsa in tutta Europa e noi dobbiamo portare questa risorsa alla massima disponibilità.</p>
    </intervention>
    <intervention id="1-137" speaker_id="28322" name="Joan CALABUIG RULL" is_mep="True" mode="spoken" nationality="Spain" birth_date="24-05-1960" birth_place="Valencia" p_group="Socialist Group in the European Parliament" m_state="ES">
      <p sl="es">relatore per parere della commissione per l’industria, la ricerca e l’energia . – Grazie, signora Presidente, e grazie anche al Commissario Dimas per il suo sostegno decisivo alla direttiva.</p>
      <p sl="es">Accogliamo con favore la proposta della Commissione, poiché è intesa a proteggere il suolo e a preservarne la capacità di continuare a svolgere le sue funzioni ambientali, economiche e sociali, tutte naturalmente essenziali per l’attività umana.</p>
      <p sl="es">Inoltre, come ha detto giustamente il Commissario, propone delle norme flessibili, con obiettivi ambiziosi e non eccessivamente prescrittive nei contenuti. Nell’ambito di un quadro comune, di un minimo comune denominatore, gli Stati membri sono in grado di definire i propri livelli di intervento, consentendo un utilizzo più efficiente della capacità amministrativa a livello nazionale.</p>
      <p sl="es">Nonostante l’esagerata resistenza alla direttiva da parte di alcuni settori, è evidente che il suolo è una risorsa vitale essenzialmente non rinnovabile, che risente della crescente pressione ambientale di cui sono responsabili in misura significativa le attività umane.</p>
      <p sl="es">Secondo le relazioni di cui si è discusso in questa sede, è stato calcolato che il costo del degrado del suolo ammonta all’incirca a 40 000 euro l’anno, un costo che grava sulla società sotto forma di danni alle infrastrutture, aumenti del costo dell’assistenza sanitaria e molti altri fattori.</p>
      <p sl="es">Ovviamente, la direttiva si basa sui principi della precauzione e dell’azione preventiva, e sul principio che il danno ambientale dev’essere corretto alla fonte e che “chi inquina paga”.</p>
      <p sl="es">Questa legislazione servirà a mitigare gli effetti transfrontalieri del degrado del suolo, anch’essi presenti, e contribuirà a garantire pari condizioni nel mercato interno.</p>
      <p sl="es">Vorrei mettere in evidenza questo aspetto, perché i diversi obblighi che possono imporre gli operatori economici, in linea con le diverse legislazioni nazionali in materia di protezione del suolo, potrebbero provocare distorsioni della concorrenza.</p>
      <p sl="es">In conclusione, la direttiva sulla protezione del suolo è un passo avanti che consentirà una maggiore trasparenza nella concorrenza e proteggerà aree di comune interesse quali l’acqua, la sicurezza alimentare e la salute degli esseri umani.</p>
    </intervention>
    <intervention id="1-138" speaker_id="4528" name="Neil PARISH" is_mep="True" mode="spoken" nationality="United Kingdom" birth_date="26-05-1956" birth_place="Bridgwater" p_group="Group of the European People's Party (Christian Democrats) and European Democrats" m_state="GB">
      <p sl="en">relatore per parere della commissione per l’agricoltura e lo sviluppo rurale . – Signora Presidente, avrei veramente preferito che questa direttiva non ci venisse presentata. Sono contrario alla sua approvazione, non perché sia contrario alla protezione del suolo, che è nell’interesse di tutti. Ma quello della direttiva è il modo giusto di procedere?</p>
      <p sl="en">Commissario Dimas, lei stesso ha detto che attualmente solo in nove Stati membri è in vigore una legislazione per la protezione del suolo. Suggerirei che gli altri 18 Stati membri approvassero una legislazione per la protezione del suolo così non sarebbe necessario presentare un’altra direttiva. Abbiamo già una direttiva sulle acque sotterranee e una direttiva sui nitrati. Per quanto concerne l’agricoltura, abbiamo numerose disposizioni in materia di condizionalità che riguardano il suolo e la sua compattazione. So che la relatrice sta facendo del suo meglio per escludere l’agricoltura dalla proposta, ma temo piuttosto che gli agricoltori si troveranno a fare i conti ancora una volta con un aumento della burocrazia e delle difficoltà.</p>
      <p sl="en">Il Commissario ha dichiarato inoltre che nell’Unione europea esistono 300 tipi di suolo. E’ molto difficile che una direttiva generale copra tutte queste situazioni. Basta solo pensare all’agricoltura in un anno come questo, dove in alcuni Stati membri c’è stata la siccità mentre altri hanno avuto un clima molto piovoso, con forti precipitazioni. Se si zappa per coltivare patate in molti degli Stati membri settentrionali, dove è piovuto molto, naturalmente si provocherà una compattazione. E’ necessario farlo per ottenere il prossimo raccolto. Ma si può rettificare nell’anno successivo, arando in profondità e riparando il danno al suolo.</p>
      <p sl="en">In tutto questo occorre flessibilità. Penso veramente che l’idea di approvare l’ennesima direttiva che imporrà nuove regole ai nostri agricoltori e alla nostra industria sia un modo sbagliato di procedere.</p>
    </intervention>
    <intervention id="1-139" speaker_id="1222" name="Karsten Friedrich HOPPENSTEDT" is_mep="True" mode="spoken" nationality="Germany" birth_date="06-04-1937" birth_place="Osnabrück" p_group="Group of the European People's Party (Christian Democrats) and European Democrats" m_state="DE">
      <p sl="de">a nome del gruppo PPE-DE . – Signora Presidente, onorevoli colleghi, la direttiva per la protezione del suolo e la direttiva quadro sul suolo, insieme alla strategia tematica per la protezione del suolo, rientrano nei temi principali di questa tornata, così com’è stato in seno alle commissioni negli ultimi mesi.</p>
      <p sl="de">Di norma una strategia – in questo caso sul suolo – viene discussa prima della direttiva pertinente, per una serie di validi motivi. Il vantaggio di procedere per fasi di solito sta nel fatto che gli interessi vengono discussi apertamente in anticipo, cosicché i vari punti di vista si possono tenere in considerazione nella formulazione della direttiva. Riguardo alle forti critiche rivolte alla proposta della Commissione sulla direttiva per la protezione del suolo, una discussione preventiva sull’argomento indubbiamente sarebbe stata utile, anche per calmare gli animi.</p>
      <p sl="de">Contrariamente alle normali caratteristiche di una direttiva quadro, la proposta della Commissione – e io condivido questa opinione – comprende norme molto rigide e dettagliate e impegna gli Stati membri in numerosi esami e relazioni che comporterebbero un carico amministrativo considerevole. E’ inaccettabile.</p>
      <p sl="de">I nuovi Stati membri dispongono già di legislazioni nazionali sulla protezione del suolo che funzionano bene. Per loro, la proposta della Commissione in alcuni casi richiederebbe una completa ristrutturazione dei rispettivi sistemi, con un notevole impatto in termini di duplicazioni di norme e oneri burocratici aggiuntivi. Quindi, numerosi Stati membri sono scettici in merito alla direttiva, com’è già stato dichiarato.</p>
      <p sl="de">Ciononostante, negli ultimi mesi sono stato pesantemente coinvolto nella trasformazione della proposta della Commissione, praticamente riscrivendola. In sostanza si è trattato di concedere agli Stati membri una maggiore libertà d’azione, pur perseguendo l’obiettivo di frenare il crescente deterioramento del suolo a livello europeo.</p>
      <p sl="de">Mi auguro che, alla fine, insieme alla collega Gutiérrez-Cortines, siamo giunti ad un risultato sensato, anche considerando l’importanza del tema generale della protezione del suolo, un risultato che possa fungere da modello nel mondo, oltre che in Europa. Vorrei pertanto esprimere nuovamente i miei sentiti ringraziamenti alla relatrice per aver offerto una soluzione che ha consentito di trovare un compromesso.</p>
    </intervention>
    <intervention id="1-140" speaker_id="1970" name="María SORNOSA MARTÍNEZ" is_mep="True" mode="spoken" nationality="Spain" birth_date="15-06-1949" birth_place="Manises " p_group="Socialist Group in the European Parliament" m_state="ES">
      <p sl="es">a nome del gruppo PSE . – Signora Presidente, signor Commissario, onorevoli colleghi, nella legislazione europea esiste una normativa comunitaria specifica per le risorse naturali fondamentali (acqua, aria, specie, habitat di flora e fauna), tranne che per il suolo come risorsa. E’ tempo di correggere questo squilibrio e pertanto ringrazio la Commissione per la sua proposta e ringrazio anche la relatrice, l’onorevole Gutiérrez-Cortines, per il suo lavoro.</p>
      <p sl="es">Come molti di noi hanno già detto, il suolo è una risorsa naturale non rinnovabile, e quindi limitata, che svolge molte importanti funzioni ecologiche ed economiche, ed è alla base di quasi tutte le attività umane. Non c’è dubbio che il coinvolgimento del sistema legislativo istituzionale europeo in quest’area conferirà nuovo slancio al miglioramento della legislazione varata in molti paesi, fornendo un quadro coerente sostenuto da normative europee, e possibilmente da risorse europee.</p>
      <p sl="es">Riguardo alla caratteristica di immobilità del suolo, che pare venga citata da alcuni per giustificare le loro preferenze per un approccio nazionale o sussidiario piuttosto che per una politica europea, la comunicazione della Commissione europea fornisce argomenti sufficienti per motivare la necessità di una strategia a livello europeo, citati da alcuni colleghi, ad esempio dall’onorevole Calabuig Rull.</p>
      <p sl="es">Alcuni Stati membri non sono propensi ad una standardizzazione della protezione del suolo a livello europeo, e pertanto riteniamo che alla strategia e alla direttiva sia stata conferita la giusta prospettiva, in quanto strumenti giuridici flessibili, ambiziosi ma non eccessivamente prescrittivi, che ogni Stato membro può adattare alle proprie esigenze e alla propria situazione economica e sociale, poiché è stato definito un quadro e sono stati stabiliti obiettivi a lungo termine.</p>
      <p sl="es">In breve, a mio parere la metodologia adottata per la proposta di direttiva, basata sulla prevenzione, sulla sensibilizzazione dei cittadini, sull’informazione, sull’identificazione di aree prioritarie di degrado e sulla realizzazione di inventari di siti contaminati, unitamente a programmi di misure nazionali e strategie di bonifica, sia un approccio coerente, efficiente e flessibile per affrontare il problema del degrado del suolo in Europa, pur nel rispetto delle diverse situazioni e alternative nazionali.</p>
      <p sl="es">Chiedo pertanto a quest’Aula, innanzi tutto, di rispondere con un forte “no” al secco rifiuto ricevuto dalla proposta in alcuni settori, e di sostenere gli emendamenti di compromesso, ai quali siamo arrivati dopo lunghe trattative.</p>
      <p sl="es">Forse non è la direttiva che tutti amerebbero, ma proprio perché in qualche modo abbiamo tutti qualcosa in contrario, potrebbe servirci per il futuro.</p>
    </intervention>
    <intervention id="1-141" speaker_id="28247" name="Holger KRAHMER" is_mep="True" mode="spoken" nationality="Germany" birth_date="16-10-1970" birth_place="Leipzig" p_group="Group of the Alliance of Liberals and Democrats for Europe" m_state="DE">
      <p sl="de">a nome del gruppo ALDE . – Signora Presidente, prima di tutto anch’io vorrei porgere i miei sinceri ringraziamenti alla relatrice, l’onorevole Gutiérrez-Cortines, che negli ultimi mesi ha speso una grande quantità di energie a mediare tra fautori e oppositori della direttiva e che, alla fine, è riuscita a preparare le basi per un compromesso praticabile.</p>
      <p sl="de">Ciononostante sono, come sono sempre stato, dello stesso parere dei membri di quest’Aula che intendono respingere la proposta della Commissione. Non mi si fraintenda: i nostri suoli sono alla base della nostra esistenza. Senza un suolo sano non esiste agricoltura, né un ciclo naturale di nutrienti e, a lungo termine, la vita. Siamo chiamati a proteggere il nostro suolo da effetti dannosi, dove possibile, e a mantenerlo in buone condizioni.</p>
      <p sl="de">Tuttavia, questa direttiva non è il modo giusto di ottenere questi risultati. Non credo che la questione sia se desideriamo o meno proteggere meglio i nostri suoli; piuttosto, a livello europeo la questione, come la vedo io, è la seguente: rientra nella nostra giurisdizione o no? Credo di no.</p>
      <p sl="de">Ovviamente, molti Stati membri hanno formulato una propria legislazione per la protezione del suolo, con maggiore interesse e soluzioni migliori per i problemi locali di quanto sarebbe possibile con una normativa centralizzata da Bruxelles. Quindi chiedo a quest’Aula di sostenere gli emendamenti che conservano la libertà d’azione degli Stati membri.</p>
      <p sl="de">A parte questo, stiamo per creare una considerevole quantità di nuovi adempimenti burocratici e di spese per organismi amministrativi e imprese. In alcuni emendamenti la mera istituzione di un’impresa industriale serve da spunto per richiedere verifiche e relazioni dettagliati.</p>
      <p sl="de">Vi faccio solo un rapido esempio, quello della costruzione di impianti di gas industriali, che scompongono la normale aria, una miscela di gas, nelle sue componenti – senza alcun danno per il suolo. Non dovremmo preoccuparci di cose come questa, ma solo di situazioni dove esiste un timore giustificato di una possibile contaminazione del suolo.</p>
      <p sl="de">A mio parere, è ora di smetterla di richiedere la preparazione e la pubblicazione di relazioni sullo stato del suolo. Si tratta di una violazione della libertà contrattuale. La vendita di un terreno è una questione di diritto civile, per validi motivi, e così dovrebbe restare. Onorevoli colleghi, mi auguro che alla fine si arrivi ad una direttiva che garantisca veramente la protezione del suolo e non serva solo ad aumentare il carico amministrativo.</p>
    </intervention>
    <intervention id="1-142" speaker_id="23784" name="Janusz WOJCIECHOWSKI" is_mep="True" mode="spoken" nationality="Poland" birth_date="06-12-1954" birth_place="Rawa Mazowiecka" p_group="European Conservatives and Reformists Group" m_state="PL">
      <p sl="pl">a nome del gruppo UEN. – Signora Presidente, in molti paesi esiste un detto molto conosciuto, “meglio tardi che mai”. Arriviamo in ritardo alla protezione del suolo, dopo molti decenni di devastazioni, come appare in tutta evidenza nelle regioni industriali, ma è un bene che siamo arrivati a capire che il suolo ci nutre e che non dobbiamo distruggerlo. Non dobbiamo trattarlo come un bene commerciale, seguendo una politica per cui il maggiore affare è l’acquisto di terreno agricolo per adibirlo a scopi diversi dalla produzione agricola.</p>
      <p sl="pl">Questa politica sta già mostrando i suoi effetti negativi. E’ un bene che finalmente ce ne rendiamo conto e cominciamo a proteggere il suolo, la nostra fonte di nutrimento. Vi ricordo il pensiero espresso nel parere della commissione per l’agricoltura e lo sviluppo rurale, che una condizione per una protezione efficace del suolo è la conservazione e lo sviluppo dell’agricoltura. Il suolo gestito dagli agricoltori conserva la sua fertilità, mentre quando viene privato di queste cure si trasforma in un deserto. A nome del gruppo dell’Unione per l’Europa delle nazioni, appoggio le relazioni dell’onorevole Gutiérrez-Cortines e dell’onorevole Prodi.</p>
    </intervention>
    <intervention id="1-143" speaker_id="1059" name="Hiltrud BREYER" is_mep="True" mode="spoken" nationality="Germany" birth_date="22-08-1957" birth_place="Saarbrücken" p_group="Group of the Greens/European Free Alliance" m_state="DE">
      <p sl="de">a nome del gruppo Verts/ALE . – Signora Presidente, siamo per un netto “sì” alla protezione del suolo a livello europeo. Abbiamo sentito che il suolo è la nostra maggiore risorsa non rinnovabile. Il suo deterioramento costa all’UE più di 38 miliardi di euro ogni anno. In Germania, solo il 2 per cento del suolo è ancora nelle sue condizioni naturali. Il 12 per cento dei suoli nell’UE è colpito da erosione.</p>
      <p sl="de">Il deterioramento del suolo non rispetta i confini nazionali. Quindi, con il nostro modo attuale di utilizzare i nostri suoli ci stiamo rovinando da soli. La proposta dell’UE era buona; andava nella direzione giusta e l’avremmo migliorata volentieri. So che la relatrice ha lottato per questo, ma purtroppo la commissione per l’ambiente, la sanità pubblica e la sicurezza alimentare ha annacquato e rovinato numerosi punti della proposta, sotto la pressione dei conservatori e della lobby degli agricoltori. Non riesco a capire perché noi della commissione per l’ambiente abbiamo convenuto di mantenere la segretezza in merito ai suoli contenenti contaminazioni pregresse. Mi auguro che saremo ancora in grado di correggere questo punto domani. E’ contrario alla trasparenza e anche alla Convenzione di Aarhus.</p>
      <p sl="de">Sappiamo anche che cambiamento climatico e buona qualità del suolo vanno di pari passo, che il suolo è un importante serbatoio di biossido di carbonio e che perde costantemente la sua capacità di legare CO2 . A causa dell’annacquamento che si è verificato nella commissione per l’ambiente, temo che una direttiva ambiziosa per la protezione del suolo purtroppo non sia possibile. Tuttavia, abbiamo bisogno di una politica efficace di protezione del suolo, con un orizzonte temporale condiviso e criteri comuni.</p>
      <p sl="de">In breve, abbiamo bisogno di obiettivi specifici ed efficaci per fermare il deterioramento dei suoli nell’Unione europea. Non dobbiamo rinunciare a creare qualcosa di legalmente vincolante a causa di questo cosiddetto compromesso. Solo le misure legalmente vincolanti ci consentiranno di mettere in atto una strategia ambiziosa per il suolo.</p>
    </intervention>
    <intervention id="1-144" speaker_id="28977" name="Roberto MUSACCHIO" is_mep="True" mode="spoken" nationality="Italy" birth_date="03-09-1956" birth_place="Miami " p_group="Confederal Group of the European United Left - Nordic Green Left" m_state="IT">
      <p sl="it">a nome del gruppo GUE/NGL . – Signora Presidente, onorevoli colleghi, siamo in presenza di una direttiva molto importante e positiva. Ringrazio il Commissario Dimas che l’ha curata. Lo dico io, che faccio parte di un gruppo che spesso critica le direttive e la Commissione: non è questo il caso.</p>
      <p sl="it">Questa direttiva fa fare all’Europa un passo in avanti significativo, sia dal punto di vista della qualità della sua politica che della sua efficacia. Si completano le direttive quadro sui grandi elementi naturali, viene considerato il suolo come un elemento cardine della biosfera, elemento fondamentale degli equilibri ambientali e climatici. Non più dunque una semplice piattaforma da cementificare.</p>
      <p sl="it">Il suolo vive, assorbe CO2 , produce biomassa: va salvaguardato, va anche risanato, perché i suoli europei sono particolarmente inquinati. L’Europa lo comprende. Abbiamo avuto in commissione una discussione lunga e difficile, di cui ringrazio per la passione l’on. Cristina Gutiérrez.</p>
      <p sl="it">C’è il rischio però che il Parlamento peggiori il testo della Commissione e questo non mi piace mai, preferisco sempre che il Parlamento sia più avanti della Commissione – soprattutto qualcuno addirittura arriva a proporre il rigetto di questa direttiva – sarebbero errori gravi: l’Europa deve guardare al futuro e il suolo in fondo è la nostra stessa terra, quella che diciamo è l’unica che abbiamo e che dunque dobbiamo salvaguardare!</p>
    </intervention>
    <intervention id="1-145" speaker_id="28119" name="Kathy SINNOTT" is_mep="True" mode="spoken" nationality="Ireland" birth_date="29-09-1950" birth_place="Chicago " p_group="Independence/Democracy Group" m_state="IE">
      <p sl="en">a nome del gruppo IND/DEM . – Signora Presidente, posso comprendere parte della logica della legislazione UE che regolamenta la qualità dell’acqua e dell’aria, che condividiamo nell’UE e, in effetti, a livello mondiale. Tuttavia, trovo che la logica venga a mancare per quanto riguarda la protezione del suolo. Il suolo è molto meno mobile e, al di là della definizione di norme ragionevoli di protezione, dovrebbe essere di competenza degli Stati membri e, al loro interno, delle autorità locali. Forse, prima che l’UE assuma un controllo eccessivo dei suoli bisognerebbe fare un esame di coscienza.</p>
      <p sl="en">In Irlanda, alcune delle politiche problematiche in termini di degrado del suolo sono state imposte dall’alto, dall’Europa. Ad esempio, la riforma comunitaria del settore dello zucchero ha tolto la barbabietola dalla rotazione del frumento. L’inserimento della barbabietola serviva a trattare il suolo e a renderlo più adatto ai cereali. Inoltre, le sovvenzioni comunitarie all’attività forestale nel corso degli anni hanno prodotto foreste di abeti assolutamente inadatte, che nella fase di crescita hanno reso il suolo più acido e nelle attività di raccolta in alcuni casi hanno compattato il suolo, rendendolo sterile, mentre in altri ne hanno provocato il dilavamento, dai fianchi delle colline nei fiumi e nei laghi.</p>
      <p sl="en">Il suolo varia enormemente, ma dovrebbe sempre essere vivo e in costante rinnovamento. L’UE dovrebbe impedire la distruzione del suolo, ma lasciarne la cura e la gestione alle persone che ne comprendono la composizione in ciascuna area del territorio.</p>
    </intervention>
    <intervention id="1-146" speaker_id="28196" name="Irena BELOHORSKÁ" is_mep="True" mode="spoken" nationality="Slovakia" birth_date="13-03-1948" birth_place="Piešťany" p_group="Non" m_state="SK">
      <p sl="sk">Prima di prendere in esame l’attuale formulazione della proposta di direttiva quadro sulla protezione del suolo, dovremmo valutare se è effettivamente necessaria una legislazione comunitaria in questo campo.</p>
      <p sl="sk">Bisognerebbe prendere in considerazione il parere della commissione giuridica, che respinge chiaramente l’esigenza di una legislazione per la protezione del suolo nell’UE, sulla base del fatto che il suolo non presenta implicazioni transfrontaliere e pertanto è una materia regionale. Benché altre commissioni, nei rispettivi pareri, siano sostanzialmente a favore di una normativa UE in questo campo, alcune fazioni sono piuttosto esitanti. Ad esempio, l’emendamento all’articolo 5 nel parere della commissione per l’agricoltura e lo sviluppo rurale indica chiaramente che il degrado del suolo ha cause ed effetti locali o regionali ed è pertanto essenziale adottare misure nazionali distinte da quelle europee. Una posizione in evidente contrasto con il resto del testo, che è chiaramente a favore della direttiva quadro. Una formulazione simile si trova nell’emendamento all’articolo 2 presentato dalla commissione per l’ambiente, la sanità pubblica e la sicurezza alimentare.</p>
      <p sl="sk">D’altro canto, è importante riconoscere che il degrado del suolo, in quanto risorsa non rinnovabile, presenta conseguenze significative per altri aspetti, già disciplinati da una legislazione, quali la qualità dell’acqua, la sicurezza alimentare, il cambiamento climatico, ecc. Anche se entrambe le parti avessero parzialmente ragione in merito alla necessità di una direttiva quadro, credo che la decisione di adottare o respingere la direttiva quadro europea sarà di natura politica.</p>
      <p sl="sk">Vorrei commentare sul cambiamento del carattere della relazione, da negativo a positivo. Un esempio è la sostituzione dell’espressione “area a rischio” con “area prioritaria”. A mio parere, per le aree dove occorre urgentemente fermare il degrado del suolo dobbiamo utilizzare una terminologia che denoti l’urgenza; il suolo a rischio dev’essere indicato con un termine negativo per sottolineare la gravità della situazione.</p>
    </intervention>
    <intervention id="1-147" speaker_id="28354" name="Jan BŘEZINA" is_mep="True" mode="spoken" nationality="Czechia" birth_date="14-04-1954" birth_place="Konice" p_group="Group of the European People's Party (Christian Democrats)" m_state="CZ">
      <p sl="cs">Signora Presidente, signor Commissario, innanzi tutto vorrei ringraziare i relatori per il lavoro svolto sulla proposta in questione. Purtroppo però devo sostenere la posizione della commissione giuridica, che invita la commissione competente a proporre la reiezione della proposta della Commissione.</p>
      <p sl="cs">Le ragioni citate dalla commissione sono valide e restano tali nonostante i sostanziali cambiamenti apportati alla proposta negli ultimi mesi. In effetti, il suolo non presenta implicazioni transfrontaliere e pertanto dovrebbe restare di competenza degli Stati membri. Quindi, nonostante i cambiamenti positivi, questa proposta continua a rappresentare una violazione del principio di sussidiarietà. Per quanto concerne la proporzionalità, l’adozione di una simile legislazione potrebbe essere considerata uno spreco di risorse. Inoltre, è importante ricordare che nell’UE esistono molti tipi diversi di suolo, utilizzati in svariati modi.</p>
      <p sl="cs">E’ vero che la direttiva in questione è diventata quella che si potrebbe descrivere come una direttiva quadro flessibile. Inoltre, in conseguenza della nuova filosofia, la direttiva è vincolante per quanto concerne i risultati, ma lascia agli Stati membri la responsabilità delle decisioni sulla forma e sul metodo. E’ molto positivo che la legislazione in materia già vigente negli Stati membri non debba essere rivista. In questo senso, ci stiamo veramente spostando verso i principi di sussidiarietà e proporzionalità. Un effetto collaterale positivo di questa legislazione potrebbe essere la pressione che si andrebbe a esercitare sugli Stati membri che attualmente dispongono di una legislazione inadeguata per la protezione del suolo, ma non sono certo che si tratti del modo migliore di fare pressione. Dopo aver ben soppesato tutti i pro e i contro, ritengo che non sia necessario adottare la direttiva proposta. Gli Stati membri possono proteggere autonomamente i rispettivi suoli. Per concludere, vorrei ripetere la parole di quel filosofo francese che ha affermato che se una legge non è essenziale non dev’essere scritta.</p>
    </intervention>
    <intervention id="1-148" speaker_id="4242" name="Karin SCHEELE" is_mep="True" mode="spoken" nationality="Austria" birth_date="22-07-1968" birth_place="Baden" p_group="Socialist Group in the European Parliament" m_state="AT">
      <p sl="de">Signora Presidente, sono tra coloro che ritengono che la protezione del suolo sia senza dubbio un compito dell’Unione europea e che pertanto il Parlamento europeo dovrebbe adottare questa direttiva quadro. E, per essere onesta, non capisco i commenti sul fatto che non si sia tenuto conto delle diverse tipologie di suolo negli Stati membri. Mi propongo di rileggere nuovamente la direttiva per cercare di capire a che cosa si riferiscono i colleghi, poiché non ho notato misure e proposte così poco flessibili.</p>
      <p sl="de">Vorrei citare anche il ruolo dell’agricoltura perché, a mio parere, l’emendamento di compromesso delle varie parti è molto importante. Impone agli Stati membri, nell’utilizzo del suolo per fini agricoli, di incoraggiare colture e metodi di rimboschimento che potrebbero avere un effetto positivo sulla materia organica e sulla fertilità del suolo, favorendo pertanto la prevenzione delle frane e della desertificazione.</p>
      <p sl="de">Allo stesso modo, andrebbero sostenuti metodi agricoli che prevengono il compattamento e l’erosione del suolo. Sappiamo che molto spesso l’agricoltura è causa di problemi per la qualità del suolo e ritengo che questo chiarimento sia assolutamente vitale. Non credo che la formula “sostegno all’agricoltura, comunque sia” sia sufficiente per proteggere i suoli a livello regionale, nazionale o anche europeo.</p>
    </intervention>
    <intervention id="1-149" speaker_id="28389" name="Zbigniew KUŹMIUK" is_mep="True" mode="spoken" nationality="Poland" birth_date="19-09-1956" birth_place="Komorowo" m_state="PL">
      <p sl="pl">Signora Presidente, una direttiva quadro sulla protezione del suolo a mio parere è uno strumento che promuove la produzione di alimenti e forniture adeguate di acqua pulita per le prossime generazioni di cittadini dell’UE.</p>
      <p sl="pl">Il suolo inoltre svolge molte altre funzioni importanti: è un substrato per le attività umane, le città e le infrastrutture, nonché per la natura e preziosi paesaggi. La protezione del suolo è essenziale per il mantenimento del nostro patrimonio naturale e delle materie prime.</p>
      <p sl="pl">Alla luce di questa situazione, una direttiva quadro flessibile, che riconosca il principio di sussidiarietà, è uno strumento che incoraggia gli Stati membri a proteggere i rispettivi suoli. Una direttiva formulata in questi termini è vincolante per gli Stati membri per quanto riguarda i risultati da raggiungere in materia di protezione del suolo, ma lascia agli stessi Stati membri la scelta delle forme e dei metodi da utilizzare per realizzare tali obiettivi.</p>
      <p sl="pl">Sono degne di nota le proposte contenute nella direttiva in base alle quali gli Stati membri devono redigere elenchi di aree contaminate, anche su scala regionale, da pubblicare e aggiornare ogni cinque anni. Si tratta di informazioni importanti per la protezione della vita e della salute dei cittadini dell’UE.</p>
    </intervention>
    <intervention id="1-150" speaker_id="1833" name="Marie Anne ISLER BÉGUIN" is_mep="True" mode="spoken" nationality="France" birth_date="30-06-1956" birth_place="Boulay" p_group="Group of the Greens/European Free Alliance" m_state="FR">
      <p sl="fr">Signora Presidente, innanzi tutto vorrei congratularmi con i relatori ed esprimere il mio apprezzamento per il difficile lavoro svolto dall’onorevole Gutiérrez per arrivare a un risultato per la protezione del nostro suolo.</p>
      <p sl="fr">Diversamente da altri colleghi, sono del parere che un approccio legislativo più restrittivo avrebbe consentito una protezione migliore.</p>
      <p sl="fr">Inoltre, è un peccato che i deputati nei cui paesi vige una regolamentazione più rigida di quella proposta in questa sede stiano tentando di annacquare la relazione con emendamenti che vi invito caldamente a respingere domani.</p>
      <p sl="fr">Le nostre attività agricole e industriali e i sistemi di trasporto hanno danneggiato drasticamente la qualità del nostro suolo. Tuttavia, questo stesso suolo è alla base della biodiversità e dei nostri alimenti; filtra e immagazzina materia organica e minerali e favorisce anche l’accesso all’acqua; svolge un ruolo di primo piano nella lotta contro il cambiamento climatico. Inoltre, di fronte alla crescente domanda di alimenti ed energia, è essenziale salvaguardare e ripristinare la qualità del nostro suolo e prevenire la desertificazione.</p>
      <p sl="fr">In assenza di una legislazione a livello europeo non possiamo sperare di ottenere dei risultati.</p>
    </intervention>
    <intervention id="1-151" speaker_id="4507" name="Bas BELDER" is_mep="True" mode="spoken" nationality="Netherlands" birth_date="25-10-1946" birth_place="Ridderkerk" p_group="European Conservatives and Reformists Group" m_state="NL">
      <p sl="nl">Signora Presidente, intervengo a nome del collega onorevole Blokland.</p>
      <p sl="nl">Questa discussione è un’ulteriore dimostrazione del fatto che la politica proposta per il suolo è molto controversa. Ora che le proposte sono due – la strategia e la direttiva – sembra che si voglia introdurre un nuovo ramo di politica ambientale. Dico “sembra”, in quanto nulla potrebbe essere più lontano dalla realtà. La gestione sostenibile del suolo è già presente in 33 direttive europee, come la direttiva quadro sulle acque. Per quale motivo, allora, presentare un doppione di legislazione che prevede ulteriori oneri, in particolare per gli Stati membri che hanno già una politica valida in materia di protezione del suolo?</p>
      <p sl="nl">Sono a favore della strategia tematica dell’onorevole Prodi e ritengo che gli Stati membri che devono ancora formulare una politica in materia di suolo debbano farlo sulla base di questa strategia. La direttiva quadro, invece, è eccessiva e a mio parere viola il principio della sussidiarietà. Diversamente dall’aria e dall’acqua, il suolo non presenta una dimensione transfrontaliera e spesso le relative politiche vengono attuate su scala regionale o locale. Questo è anche il motivo per cui io – vale a dire, l’onorevole Blokland – ho sottoscritto l’emendamento che respinge la proposta della Commissione.</p>
    </intervention>
    <intervention id="1-152" speaker_id="28512" name="Jim ALLISTER" is_mep="True" mode="spoken" nationality="United Kingdom" birth_date="02-04-1953" birth_place="Crossgar" p_group="Non" m_state="GB">
      <p sl="en">Signora Presidente, sappiamo bene che l’usurpazione di un terreno è l’appropriazione indebita di una proprietà appartenente ad un altro. Mi pare che questa direttiva sul suolo corrisponda ad una presa di potere indebita da parte di Bruxelles, che ovviamente porta con sé un inevitabile strato di nuova burocrazia.</p>
      <p sl="en">Come è stato detto nella discussione, diversamente dall’aria e dall’acqua il suolo non scorre da Stato a Stato, non presenta una dimensione transfrontaliera. Quindi, la relativa politica è, e dovrebbe restare, una questione di competenza degli Stati membri.</p>
      <p sl="en">Direttiva IPPC, obblighi in materia di condizionalità, direttiva sulle discariche e direttiva sui nitrati: il coinvolgimento dell’UE è già più che sufficiente. Quindi non posso fare altro che sostenere il totale rifiuto di questa proposta dettata da fame di potere.</p>
      <p sl="en">Ma se, fedele alla forma, l’UE decidesse comunque di immischiarsi in questa materia nazionale, allora un’iniziativa che potrebbe considerare è quella di introdurre un pagamento a favore degli agricoltori in cambio di misure di sequestro del carbonio nella gestione del suolo e nelle pratiche agricole.</p>
    </intervention>
    <intervention id="1-153" speaker_id="2025" name="Françoise GROSSETÊTE" is_mep="True" mode="spoken" nationality="France" birth_date="17-05-1946" birth_place="Lyon" p_group="Group of the European People's Party (Christian Democrats) - Vice" m_state="FR">
      <p sl="fr">Signora Presidente, il mio primo pensiero su questa proposta di direttiva è stato quello di respingere il testo. Inoltre, ritengo una direttiva quadro forse non sia una soluzione adeguata.</p>
      <p sl="fr">Per quale motivo un altro testo sulla protezione del suolo, quando disponiamo già di un’ampia gamma di regolamenti in materia di suolo, rifiuti, pesticidi e protezione della natura? Nell’ottica del “legiferare meglio” pensavo che non occorresse dare l’impressione di passare una volta di più sotto il torchio della Commissione europea. In particolare, mi mettevo nei panni dei sindaci delle nostre municipalità, che si ritrovano con un altro testo da dissezionare.</p>
      <p sl="fr">Tuttavia, la realtà è questa: le attività umane non hanno rispettato il suolo. Abbiamo logorato il suolo con la produzione intensiva. A questo si aggiungono il cambiamento climatico e la desertificazione. Le nostre politiche urbanistiche hanno mineralizzato il suolo, degradandolo, e i nostri concittadini ora si sorprendono di fronte alle inondazioni catastrofiche dovute al fatto che il suolo non assorbe più la pioggia. Chi non ha visto le ferite aperte nel paesaggio dalle cave che ci forniscono questi utili materiali?</p>
      <p sl="fr">Suoli impoveriti, inariditi, degradati, inquinati e feriti, ecco cos’è diventata la nostra terra, che le generazioni precedenti citavano con venerazione perché la terra era tutto ciò che avevano: lavoro, cibo, vita e, per molti, l’unico bene. Quella che un tempo era la nostra madre terra, ora viene guardata con sospetto. Quali saranno le conseguenze di questo degrado, di questo inquinamento, per l’ambiente e la salute?</p>
      <p sl="fr">L’onorevole Gutiérrez ha fatto un lavoro notevole per cercare di trovare un approccio accettabile e di avvicinare le posizioni di chi non voleva la direttiva e di chi invece era favorevole. Ha ascoltato il Parlamento, ha trovato delle soluzioni equilibrate che rispettano l’esigenza della sussidiarietà nella scelta dei metodi, perché esistono disparità enormi tra i vari Stati membri. Il testo finale è molto evoluto rispetto al precedente. Evita l’aumento degli oneri amministrativi incoraggiandoci a porre rimedio agli errori del passato, le nostre pratiche agricole, industriali e urbanistiche che non rispettavano il suolo. Questa relazione, completamente rimodellata dall’onorevole Gutiérrez, è soddisfacente. La diversità dei suoli nell’Unione europea è tale che la garanzia della sussidiarietà è essenziale, pur nell’assicurare la protezione e l’uso sostenibile del suolo.</p>
    </intervention>
    <intervention id="1-154" speaker_id="23806" name="Gyula HEGYI" is_mep="True" mode="spoken" nationality="Hungary" birth_date="30-04-1951" birth_place="Békéscsaba" p_group="Socialist Group in the European Parliament" m_state="HU">
      <p sl="hu">Il nostro obiettivo fondamentale è quello di garantire un ambiente salubre per i nostri cittadini, ed esiste una legislazione europea rigorosa per la maggior parte delle componenti del nostro ambiente. Il suolo è l’unico elemento che non siamo ancora stati capaci di regolamentare, per cui attualmente non esistono strumenti comunitari per fermare l’inquinamento del suolo e la sua erosione, anche se questi problemi provocano danni per decine di milioni di euro.</p>
      <p sl="hu">Secondo la legislazione vigente, è obbligatorio prendere misure contro l’inquinamento del suolo solo quando tale inquinamento interessa altri elementi dell’ambiente, quali le acque sotterranee, le acque dolci e i prodotti agricoli, ovvero quando ormai è troppo tardi per agire. Sono favorevole all’adozione di questa nuova direttiva dell’Unione europea e sono lieto che sia stato creato un pacchetto di compromesso, ancora più accettabile dalla prospettiva della protezione ambientale.</p>
      <p sl="hu">Dal punto di vista dell’Ungheria è importante, come molti di noi hanno proposto, che la legislazione affronti anche il problema dell’acidificazione del suolo. Si tratta di una grave minaccia per la produzione agricola, che va combattuta utilizzando degli strumenti comunitari anche per questo motivo. L’individuazione delle aree inquinate incoraggerà le bonifiche, cosicché potremo prevenire l’inquinamento delle falde freatiche per l’acqua potabile e naturalmente la coltivazione di piante inquinate. La regolamentazione del suolo è pertanto nell’interesse degli agricoltori.</p>
      <p sl="hu">Mi auguro quindi che certi deputati della destra, compresi sorprendentemente alcuni deputati ungheresi, non riescano nel loro intento di impedire l’approvazione di una direttiva che protegge gli interessi dell’agricoltura ungherese e dell’ambiente. Nello spirito della direttiva, la bonifica delle aree inquinate e degradate individuate sarà compito dell’Unione, e occorrerà trovare le risorse necessarie nei futuri bilanci comunitari.</p>
    </intervention>
    <intervention id="1-155" speaker_id="4515" name="Jeffrey TITFORD" is_mep="True" mode="spoken" nationality="United Kingdom" birth_date="24-10-1933" birth_place="West Mersea" p_group="Independence/Democracy Group" m_state="GB">
      <p sl="en">Signora Presidente, questa proposta di una direttiva sulla protezione del suolo presenta enormi carenze in termini di credibilità. Innanzi tutto, il contenuto e la qualità del suolo in diverse zone di un unico paese variano notevolmente. Che ulteriore varietà si presenterà tra i suoli di 27 paesi diversi con climi estremamente differenziati? E’ assurdo pensare che l’UE possa introdurre una direttiva sul suolo che vada bene per tutti, dal Mediterraneo alla Scandinavia.</p>
      <p sl="en">Una parola a nome dei nostri agricoltori, già sottoposti a forti pressioni, molti dei quali hanno scritto all’ufficio del mio collegio elettorale per contestare con forza la necessità di una direttiva per la protezione del suolo. Molto giustamente fanno rilevare di avere essi stessi un interesse a proteggere il suolo, perché si tratta della loro fonte di sostentamento. Inoltre, suggeriscono che per loro si tratterebbe di un ulteriore onere, perché non viene dato sufficiente riconoscimento alla legislazione nazionale esistente.</p>
      <p sl="en">La seconda grave carenza in termini di credibilità è determinata dalla miope politica di apertura dei confini dell’UE, che ha incoraggiato l’immigrazione di massa nel mio paese dall’Europa orientale, con la conseguente necessità di un programma altrettanto vasto di edilizia abitativa su ogni metro quadro di terreno disponibile, a quanto si dice circa tre milioni di nuove abitazioni entro il 2020. Persino la cintura verde è a rischio. A mio parere, ricoprire di cemento vaste superfici di terreno non è certo il modo migliore per proteggere il suolo.</p>
    </intervention>
    <intervention id="1-156" speaker_id="28165" name="Lambert van NISTELROOIJ" is_mep="True" mode="spoken" nationality="Netherlands" birth_date="05-03-1953" birth_place="Nuland" p_group="Group of the European People's Party (Christian Democrats)" m_state="NL">
      <p sl="nl">Signora Presidente, signor Commissario, sono favorevole alla strategia per il suolo elaborata nella relazione dell’onorevole Prodi, ma mi oppongo alla direttiva sul suolo, in base ai principi di sussidiarietà e proporzionalità.</p>
      <p sl="nl">Di conseguenza, ho presentato un emendamento per respingerla, ma anche un altro inteso ad optare per un altro strumento, in particolare il coordinamento aperto, che ci consentirebbe di realizzare pienamente i nostri obiettivi. Tutto sommato, è evidente che la proposta è incentrata sullo stimolo, sulla condivisione delle conoscenze e sul monitoraggio. Tutto questo è possibile, compreso il sostegno finanziario dell’Unione.</p>
      <p sl="nl">Rimane il rischio della duplicazione: vengono designate nuovamente le aree prioritarie e persino i fondali marini sono stati ripresi nella discussione. I cittadini del mio paese, i Paesi Bassi, non capiscono i motivi di una legislazione inutile imposta dall’alto, a livello europeo. Come già accennato, esistono già più di 30 direttive concernenti la qualità del suolo, direttamente o indirettamente. Qual è il motivo di una legislazione centrale quando è possibile anche un approccio decentrato? Comunque, apprezzo i tentativi dell’onorevole Gutiérrez-Cortines di modificare la normativa in direzione di una maggiore sussidiarietà.</p>
      <p sl="nl">Infine, ho presentato altre proposte, corredate di 40 firme: emendamenti intesi a dare maggiore enfasi alla qualità e alla protezione del suolo e a rispondere a nuove sfide, quali il cambiamento climatico. Tuttavia, non si dovrebbe adottare una legislazione a livello europeo. Invito i miei colleghi a sostenere i miei emendamenti in proposito.</p>
    </intervention>
    <intervention id="1-157" speaker_id="4558" name="Dorette CORBEY" is_mep="True" mode="spoken" nationality="Netherlands" birth_date="19-07-1957" birth_place="Eindhoven" p_group="Socialist Group in the European Parliament" m_state="NL">
      <p sl="nl">Signora Presidente, ringrazio l’onorevole Gutiérrez-Cortines, ma devo dire che, purtroppo, non siamo d’accordo con lei.</p>
      <p sl="nl">In Europa sono numerosi i luoghi afflitti dal problema dell’inquinamento del suolo e da altri problemi come l’erosione, che devono essere risolti il più rapidamente possibile. Penso che su questo siamo tutti d’accordo.</p>
      <p sl="nl">La Commissione propone di risolvere i problemi del suolo a livello europeo – e per quanto mi riguarda, qui sta il problema. Tutto sommato, spesso i problemi del suolo sono locali e solo in casi specifici presentano reali ripercussioni transfrontaliere.</p>
      <p sl="nl">La cooperazione europea è auspicabile nel caso dei problemi con implicazioni transfrontaliere, e in tal caso la solidarietà e la collaborazione sono importanti. Tuttavia, nel caso di problemi locali e nazionali, una politica europea è completamente inutile. Molti Stati membri sono già dotati di una valida politica nazionale per la soluzione e la prevenzione dei problemi relativi al suolo, che offre un livello di protezione almeno pari a quello in discussione oggi.</p>
      <p sl="nl">La direttiva sul suolo dovrebbe tenere in considerazione questi Stati membri, che dovrebbero essere esentati dagli obblighi europei, e per questo intendiamo votare contro questa direttiva.</p>
    </intervention>
    <intervention id="1-158" speaker_id="28115" name="Mairead McGUINNESS" is_mep="True" mode="spoken" nationality="Ireland" birth_date="13-06-1959" birth_place="Drogheda" m_state="IE">
      <p sl="en">Signora Presidente, vengo dalla commissione per l’agricoltura e lo sviluppo rurale, dove abbiamo respinto la proposta di direttiva. Sono a favore della strategia dell’onorevole Prodi, con qualche riserva.</p>
      <p sl="en">Tutti noi auspichiamo che il suolo sia protetto, ma penso che chi è perplesso su questa direttiva ritenga che non sia necessario farlo in questo modo. L’onorevole van Nistelrooij ha indicato un modo molto migliore di procedere, mediante il coordinamento aperto. La difficoltà che vedo in termini di protezione del suolo è che non si fa abbastanza ricerca sui metodi per proteggere i suoli e che numerosi ricercatori e consulenti nel settore agricolo sono occupati a compilare moduli creati qui, nell’Unione europea, che li sottraggono ai rispettivi compiti di assistenza agli agricoltori per individuare le migliori prassi ai fini della protezione del suolo.</p>
      <p sl="en">Per gli agricoltori è molto difficile accettare altra burocrazia. Se ne devono già occupare tutti i giorni, a causa della condizionalità. A mio parere i suoli si proteggono grazie a buone prassi agricole. E’ una questione che riguarda i singoli Stati membri. Avevo sperato che la discussione di questa sera mi avrebbe convinta della necessità di una direttiva, ma finora non è stato così.</p>
      <p sl="en">Apprezzo il lavoro della relatrice, che ha fugato sicuramente molte delle preoccupazioni iniziali, ma mi restano comunque dei dubbi sulla necessità di una direttiva. A mio parere gli agricoltori irlandesi, che in gran parte sono già preoccupati per il Trattato di riforma, lo considereranno come un altro tentativo di opprimerli nelle loro attività quotidiane, a meno che non riusciamo a convincerli che non è così.</p>
      <p sl="en">Ribadisco che quello che mi preoccupa è che il lavoro di ricerca e consulenza in effetti venga quasi distrutto dai vari livelli di burocrazia creati dall’UE. Sì, occorre affrontare il problema dei suoli contaminati, ma esistono già delle direttive al riguardo. La discussione odierna non mi ha convinta del fatto che abbiamo bisogno di una direttiva. Manterrò una certa apertura mentale fino alla fine del dibattito e vedrò se riuscirò a convincermi, ma finora temo proprio che non sarà così. Sì alla strategia, ma no alla direttiva.</p>
    </intervention>
    <intervention id="1-160" speaker_id="28636" name="Péter OLAJOS" is_mep="True" mode="spoken" nationality="Hungary" birth_date="18-04-1968" birth_place="Budapest" p_group="Group of the European People's Party (Christian Democrats) and European Democrats" m_state="HU">
      <p sl="hu">Grazie, signor Presidente. Innanzi tutto, vorrei congratularmi con l’onorevole Gutiérrez per aver dedicato una notevole quantità di tempo e di energia alla preparazione di un progetto di testo che alla fine è riuscito ad arrivare alla discussione e al voto in plenaria, malgrado le resistenze che si possono incontrare in Parlamento.</p>
      <p sl="hu">Oggi, in un momento in cui le condizioni meteorologiche estreme provocate dal cambiamento climatico e dalla civilizzazione pesano in misura crescente sul suolo e sull’intero mondo vivente, questa legislazione è particolarmente importante. Da parte mia, ritengo che la direttiva sia una delle maggiori dichiarazioni sull’importanza dell’attività agricola e sugli eterni meriti delle persone che lavorano per mantenere, proteggere e migliorare il suolo. Senza di loro, non solo saremmo privi di cibo, ma anche l’ambiente che ci circonda subirebbe gravi danni.</p>
      <p sl="hu">L’agricoltura sostenibile attuata con cognizione di causa è uno dei cardini della protezione ambientale. Tuttavia, una delle condizioni principali per questo è l’informazione. E un’informazione accessibile al pubblico sulle condizioni del suolo sarebbe uno dei risultati della nuova legislazione, che finalmente proteggerebbe i cittadini e gli agricoltori invece di chi inquina.</p>
      <p sl="hu">In Ungheria, il mio paese d’origine, la situazione di norma è duplice: da un lato, una terra di qualità eccellente e un grado elevato di tutela legislativa, ma dall’altro un forte inquinamento industriale provocato da quarant’anni di comunismo, la cui bonifica richiederà almeno altri quarant’anni e 4 miliardi di euro. Già adesso stiamo spendendo denaro dell’Unione per porre rimedio a questa situazione, ma in futuro vorremmo accelerare questo processo e questa legislazione sarebbe di grande aiuto.</p>
      <p sl="hu">Infine, onorevoli colleghi, con l’adozione della direttiva sulla protezione del suolo completiamo un processo anche in senso teologico. Abbiamo già regolamentato tutti gli elementi della creazione: aria, acqua, fuoco – nel senso dell’energia – la cui importanza viene rigorosamente e adeguatamente tutelata dall’Unione, così ora è la volta del quarto elemento, la terra, per completare il cerchio. Molte grazie per l’attenzione.</p>
    </intervention>
    <intervention id="1-161" speaker_id="28463" name="Frieda BREPOELS" is_mep="True" mode="spoken" nationality="Belgium" birth_date="07-05-1955" birth_place="Mopertingen" p_group="Group of the Greens/European Free Alliance" m_state="BE">
      <p sl="nl">Signor Presidente, vorrei innanzi tutto porgere le mie sincere congratulazioni alla nostra relatrice, l’onorevole Gutiérrez-Cortines, e ringraziarla per il suo enorme impegno nel trovare un equilibrio tra sostenitori e oppositori di questa direttiva, in quello che tutto sommato è un fascicolo molto difficile.</p>
      <p sl="nl">Personalmente, sono fermamente convinta che una direttiva europea sulla protezione del suolo sia necessaria, per vari motivi. Mi auguro di avere ancora la possibilità di convincere l’onorevole McGuinness.</p>
      <p sl="nl">Alcuni membri del Parlamento sono contrari alla direttiva quadro perché i rispettivi paesi dispongono già di un’ampia legislazione sul suolo. Anche la mia regione, le Fiandre, da alcuni anni conduce una politica progressista sul suolo. Ad esempio, esiste da tempo un sistema di certificati obbligatori sulle condizioni del suolo in caso di trasferimenti di proprietà – ancora oggi inconcepibile in molti Stati membri.</p>
      <p sl="nl">Vorrei ribaltare il ragionamento di questi colleghi. Questa direttiva flessibile non solo fornisce un quadro di riferimento per quegli Stati membri che non hanno ancora una politica in materia di suolo, ma è anche chiaramente in grado di impedire l’indebolimento della posizione competitiva dei paesi e delle regioni che si stanno già impegnando in tal senso. Per questo motivo, è molto importante che tutti gli Stati membri prendano le misure presentate nella relazione.</p>
      <p sl="nl">Esiste certamente un impatto transfrontaliero in numerosi luoghi: ad esempio, l’erosione nelle Fiandre potrebbe generare fanghi nei Paesi Bassi, e viceversa. La direttiva fornisce anche un quadro coerente per la legislazione esistente sulla protezione del suolo.</p>
      <p sl="nl">Potrei fornire ulteriori motivazioni, ma a causa dei limiti di tempo voglio concludere dicendo che la relazione in discussione oggi soddisfa tutte le esigenze citate molto meglio della proposta originaria della Commissione. Io stessa ho presentato diversi emendamenti e sono molto soddisfatta del risultato.</p>
      <p sl="nl">La proposta offre agli Stati membri sufficiente spazio di manovra, non crea ulteriori oneri amministrativi, né duplicazioni, e riconosce esplicitamente il ruolo delle autorità regionali. Mi auguro quindi un forte sostegno da parte dei deputati del mio gruppo nel voto di domani.</p>
    </intervention>
    <intervention id="1-162" speaker_id="2037" name="Robert STURDY" is_mep="True" mode="spoken" nationality="United Kingdom" birth_date="22-06-1944" birth_place="Wetherby" p_group="European Conservatives and Reformists Group" m_state="GB">
      <p sl="en">Signor Presidente, prima di tutto vorrei congratularmi con l’onorevole Gutiérrez-Cortines. Penso che abbia svolto un lavoro assolutamente fantastico su una relazione che non è ritenuta necessaria, né è voluta, dalla maggior parte dei presenti e, Commissario Dimas, a mio parere scredita quest’Aula e la Commissione. La legislazione proposta è completamente e assolutamente inutile.</p>
      <p sl="en">Quello che bisognerebbe fare è applicare la legislazione già in vigore. Di solito la Commissione è totalmente inadempiente nell’applicazione della legislazione esistente. Potrei fornire una serie di esempi, ma non voglio farlo ora. Prendiamo ad esempio il suo collega, il Commissario Kyprianou: c’è appena stata l’ennesima epidemia di afta epizootica nel Regno Unito; abbiamo avuto la blue tongue e oggi sono stati annunciati casi di influenza aviaria. Il Commissario ha promesso di fare il possibile per porre fine a tutto questo. Gli ho creduto. Io credo sempre alle affermazioni della Commissione, ma poi succede che non applica la legislazione esistente per fermare questo tipo di problemi. Invito quest’Assemblea a respingere completamente questo atto legislativo.</p>
      <p sl="en">A mio parere l’onorevole Gutiérrez-Cortines ha fatto un lavoro fantastico e avrà il mio pieno sostegno se quest’Aula decide di votare a favore, ma devo citare brevemente quanto affermato dalle onorevoli Scheele e Corbey sull’erosione. Sono completamente d’accordo con le colleghe. Quello dell’erosione è un problema grave, ma non necessariamente nell’Unione europea. E’ un problema che si presenta nelle zone colpite dalla deforestazione, qualcosa che saremmo già in grado di affrontare.</p>
      <p sl="en">Secondo me i punti sollevati dall’onorevole Allister sono assolutamente corretti. Penso che la Commissione ci stia ingannando e che non applichi le normative.</p>
      <p sl="en">Concludo con un’ultima riflessione. Essendo agricoltore, il suolo è la mia vita. Lo proteggerò al massimo della mia capacità. Non introducete altre leggi. Permettetemi di continuare a proteggere il suolo, fonte di cibo e di reddito per le persone che vivono nelle comunità rurali.</p>
    </intervention>
    <intervention id="1-163" speaker_id="1930" name="Horst SCHNELLHARDT" is_mep="True" mode="spoken" nationality="Germany" birth_date="12-05-1946" birth_place="Rüdigershagen" p_group="Group of the European People's Party (Christian Democrats)" m_state="DE">
      <p sl="de">Signor Presidente, Commissario, onorevoli colleghi, quello che afferma la Commissione – che il suolo riveste un’importanza cruciale per la produzione sostenibile nel lungo termine di alimenti, mangimi e biomassa – è vero.</p>
      <p sl="de">E’ anche vero che non possiamo essere soddisfatti dello stato dei suoli nell’Unione europea, ma trarne la conclusione che occorra una direttiva a livello europeo significa andare nella direzione sbagliata. Per quale motivo? Perché non teniamo conto del fatto che all’interno dell’Unione europea esistono già numerose normative che si applicano al suolo e che si potrebbero utilizzare con efficacia. Ne sono alcuni esempi la direttiva “Habitat”, la direttiva sulla prevenzione e riduzione integrate dell’inquinamento, la direttiva quadro sulle acque, la direttiva sulle acque sotterranee, e le norme sulla condizionalità, grazie alle quali esercitiamo un’influenza finanziaria sul miglioramento della situazione nei singoli paesi. Sono tutte misure esistenti, e se aggiungiamo la direttiva sulla protezione del suolo creiamo un doppione normativo – una legislazione parallela – che crea solo una maggiore burocrazia.</p>
      <p sl="de">Diciamo che vogliamo ridurre la burocrazia del 25 per cento entro il 2010, ma con questo otterremo l’esatto contrario! Nel Trattato, ci impegniamo a regolamentare localmente tutto ciò che può essere regolamentato al meglio a tale livello, ed è questo che dobbiamo fare in tempi rapidi. L’affermazione che il deterioramento del suolo è una causa del cambiamento climatico tuttavia è inaccettabile. Gli scienziati sono unanimi nel ritenere che il deterioramento sia una conseguenza del cambiamento climatico e non la causa.</p>
      <p sl="de">La relatrice certamente ha dedicato molto impegno, ma è inaccettabile che norme attuate da altre direttive abbiano la priorità: non ci sono direttive prioritarie e direttive di seconda classe.</p>
      <p sl="de">Se vogliamo veramente ottenere dei risultati, adottiamo il metodo del coordinamento aperto, trasferendo competenze da un paese all’altro. Questo è l’approccio giusto, che sicuramente darà dei frutti. Questa direttiva, invece, porta solo burocrazia e una legislazione confusa.</p>
    </intervention>
    <intervention id="1-164" speaker_id="28224" name="Markus PIEPER" is_mep="True" mode="spoken" nationality="Germany" m_state="DE">
      <p sl="de">Signor Presidente, dov’è il valore aggiunto? Dov’è la giustificazione per una normativa europea sulla protezione del suolo? Gli argomenti della Commissione concernenti gli effetti transfrontalieri sono piuttosto artificiali – almeno dal punto di vista ecologico. Né posso accettare l’argomento della distorsione del mercato interno provocata dalle diverse legislazioni nazionali per la protezione del suolo. Se la Commissione fosse veramente di quest’idea non ci presenterebbe una direttiva quadro che concede agli Stati membri la massima autodeterminazione nella definizione degli obiettivi per la protezione del suolo. In questo modo, le differenze nella legislazione sulla protezione del suolo risulteranno aumentate, piuttosto che eliminate. Da questo approccio non emerge forse che la Commissione non è sicura di come si dovrebbe procedere in termini di sussidiarietà quando si tratta di una legislazione per il suolo in località specifiche? In questa situazione, in cui tutti desideriamo migliorare la protezione del suolo, ma le legislazioni nazionali sono diverse, non dovremmo innanzi tutto utilizzare lo strumento del coordinamento aperto? Secondo me sì.</p>
      <p sl="de">La direttiva quadro fa il passo più lungo della gamba. Stiamo perdendo l’opportunità di consentire ai paesi privi di legislazione di imparare dai paesi dotati di prassi eccellenti per la protezione del suolo. E introduciamo nuova burocrazia, in particolare nei paesi che dispongono già di una legislazione rigorosa. Perché dovrebbero prendere in esame l’intero paese e definire le aree a rischio, anche se dispongono già di una legislazione esemplare? Non abbiamo bisogno di questa burocrazia, né abbiamo bisogno del sistema di protezione del suolo di prim’ordine che ora l’Europa esige da noi.</p>
      <p sl="de">In conclusione, un commento sull’argomento che il Parlamento stesso avrebbe richiesto questa direttiva anni fa. Sì, cinque anni fa o anche più. Tuttavia, nel frattempo abbiamo avuto l’esperienza della direttiva Habitat, della direttiva sulla prevenzione e riduzione integrate dell’inquinamento, della direttiva quadro sulle acque e molte altre ancora. Inoltre, diversamente dai Commissari, noi dobbiamo rispondere a livello locale. Quindi non ci teniamo stretti a piani quinquennali e decennali quando le imprese e le autorità locali ci dicono che è troppo. Apprezzo gli sforzi della relatrice per rendere la direttiva meno rigorosa, ma è meglio evitare la burocrazia alla fonte. Abbiamo ancora l’opportunità di farlo respingendo la direttiva.</p>
      <p sl="de">Mi auguro che daremo al Consiglio un segnale forte del fatto che non può aspettarsi che le sue nazioni accettino questa ondata di burocrazia.</p>
    </intervention>
    <intervention id="1-165" speaker_id="photo_generic" name="Stavros Dimas" is_mep="True" mode="spoken">
      <p sl="en">Membro della Commissione . − Signor Presidente, innanzi tutto vorrei ringraziare gli onorevoli parlamentari intervenuti nella discussione per i loro contributi positivi e desidero chiarire il punto di vista della Commissione in merito a una serie di questioni fondamentali sollevate dal Parlamento.</p>
      <p sl="en">La Commissione seguirà il percorso della sua proposta nel Consiglio e in Parlamento e valuterà la sua posizione alla luce di tali sviluppi.</p>
      <p sl="en">Voglio partire dagli aspetti della strategia tematica che compaiono nella relazione della commissione per l’ambiente e che non sono coperti dalla direttiva.</p>
      <p sl="en">Apprezzo il sostegno espresso nella relazione alla scelta di affrontare il problema della protezione del suolo a livello europeo, nonché la conferma dei collegamenti fondamentali tra protezione del suolo e qualsiasi strategia per combattere il cambiamento climatico, la perdita di biodiversità e la desertificazione.</p>
      <p sl="en">Concordo anche sul fatto di rivedere la legislazione ambientale esistente, al fine di sfruttare appieno e rafforzare ulteriormente le potenziali sinergie con interventi di protezione del suolo.</p>
      <p sl="en">Infine, la risoluzione approvata propone una serie di raccomandazioni per quanto concerne una nuova direttiva sui biorifiuti e una comunicazione sulla desertificazione.</p>
      <p sl="en">La Commissione terrà conto di queste raccomandazioni nella formulazione di ulteriori misure di attuazione della strategia tematica.</p>
      <p sl="en">A questo punto, vorrei passare alla direttiva quadro per la protezione del suolo ed esporre l’opinione attuale della Commissione in merito alle questioni sollevate.</p>
      <p sl="en">Molti degli emendamenti proposti dalla commissione per l’ambiente forniscono utili chiarimenti alla proposta. Mi riferisco in particolare alla definizione più chiara dell’obiettivo della legislazione e del ruolo svolto dalle funzioni del suolo nel garantire l’uso sostenibile del suolo nell’articolo 1 ai sensi dell’emendamento 36. Inoltre, elementi quali l’introduzione di codici volontari di buone prassi o di un allegato non vincolante su possibili misure per combattere il degrado del suolo si possono sostenere negli articoli 4 e 8, in parte ai sensi degli emendamenti nn. 58 e 65.</p>
      <p sl="en">L’aggiunta dell’acidificazione all’elenco di processi di degrado del suolo da affrontare, al fine di considerare le diverse condizioni dei suoli in alcuni nuovi Stati membri. La Commissione inoltre ritiene che il chiarimento introdotto con l’emendamento n. 74 nella clausola che tratta dell’identificazione dei siti contaminati, nell’articolo 10, sia un miglioramento al testo.</p>
      <p sl="en">Tuttavia, ci sono anche una serie di emendamenti che destano preoccupazione alla Commissione. Innanzi tutto, l’emendamento n. 38 all’articolo 1, che subordina la direttiva quadro per la protezione del suolo ad altre normative dell’Unione europea, cosicché le disposizioni in materia di protezione del suolo contenute in altre norme comunitarie prevarrebbero sulle disposizioni della direttiva in esame.</p>
      <p sl="en">In secondo luogo, è chiaro che dev’essere stabilita una data entro la quale redigere i programmi di misure per affrontare le minacce agricole.</p>
      <p sl="en">Terzo, alcuni emendamenti, quali l’emendamento n. 77 relativo all’articolo 12, eliminano le disposizioni concernenti l’obbligo di fornire informazioni sulla contaminazione del suolo in caso di operazioni di compravendita di terreni.</p>
      <p sl="en">Il rapporto sullo stato del suolo è una componente molto importante della proposta della Commissione ed è inteso ad aumentare il livello di trasparenza nelle operazioni di compravendita di terreni, ad assistere le autorità competenti nell’identificazione di siti contaminati e ad accelerare l’istituzione dell’inventario. I costi della preparazione del rapporto sono trascurabili rispetto alla quantità di operazioni di compravendita relative ai siti industriali interessati.</p>
      <p sl="en">Vorrei sottolineare l’importanza della compilazione di un elenco comune di attività nell’Allegato 2, fondamentale ai fini della predisposizione di un inventario dei siti contaminati che sia significativo, attuabile, sistematico ed economicamente vantaggioso.</p>
      <p sl="en">Molti Stati membri e molte regioni utilizzano già un elenco simile per effettuare le proprie indagini. E’ molto importante disporre di un elenco comune per garantire un’attuazione armonizzata ed evitare distorsioni del mercato interno per i diversi settori.</p>
      <p sl="en">Quindi forniremo a investitori, operatori economici, autorità pubbliche, nonché alla società civile in generale, la certezza giuridica e un terreno comune per valutare i progressi nell’identificazione di siti contaminati.</p>
      <p sl="en">Provvederò a fornire al Segretariato del Parlamento un elenco completo delle posizioni attuali della Commissione sugli emendamenti. Come ho già detto, posso garantirvi che la Commissione seguirà il percorso della sua proposta nel Consiglio e in Parlamento e valuterà la sua posizione alla luce di tali sviluppi.</p>
      <p sl="en">Ringrazio nuovamente i relatori per il loro impegno.</p>
      <p sl="en">Posizione della Commissione sugli emendamenti del Parlamento</p>
      <p sl="en">Relazione Gutiérrez-Cortines (A6-0410/2007)</p>
      <p sl="en">La Commissione intende seguire il percorso della sua proposta nel Consiglio e in Parlamento e valutare la sua posizione alla luce di tali sviluppi. L’attuale posizione della Commissione sugli emendamenti proposti è la seguente: la Commissione può accettare pienamente, in parte o in linea di principio 50 emendamenti.</p>
      <p sl="en">Si tratta degli emendamenti: 1, 7, 12, 13, 15, 20, 22, 30, 36, 41, 42, 45, 47, 49, 53, 55, 58, 59, 61, 62, 63, 64, 65, 69, 73, 74, 79, 80, 83, 86, 89, 90, 92, 96, 98, 99, 103, 104, 108, 115, 117, 137, 142, 143, 144, 145, 146, 147, 148 e 150.</p>
      <p sl="en">Non può accogliere 111 emendamenti: 2, 3, 4, 5, 6, 8, 9, 10, 11, 14, 16, 17, 18, 19, 21, 23, 24, 25, 26, 27, 28, 29, 31, 32, 33, 34, 35, 37, 38, 39, 40, 43, 44, 46, 48, 50, 51, 52, 54, 56, 57, 60, 66, 67, 68, 70, 71, 72, 75, 76, 77, 78, 81, 82, 84, 85, 87, 88, 91, 93, 94, 95, 96, 97, 100, 101, 102, 105, 106, 107, 109, 110, 111, 112, 113, 114, 116, 118, 119, 120, 121, 122, 123, 124, 125, 126, 127, 128, 129, 130, 131, 132, 133, 134, 135, 136, 138, 139, 140, 141, 149, 151.</p>
    </intervention>
    <intervention id="1-166" speaker_id="4393" is_mep="True" mode="spoken" role="Presidente" name="Mario MAURO" nationality="Italy" birth_date="24-07-1961" birth_place="S. Giovanni Rotondo" p_group="Group of the European People's Party (Christian Democrats)" m_state="IT">
      <p sl="unknown">La discussione è chiusa.</p>
      <p sl="unknown">La votazione sulla relazione Gutiérrez-Cortines si svolgerà mercoledì alle 12.00 e la votazione sulla relazione Prodi martedì alle 11.30.</p>
      <p sl="unknown">Dichiarazioni scritte (articolo 142)</p>
    </intervention>
    <intervention id="1-996" speaker_id="28252" name="Richard SEEBER" is_mep="True" mode="written" nationality="Austria" birth_date="15-01-1962" birth_place="Innsbruck" p_group="Group of the European People's Party (Christian Democrats)" m_state="AT">
      <p sl="de">Alla luce del recente accordo sul Trattato di riforma, il Parlamento europeo, e con esso l’intera UE, deve sostenere e rafforzare questa rinnovata conferma di uno spirito di vicinanza ai cittadini e di tutela della sussidiarietà, a partire dalle iniziative in corso.</p>
      <p sl="de">La presente proposta di una direttiva quadro sulla protezione del suolo non rende giustizia a tale intento. Gli oneri burocratici che introduce non hanno nessuna relazione con l’effettiva utilità della direttiva, né si possono giustificare di fronte ai cittadini europei. Al contrario, sono in contrasto con la decisione del Consiglio europeo di ridurre la burocrazia a livello UE del 25 per cento entro il 2012. Il suolo è in primo luogo una risorsa locale.</p>
      <p sl="de">Un’efficace protezione del suolo dev’essere dunque attuata ai livelli più consoni, ossia a livello regionale locale. Solo a questi livelli è possibile trattare in modo organico l’ampia gamma di caratteristiche dei suoli. Malgrado i consistenti miglioramenti apportati dalla relatrice, respingo questa proposta perché viola il principio di sussidiarietà. Alcuni Stati membri dispongono già di normative molto valide, che potrebbero addirittura risultare indebolite dalla direttiva. Ove necessario, il metodo del coordinamento aperto potrebbe rappresentare una soluzione.</p>
    </intervention>
    <intervention id="1-995" speaker_id="24089" name="Witold TOMCZAK" is_mep="True" mode="spoken" nationality="Poland" birth_date="05-04-1957" birth_place="Kępno" p_group="Independence/Democracy Group" m_state="PL">
      <p sl="pl">Il degrado del suolo è un dato oggettivo. E una delle cause di questa situazione è … la politica agricola comune. L’autosufficienza alimentare è stata raggiunta al prezzo dell’intensificazione dell’agricoltura e del degrado del suolo.</p>
      <p sl="pl">L’aumento dell’efficienza economica determina l’eliminazione delle piccole e medie aziende agricole, che nella stragrande maggioranza sono più rispettose dell’ambiente rispetto alle grandi aziende agricole orientate al profitto. Questo è l’ultimo appello a rallentare il processo di abbandono dell’agricoltura e a tornare ad un modello agricolo razionale ed equilibrato che protegge il suolo. L’attuale distribuzione delle sovvenzioni all’agricoltura, tuttavia, contrasta con un tale modello. Le sovvenzioni sono dirette innanzi tutto alle grandi aziende che praticano l’agricoltura intensiva: l’1,39 per cento dei beneficiari riceve quasi il 30 per cento delle sovvenzioni! La PAC dev’essere modificata: il suo principale obiettivo dovrebbe essere la produzione di alimenti sani, e non la maggiore competitività. Un suolo fertile dovrebbe rappresentare un elemento fondamentale in questa nuova politica. Per questo motivo sono favorevole a tutte le iniziative che servono a proteggere il suolo e a ripristinarne la fertilità.</p>
      <p sl="pl">Smettiamola di competere con prodotti derivanti da monocolture e dall’allevamento intensivo. Diciamo NO alla carne a buon mercato imbottita di ormoni. Smettiamo di produrre frutta con uno scarso valore nutritivo, vino a buon mercato e di scarsa qualità o alimenti geneticamente modificati, dei cui effetti sappiamo ancora molto poco.</p>
      <p sl="pl">Dovremmo distinguerci nel mondo, e fungere da esempio, proprio per il modello agricolo europeo.</p>
    </intervention>
  </section>
  <section id="creitem21" title="21. Modifica della direttiva 2003/87/CE al fine di integrare le attività aeree nel sistema comunitario di scambio di quote di emissioni di gas a effetto serra (discussione)">
    <intervention id="1-168" speaker_id="4393" is_mep="True" mode="spoken" role="Presidente" name="Mario MAURO" nationality="Italy" birth_date="24-07-1961" birth_place="S. Giovanni Rotondo" p_group="Group of the European People's Party (Christian Democrats)" m_state="IT">
      <p sl="unknown">L’ordine del giorno reca la relazione di Peter Liese, a nome della commissione per l’ambiente, la sanità pubblica e la sicurezza alimentare, sulla proposta di direttiva del Parlamento europeo e del Consiglio che modifica la direttiva 2003/87/CE al fine di includere le attività di trasporto aereo nel sistema comunitario di scambio delle quote di emissione dei gas a effetto serra [COM(2006)0818 – C6-0011/2007 – 2006/0304(COD) ] (A6-0402/2007).</p>
    </intervention>
    <intervention id="1-169" speaker_id="photo_generic" name="Stavros Dimas" is_mep="True" mode="spoken">
      <p sl="el">Membro della Commissione. − Signor Presidente, onorevoli parlamentari, è con particolare soddisfazione che oggi apro la discussione sulla proposta di includere le attività di trasporto aereo nel sistema comunitario di scambio delle quote di emissione dei gas a effetto serra, noto come ETS.</p>
      <p sl="el">Desidero ringraziare il relatore, onorevole Liese, e la commissione per l’ambiente, la sanità pubblica e la sicurezza alimentare per l’impegno finora dimostrato. Ringrazio anche le altre tre commissioni per la loro partecipazione e il contributo fornito alla discussione.</p>
      <p sl="el">E’ ormai opinione comune che il cambiamento climatico è in atto ed è provocato dalle attività umane. Le misure che prenderemo nei prossimi dieci anni serviranno a stabilire se siamo in grado di controllare la situazione o se il cambiamento climatico raggiungerà livelli talmente pericolosi da minacciare il benessere e la stabilità delle nostre società. L’UE ha la capacità, le risorse e la volontà di guidare lo sforzo globale di lotta al cambiamento climatico. Questo è il messaggio chiaro che intendiamo trasmettere tra qualche settimana a Bali, dove si discuterà della Future International Action on Climate Change Network (FIIAC). Questa opportunità ha consentito alle tre Istituzioni, Parlamento europeo, Consiglio e Commissione, di stabilire obiettivi ambiziosi e vincolanti per la riduzione delle emissioni. Per raggiungerli, tutti i settori, ivi compreso quello del trasporto aereo internazionale, devono assumersi la loro parte di responsabilità.</p>
      <p sl="el">Finora, al trasporto aereo internazionale è stato riservato un trattamento relativamente favorevole rispetto ad altri comparti del settore dei trasporti. In termini di tassazione e di IVA, il trasporto aereo internazionale continua a godere dei privilegi di cui godeva quando era ancora un piccolo settore economico emergente, dopo la Seconda guerra mondiale. Nei negoziati sul protocollo di Kyoto negli anni Novanta, i trasporti aerei e marittimi sono stati esentati dagli obiettivi di riduzione delle emissioni di gas a effetto serra, che riguardano solo i voli interni. Ora il trasporto aereo è cresciuto in misura considerevole ed è diventato la pietra angolare della globalizzazione, in quanto avvicina le persone e le economie. La Commissione riconosce pienamente l’importanza del trasporto aereo per il commercio internazionale e per lo sviluppo economico. D’altro canto, l’impatto negativo del trasporto aereo sull’ambiente ha cominciato a farsi sentire, e il drammatico aumento delle emissioni di gas a effetto serra ne è un esempio tangibile. Il contributo del trasporto aereo alle emissioni globali di gas a effetto serra è equivalente alle emissioni totali del Regno Unito e del Canada. Nell’UE, le emissioni di CO2 dagli aeromobili sono quasi raddoppiate rispetto al totale del 1990 e si prevede un aumento del 150 per cento entro il 2012.</p>
      <p sl="el">Naturalmente, non possiamo lasciare che questa situazione persista, senza prendere dei provvedimenti per cambiarla. Anche il settore del trasporto aereo deve contribuire alla lotta contro il cambiamento climatico, se non vogliamo favorirlo rispetto ad altri settori dell’economia che stanno già facendo notevoli sforzi per ridurre le loro emissioni. Proprio per questo motivo, la Commissione nella sua comunicazione del settembre 2005 ha proposto una strategia generale per ridurre l’impatto del trasporto aereo sul clima.</p>
      <p sl="el">La nostra strategia si basa su politiche già applicate dalla Comunità, pur rafforzandole ed ampliandole. Le nostre politiche attuali comprendono la ricerca di nuove tecnologie più pulite e l’ulteriore miglioramento del sistema di gestione del traffico aereo in Europa, attraverso i programmi “Cielo unico europeo” e “Clean Sky”. Tuttavia, queste misure da sole non sono sufficienti; sono necessarie ulteriori iniziative e per questo motivo nel dicembre 2006 la Commissione ha proposto che il trasporto aereo debba essere incluso nel sistema comunitario di scambio delle quote di emissione. Si tratta della proposta di cui discutiamo oggi in quest’Aula.</p>
      <p sl="el">L’approccio della Commissione prevede due fasi. Innanzi tutto, a partire dal 2001, saranno inclusi nel sistema tutti i voli all’interno dell’UE. Nella fase due, a partire dal 2012, saranno inclusi tutti i voli in arrivo o in partenza da un aeroporto dell’UE. Cominciamo con i voli interni, a dimostrazione della nostra volontà di assumere un ruolo guida a livello internazionale in questa iniziativa. Nel contempo, esortiamo i nostri partner internazionali ad unirsi a questo sforzo comune.</p>
      <p sl="el">In occasione dell’ultima conferenza dell’Organizzazione internazionale dell’aviazione civile (ICAO) a settembre, ci siamo scontrati con la forte opposizione di molti paesi terzi rispetto ai nostri piani di includere tutti gli aeromobili nel sistema di scambio di emissioni, a prescindere dalla nazionalità. Le motivazioni variano da paese a paese, ma è risultato evidente che i paesi in via di sviluppo in particolare ritenevano che dovessimo cominciare a casa nostra prima di applicare il sistema anche ai voli da e verso i loro aeroporti e alle loro linee aeree.</p>
      <p sl="el">Di conseguenza, occorre mostrare una maggiore determinazione. Uno dei punti principali della proposta è la sua applicazione a tutte le compagnie aeree operanti sulle rotte coperte dal sistema, a prescindere dalla nazionalità, al fine di evitare discriminazioni. La proposta è in linea con la Convenzione di Chicago e gli accordi bilaterali in materia di aviazione. Questa posizione è stata sostenuta da tutti i 42 Stati europei alla Conferenza dell’ICAO. L’Europa ha registrato una riserva formale sulla questione, concedendosi così un certo margine di manovra.</p>
      <p sl="el">Quanto sia ambiziosa la proposta della Commissione lo si evince dall’invito a stabilizzare le emissioni ai livelli medi del 2004-2006. Alla luce delle previsioni di rapida crescita nel trasporto aereo, l’effetto sull’ambiente sarà considerevole. Nel 2020 risparmieremo in totale 183 milioni di tonnellate di CO2 all’anno, equivalenti al doppio delle attuali emissioni annue dell’Austria di gas a effetto serra da tutte le fonti. Questo significa una riduzione delle emissioni del 46%, rispetto alla situazione che si verificherebbe se il trasporto aereo non venisse incluso nel sistema comunitario di scambio delle emissioni.</p>
      <p sl="el">Per quanto concerne l’assegnazione dei diritti di emissione alle compagnie aeree, proponiamo un approccio semplice. Nel periodo precedente il 2013, una percentuale dei diritti di emissione del trasporto aereo sarà messa all’asta, in linea con la percentuale assegnata mediante asta ad altri settori. La quota restante sarà distribuita a titolo gratuito secondo un parametro di riferimento che premia le compagnie aeree ad alte prestazioni. A partire dal 2013, la percentuale delle quote messe in vendita all’asta dovrà essere in linea con la percentuale concordata nella revisione generale dell’ETS. Infine, la stessa metodologia basata su un parametro di riferimento armonizzato continuerà ad applicarsi all’assegnazione delle quote restanti.</p>
      <p sl="el">Onorevoli parlamentari, in questo momento la lotta al cambiamento climatico è la maggiore priorità dell’UE. La proposta in esame riguarda una delle fonti di emissioni di gas a effetto serra a crescita più rapida e simboleggia pertanto la risolutezza dell’Unione su questa materia. Attraverso misure specifiche si cerca di tenere sotto controllo un problema difficile in un settore dell’economia dove finora non sono state applicate con successo politiche efficaci. L’Europa ha il compito di assumere un ruolo guida, ma deve farlo senza provocare i suoi partner internazionali. Alla luce dei forti dubbi espressi da molti di loro, dobbiamo adottare una posizione sensata, pur mostrandoci determinati. La Commissione è fermamente convinta che la proposta in esame questa sera risponda adeguatamente a questa esigenza.</p>
    </intervention>
    <intervention id="1-170" speaker_id="1927" name="Peter LIESE" is_mep="True" mode="spoken" role="relatore" nationality="Germany" birth_date="20-05-1965" birth_place="Meschede" m_state="DE">
      <p sl="de">Signor Presidente, signor Commissario, onorevoli colleghi, negli ultimi mesi ci siamo resi conto quasi tutti che bisogna fare qualcosa per prevenire un drammatico cambiamento climatico.</p>
      <p sl="de">Le relazioni del Gruppo intergovernativo sui cambiamenti climatici (IPCC) e dell’ex capo economo della Banca mondiale, Sir Nicholas Stern, hanno chiarito che il costo dell’inazione è molto più elevato del costo di un’azione. Sir Nicholas afferma addirittura che, se continua incontrollato, il cambiamento climatico potrebbe avere gli stessi effetti negativi, in termini economici, delle due guerre mondiali. L’esempio chiarisce che non si tratta di una questione futile, né di qualche fantasia dei Verdi, bensì di interessi economici concreti e di qualcosa che interessa veramente ogni singolo individuo. Era quindi logico che al Vertice dei capi di Stato e di governo dell’UE di marzo si decidesse che l’Unione europea debba ridurre le sue emissioni almeno del 20 per cento entro il 2020, o anche del 30 per cento, in virtù di un accordo internazionale che intendiamo raggiungere.</p>
      <p sl="de">Di conseguenza, è contraddittorio che un settore rilevante dell’economia non riduca affatto le sue emissioni e, anzi, continui ad aumentarle in maniera incontrollata. Come ha affermato il Commissione, le emissioni del trasporto aereo sono raddoppiate dal 1990. Quindi è positivo che la Commissione abbia proposto di ridurre le emissioni di CO2 nel settore. Tuttavia, questa proposta presenta anche qualche difetto, e sono certo che il Parlamento europeo provvederà a correggerli domani con numerosi emendamenti.</p>
      <p sl="de">Ringrazio tutti coloro che ci hanno consentito di raggiungere quello che io considero un risultato soddisfacente, in particolare i relatori ombra, e l’onorevole Jarzembowski, relatore alla commissione per i trasporti e il turismo, che ha partecipato alla procedura Hughes, nonché tutti i membri delle altre commissioni che hanno fornito un parere. Nonostante alcune posizioni divergenti, penso che ci siamo trovati d’accordo su molti punti importanti, e che saremo d’accordo anche domani al momento della votazione.</p>
      <p sl="de">Siamo d’accordo su un’unica data di decorrenza. I voli interni e i voli intercontinentali in partenza o in arrivo in aeroporti comunitari dovrebbero essere inclusi nel sistema nella stessa data. E’ essenziale per motivi di neutralità competitiva e anche perché i due terzi delle emissioni di CO2 provengono dai voli intercontinentali, piuttosto che dai voli interni. Naturalmente, dobbiamo dialogare con i paesi terzi, e per questo la commissione per l’ambiente, la sanità pubblica e la sicurezza alimentare ha approvato una mozione affinché la Commissione continui a negoziare con i paesi terzi. Se concordiamo obiettivi comuni e un approccio comune corrispondente alla proposta della Commissione, dovremmo anche negoziare con i paesi terzi.</p>
      <p sl="de">Siamo d’accordo – e questo è un secondo punto che desidero mettere in evidenza – sul fatto di mettere all’asta una percentuale molto più ampia di quote. E’ importante per i nuovi operatori, ma soprattutto per ridurre i “profitti eccezionali”, così rilevanti nel settore dell’elettricità. I prezzi dell’elettricità sono aumentati anche se le quote sono state distribuite a titolo gratuito. Per questo motivo si dovrebbe assegnare una percentuale più significativa mediante vendita all’asta, restituendone i proventi ai cittadini sotto forma di riduzione delle tasse e delle imposizioni sulle modalità di trasporto ecocompatibili; questo è ciò che ha deciso anche la commissione.</p>
      <p sl="de">Concordiamo che il limite massimo delle emissioni dovrebbe essere inferiore al 100 per cneto, poiché si tratta di ridurre, e non solo di stabilizzare, i livelli di CO2 . Inoltre, la commissione per l’ambiente ha deciso di introdurre un moltiplicatore per tenere conto anche delle emissioni di ossidi di azoto. Se sarà adottata una proposta alternativa presentata dalla Commissione in merito agli ossidi di azoto, il moltiplicatore potrà essere soppresso, ma per ora è necessario. Inoltre, è molto importante introdurre una clausola sull’efficienza, come deciso dalla commissione per l’ambiente. Gli obiettivi stabiliti dalle compagnie aeree per migliorare l’efficienza devono essere raggiunti, e il settore del trasporto aereo non deve essere in grado di “comprarsi” una via d’uscita.</p>
      <p sl="de">Onorevoli colleghi, domani l’esito della votazione sarà di stretta misura in molte aree. Ci sono alcuni punti sui quali non tutti siamo d’accordo. A nome del mio gruppo – non in qualità di relatore – posso dire che la commissione per l’ambiente ha esagerato in alcuni punti. Ad esempio, non sosterremo un limite massimo del 75 per cento, e vorremmo ancora ottenere un’esenzione per le imprese di piccole e medie dimensioni. Il gruppo del Partito popolare europeo (Democratici cristiani) e dei Democratici europei voterà comunque a favore della relazione e credo che l’intero Parlamento darà un chiaro segnale al Consiglio.</p>
      <p sl="de">Non dovremmo limitarci a formulare obiettivi generali per affrontare il cambiamento climatico, ma dovremmo anche attuare una legislazione specifica. Staremo a vedere con grande interesse se il Consiglio passerà dalle parole ai fatti, o se mancherà i suoi obiettivi, o addirittura indebolirà la proposta della Commissione. Il Parlamento europeo non lo accetterà.</p>
      <a text="(Applausi)"/>
    </intervention>
    <intervention id="1-172" speaker_id="4384" name="Alain LIPIETZ" is_mep="True" mode="spoken" nationality="France" birth_date="19-09-1947" birth_place="Charenton" p_group="Group of the Greens/European Free Alliance" m_state="FR">
      <p sl="fr">relatore per parere della commissione per i problemi economici e monetari . – Signor Presidente, signor Commissario, innanzi tutto vorrei porgere i miei più sentiti ringraziamenti alla Commissione per aver osato rompere il tabù del trasporto aereo, senza attendere le decisioni dell’IATA, e mi congratulo con il relatore per aver sostenuto questa posizione.</p>
      <p sl="fr">In qualità di relatore per parere della commissione per i problemi economici e monetari, intendo concentrarmi su un unico punto: la questione della concorrenza.</p>
      <p sl="fr">Signor Commissario, lei ha affermato che questa direttiva elimina un errore nella normativa che favorisce altre modalità di trasporto rispetto a quello aereo. E’ un punto eccellente.</p>
      <p sl="fr">Sarebbe inopportuno che le modalità di applicazione finissero per favorire determinate compagnie rispetto ad altre. Praticamente ognuno di noi quest’anno ha volato almeno una volta con una compagnia aerea che non esisteva fino a tre anni fa. Quindi non possiamo garantire un reddito alle compagnie esistenti. Quanto maggiore sarà la quota assegnata mediante asta, tanto migliore sarà la concorrenza.</p>
    </intervention>
    <intervention id="1-173" speaker_id="33995" name="Silvia CIORNEI" is_mep="True" mode="spoken" nationality="Romania" birth_date="27-08-1970" birth_place="Ploieşti" p_group="Group of the Alliance of Liberals and Democrats for Europe" m_state="RO">
      <p sl="ro">relatrice per parere della commissione per l’industria, la ricerca e l’energia . – Signor Presidente, signor Commissario, onorevoli colleghi, in qualità di relatore per parere della commissione ITRE posso dirvi che la direttiva è stata oggetto di un intenso dibattito anche nella nostra commissione.</p>
      <p sl="ro">Abbiamo cercato di trovare un equilibrio, il più corretto possibile, tra i necessari provvedimenti per la tutela dell’ambiente, da un lato, e le azioni necessarie per garantire la competitività del trasporto aereo europeo e la parità di trattamento per tutte le compagnie aeree nell’Unione europea, dall’altro.</p>
      <p sl="ro">Mi compiaccio di leggere nella relazione dell’onorevole Liese proposte presentate anche dalla commissione per l’industria, soprattutto per quanto concerne l’inclusione simultanea nel sistema di scambio delle quote di emissioni di gas a effetto serra di tutti i voli in arrivo e in partenza nella Comunità e la possibilità dell’accesso al mercato per tutti gli operatori di nuova costituzione.</p>
      <p sl="ro">Nel contempo, devo dire che non mi piace la soluzione proposta per stabilire la quantità totale di quote da distribuire periodicamente agli operatori del trasporto aereo.</p>
      <p sl="ro">Il periodo di riferimento 2004-2006, accompagnato dalla costante riduzione periodica della quantità totale di quote, non prende in considerazione il fatto che il settore del trasporto aereo è in pieno sviluppo nei nuovi Stati membri, con la conseguenza di svantaggiare gli operatori di questi paesi e, nel contempo, impedire uno sviluppo competitivo del settore del trasporto aereo in Europa, rispondente alle esigenze di trasporto derivanti dallo sviluppo economico e sociale dell’Unione europea.</p>
      <p sl="ro">Ritengo che la variante votata dalla commissione ITRE, che propone il 2008-2010 come periodo di riferimento, con la possibilità di modificare la quantità totale di quote, aumentandola o diminuendola per tenere conto degli sviluppi futuri nel settore, definisca meglio il contesto necessario per un’equa concorrenza tra gli operatori del trasporto aereo nell’Unione europea e per la competitività dell’economia europea nel suo complesso.</p>
      <p sl="ro">Mi auguro che la votazione di questa settimana sia il più possibile conforme alla linea adottata dalla commissione ITRE.</p>
    </intervention>
    <intervention id="1-174" speaker_id="1" name="Georg JARZEMBOWSKI" is_mep="True" mode="spoken" nationality="Netherlands" birth_date="03-02-1947" birth_place="Braunschweig" p_group="Group of the European People's Party (Christian Democrats) and European Democrats" m_state="NL">
      <p sl="de">relatore per parere della commissione per i trasporti e il turismo . – Signor Presidente, signor Commissario, onorevoli colleghi, le commissioni sono unanimi nel ritenere che la data di decorrenza per le compagnie aeree europee e per le compagnie aeree di altri paesi che volano nel nostro territorio debba essere la stessa, perché occorre considerare la competitività delle nostre compagnie aeree. Ciononostante, alla Conferenza dell’ICAO gli altri paesi si sono opposti. A tale proposito, ribadiamo che non c’è motivo di stabilire una doppia scadenza.</p>
      <p sl="de">La commissione per i trasporti e il turismo ritiene comunque che la scadenza dovrebbe essere il 2012. Commissario, lei ha rilevato correttamente che il trasporto aereo era escluso dai provvedimenti previsti dal protocollo di Kyoto. A tale proposito, la data del 2012 è corretta, perché offre la migliore opportunità di convincere i paesi terzi a partecipare, concedendo loro il tempo sufficiente per aderire al nostro sistema o istituirne uno equivalente. Non siamo d’accordo sul ruolo guida, né con la commissione per l’ambiente, la sanità pubblica e la sicurezza alimentare, che va anche oltre proponendo il 2010, perché trascura completamente la dimensione globale del trasporto aereo, la natura della concorrenza tra compagnie aeree. Non possiamo svantaggiare i nostri aeroporti, le nostre compagnie aeree e i nostri lavoratori in questo settore. Quindi, la data più accettabile potrebbe essere il 2011, ma applicandola a tutte le compagnie aeree.</p>
      <p sl="de">Inoltre, bisogna trovare un equilibrio. Vogliamo ridurre gli effetti del trasporto aereo sul clima, ma dobbiamo anche tenere conto della competitività delle nostre linee aeree, considerare gli aeroporti e i passeggeri – soprattutto quelli di zone remote – e mantenere prezzi accessibili per loro.</p>
      <p sl="de">Auspichiamo pertanto di definire un periodo di riferimento vicino, di individuare una percentuale sensata per l’assegnazione delle quote – la commissione per i trasporti era favorevole a 110, ma sarebbe accettabile anche una cifra appena sotto il 100 – e una percentuale sensata per la vendita all’asta. C’è una cosa che dobbiamo evitare: non dobbiamo rendere troppo costoso viaggiare in aereo per i passeggeri delle zone più remote d’Europa – quindi, per favore, optiamo per un’introduzione indolore nel sistema di scambio delle emissioni.</p>
    </intervention>
    <intervention id="1-175" speaker_id="729" name="John PURVIS" is_mep="True" mode="spoken" nationality="United Kingdom" birth_date="06-07-1938" birth_place="St. Andrews " p_group="Group of the European People's Party (Christian Democrats) and European Democrats" m_state="GB">
      <p sl="en">a nome del gruppo PPE-DE . – Signor Presidente, l’onorevole Liese ha prodotto una relazione eccellente. Ciononostante, in quanto relatore ombra del gruppo PPE-DE alla commissione per i problemi economici e monetari, sostengo gli emendamenti del mio gruppo, che perseguono ciò che riteniamo sia un migliore equilibrio tra desiderio e realtà.</p>
      <p sl="en">A mio parere, il sistema di scambio delle emissioni è lo strumento di mercato più obiettivo, economico e rispondente alle esigenze di cui disponiamo per raggiungere l’obiettivo di ridurre le emissioni di gas a effetto serra almeno del 20 per cento entro il 2020.</p>
      <p sl="en">Il contributo del settore del trasporto aereo alle emissioni di gas a effetto serra è in rapida crescita, e pertanto sono totalmente favorevole all’inserimento del settore nel sistema di scambio delle emissioni.</p>
      <p sl="en">Occorre un’unica data di decorrenza. Penso che il 2011 sia un compromesso ragionevole tra le diverse date proposte. E con questo, l’Europa si porrà decisamente come guida per il resto del mondo.</p>
      <p sl="en">La quantità di quote assegnate mediante asta dovrebbe essere fissata ad un livello ragionevolmente elevato e crescente, al fine di evitare gli svantaggi per la concorrenza associati a grandfathering e benchmarking . L’assegnazione mediante asta è molto più efficiente in termini economici, incoraggia i nuovi ingressi, l’innovazione e la riduzione delle emissioni grazie a miglioramenti tecnologici e operativi. I proventi generati dall’assegnazione delle quote tramite asta dovrebbero essere reinvestiti in attività di R&amp;S nel settore dell’aviazione.</p>
      <p sl="en">Esiste un notevole potenziale per l’innovazione tecnologica volta a ridurre le emissioni di CO2 del settore. Inoltre, con la piena attuazione del programma “Cielo unico europeo”, citato dalla Commissione, le emissioni di CO2 si ridurranno fino al 12 per cento; quindi bisognerebbe metterlo in atto con urgenza.</p>
      <p sl="en">Nei nostri emendamenti abbiamo evidenziato l’importanza di dedicare una speciale considerazione alle regioni remote e isolate. Ora possiamo solo sperare che il Consiglio risponda positivamente agli allarmi insistenti del Parlamento.</p>
    </intervention>
    <intervention id="1-176" speaker_id="34728" name="Matthias GROOTE" is_mep="True" mode="spoken" nationality="Germany" birth_date="21-10-1973" birth_place="Leer" p_group="Group of the Progressive Alliance of Socialists and Democrats in the European Parliament" m_state="DE">
      <p sl="de">a nome del gruppo PSE . – Signor Presidente, signor Commissario, onorevoli colleghi, innanzi tutto vorrei ringraziare il relatore, onorevole Liese, per la sua collaborazione equilibrata e costruttiva negli ultimi mesi.</p>
      <p sl="de">L’inserimento del trasporto aereo nel sistema di scambio delle emissioni è la prima procedura legislativa dopo il Vertice di primavera, in occasione del quale i capi di Stato e di governo hanno fissato degli obiettivi ambiziosi. Anche il Parlamento europeo ha inserito l’argomento ai primi posti nell’agenda politica, istituendo la commissione temporanea sul cambiamento climatico. Esperti e ricercatori sul clima ci hanno ricordato in diverse audizioni nella commissione sul cambiamento climatico che nei prossimi 8-10 anni dobbiamo invertire la tendenza delle emissioni di CO2 . Successivamente, le emissioni di gas a effetto serra non dovranno più aumentare, bensì diminuire affinché il riscaldamento globale si possa mantenere al di sotto dei due gradi.</p>
      <p sl="de">La data di decorrenza del 1° gennaio 2010, votata nella commissione per l’ambiente, la sanità pubblica e la sicurezza alimentare, ha una rilevanza centrale. La decorrenza dal 2010 è necessaria perché non c’è tempo da perdere nella lotta al cambiamento climatico, e lo “spazio di frenata” nelle questioni relative al cambiamento climatico è molto lungo e aumenta con il passare del tempo.</p>
      <p sl="de">Per quanto concerne la proposta della Commissione, ossia la distinzione tra voli interni e voli intercontinentali, devo dire che sono felice – come ha già accennato l’onorevole Jarzembowski – che i membri di questo Parlamento siano d’accordo su un’unica data di decorrenza.</p>
      <p sl="de">Così come le componenti temporali, è molto importante anche il limite massimo per le quote di emissione da assegnare. In questo caso bisogna procedere realisticamente, ma con una certa audacia. Quello di limitare le emissioni del settore del trasporto aereo all’80 per cento della cifra del 2004-2006 è un approccio valido ed equo. Questo limite è necessario affinché l’aumento dell’87 per cento delle emissioni tra il 1990 e il 2004 non pregiudichi le riduzioni in altri settori industriali. Per garantire che le quote siano vendute ad un prezzo adeguato ai fini dell’efficacia del sistema di scambio delle emissioni, la percentuale di quote da vendere all’asta dev’essere molto superiore a quella proposta dalla Commissione.</p>
      <p sl="de">Quindi il gruppo socialista al Parlamento europeo suggerisce di portare al 25 per cento la percentuale di quote di emissioni da vendere all’asta. Per quanto concerne i proventi della vendita all’asta, gli Stati membri dovrebbero utilizzarli per misure di adeguamento e di lotta al cambiamento climatico, all’interno e all’esterno dell’Unione europea.</p>
      <p sl="de">Un’altra questione importante: tutti gli aeromobili con un peso massimo al decollo superiore a 5,7 tonnellate devono essere inclusi nel sistema di scambio di emissioni. Domani voteremo su un emendamento che prevede l’obbligo di includere solo gli aeromobili con un peso massimo al decollo di oltre 20 tonnellate. Il nostro intento non dev’essere quello di escludere i voli commerciali dal sistema di scambio, includendo invece tutti gli aeromobili che trasportano turisti in vacanza.</p>
      <p sl="de">Mi piace pensare che domani saremo decisi nell’optare per una maggiore protezione del clima e mi auguro che domani daremo il via a questo nuovo corso.</p>
    </intervention>
    <intervention id="1-177" speaker_id="28247" name="Holger KRAHMER" is_mep="True" mode="spoken" nationality="Germany" birth_date="16-10-1970" birth_place="Leipzig" p_group="Group of the Alliance of Liberals and Democrats for Europe" m_state="DE">
      <p sl="de">a nome del gruppo ALDE . – Signor Presidente, innanzi tutto desidero ringraziare i relatori, gli onorevoli Liese e Jarzembowski, che evidentemente non si sono trovati sempre d’accordo sull’argomento. Oltre agli investimenti in nuove tecnologie e alla creazione di ulteriori infrastrutture, lo scambio di emissioni può fornire un importante contributo alla riduzione delle emissioni di CO2 nel trasporto aereo. In tal senso, lo scambio di emissioni deve consentire la crescita invece di ostacolarla, e dovrebbe fornire incentivi per il rinnovo delle flotte e la creazione di aeromobili più efficienti e moderni.</p>
      <p sl="de">Il gruppo dell’Alleanza dei Liberali e dei Democratici per l’Europa è favorevole al 2011 come un’unica data di decorrenza per tutte le compagnie aeree. A nostro parere, si dovrebbe fare riferimento alle emissioni nel periodo 2004-2006, per premiare le compagnie aeree che in passato hanno aggiornato e ammodernato la flotta. Il mio gruppo propone di fissare il limite massimo al 90%. E’ un obiettivo ambizioso, più ambizioso della proposta della Commissione, ma non è esagerato. Secondo noi, un massimo del 30 per cento delle quote dovrebbe essere venduto all’asta, per agevolare l’ingresso nel mercato dei nuovi operatori.</p>
      <p sl="de">I proventi derivanti dall’asta dovrebbero essere utilizzati in primo luogo del settore del trasporto aereo per ridurre le emissioni. Siamo anche a favore dell’aumento del peso al decollo fino a 20 tonnellate, perché vogliamo ridurre al minimo gli oneri burocratici per i piccoli operatori. Sono favorevole all’inclusione del trasporto aereo in un sistema di scambio che sia il più possibile aperto ed efficiente. Porre dei limiti alle modalità di utilizzo dei crediti non ha senso dal punto di vista ecologico. Così come ogni grammo di CO2 emessa dev’essere considerato nello stesso modo, anche la riduzione delle emissioni ha lo stesso effetto ovunque. Esistono valide ragioni economiche per un accesso illimitato e flessibile ai crediti se altrove le emissioni si possono ridurre in modo meno costoso.</p>
      <p sl="de">Il trasporto aereo riveste un’importanza vitale per la crescita economica europea. La globalizzazione è impensabile senza compagnie aeree competitive. In futuro, la gente vorrà volare di più, non di meno, non solo in Europa ma anche, in particolare, in altre parti del mondo; dobbiamo prenderne atto.</p>
      <p sl="de">L’UE sta decidendo unilateralmente di includere il trasporto aereo nel sistema di scambio di emissioni e si sta creando amici e nemici a livello internazionale. Se noi europei vogliamo assumere un ruolo guida nella politica sul clima, non dobbiamo solo chiederci fino a dove vogliamo arrivare, ma anche in che modo possiamo farci seguire dagli altri. Questo problema si ripresenterà a Bali. Onorevoli colleghi, è tempo di prendere le distanze dalle soluzioni comunitarie provinciali nelle politiche sul clima.</p>
    </intervention>
    <intervention id="1-178" speaker_id="26828" name="Guntars KRASTS" is_mep="True" mode="spoken" nationality="Latvia" birth_date="16-10-1957" birth_place="Rīga" p_group="Union for Europe of the Nations Group - Vice" m_state="LV">
      <p sl="lv">a nome del gruppo UEN . – Grazie, signor Presidente. Lo scambio di emissioni di gas a effetto serra è la risposta giusta per ridurre le emissioni di gas nel trasporto aereo. Tuttavia, occorre valutare attentamente i termini per l’introduzione delle quote, al fine di evitare distorsioni della concorrenza per le compagnie aeree degli Stati membri e delle opportunità di viaggio per i cittadini dell’UE. La maggioranza delle compagnie aeree dei nuovi Stati membri dell’UE sono molto indietro rispetto alle compagnie aeree degli Stati membri di più vecchia data, in termini di numero di passeggeri trasportati e volumi di emissioni di gas a effetto serra pro capite . E’ difficile valutare la portata della crescita futura delle compagnie aeree nei nuovi Stati membri dell’UE, ma è indubbio che al fine di equilibrare gli indicatori di mobilità per i residenti degli Stati membri, i volumi di trasporto negli Stati membri più recenti devono crescere in misura significativa. L’equiparazione della mobilità dei residenti nell’UE risulterà ostacolata se nelle norme per lo scambio di emissioni di gas a effetto serra non si inseriranno dei termini che specifichino in che modo le compagnie aeree in rapida crescita potranno continuare a crescere, affinché le risorse spese per l’acquisto di quote di emissioni non frenino il loro sviluppo. La commissione per l’ambiente, la sanità pubblica e la sicurezza alimentare del Parlamento europeo sostiene la proposta di creare una riserva per i nuovi operatori e questo è l’approccio giusto. Tuttavia, per garantire che gli operatori con situazioni iniziali e tendenze di crescita diverse siano trattati nello stesso modo dovremmo riservare parte delle quote agli operatori in rapida crescita. Il fatto di superare di almeno due punti il tasso medio annuo di crescita dell’UE in termini di numero di passeggeri potrebbe valere come indicatore di una crescita rapida in termini di capacità. Entrambe queste proposte sono vitali per promuovere la concorrenza nel trasporto aereo dell’UE. Grazie.</p>
    </intervention>
    <intervention id="1-179" speaker_id="4524" name="Caroline LUCAS" is_mep="True" mode="spoken" nationality="United Kingdom" birth_date="09-12-1960" birth_place="Malvern" p_group="Group of the Greens/European Free Alliance" m_state="GB">
      <p sl="en">a nome del gruppo Verts/ALE . – Signor Presidente, desidero ringraziare l’onorevole Liese per l’eccellente collaborazione e congratularmi con lui per il suo lavoro.</p>
      <p sl="en">Tuttavia, devo dire che ho apprezzato molto di più il suo lavoro prima che fosse costretto a cercare dei compromessi all’interno del suo gruppo politico che, se adottati, indebolirebbero in misura sostanziale la posizione assunta dalla stragrande maggioranza in seno alla commissione per l’ambiente, la sanità pubblica e la sicurezza alimentare proprio il mese scorso. E’ importante, perché occorre rafforzare in misura sostanziale la proposta originaria della Commissione, se si vuole ottenere una reale possibilità di ridurre fortemente l’impatto del trasporto aereo sul nostro clima. Secondo le cifre della Commissione, quello che effettivamente si otterrà con le sue proposte è che entro il 2020 le emissioni del trasporto aereo, invece di crescere dell’83 per cento in uno scenario invariato, aumenterebbero del 78 per cento. Una riduzione inferiore alla crescita di un anno nel trasporto aereo. Non è serio, non è ambizioso, non ha niente a che vedere con la leadership mondiale.</p>
      <p sl="en">La riduzione delle emissioni attraverso lo scambio di quote dipende fondamentalmente dalla scarsità dei permessi. Poiché le emissioni del trasporto aereo sono già raddoppiate dal 1990, auspicare un’assegnazione iniziale equivalente alle emissioni medie nel periodo 2004-2006, o addirittura all’80-90 per cento, è troppo generoso. Quindi vi invito a sostenere gli emendamenti presentati dal mio gruppo che prevedono un’assegnazione iniziale pari al 50 per cento di quella quantità. Inoltre occorre mettere all’asta il 100 per cento delle quote, onde evitare profitti eccezionali a spese del passeggero.</p>
      <p sl="en">Infine, vi invito a votare contro l’emendamento del gruppo ALDE, francamente scandaloso, inteso ad eliminare le restrizioni all’accesso a crediti derivanti dal meccanismo di sviluppo pulito (CDM) e progetti di attuazione congiunta (JI) non solo per il trasporto aereo, ma per tutti i settori inseriti nel sistema ETS. La rimozione di tali limiti è un invito ad operare come sempre. Il trasporto aereo e altri settori potranno continuare ad aumentare le loro emissioni senza alcun limite, semplicemente compensandole con le supposte riduzioni effettuate altrove e, alla luce di recenti notizie sul fatto che almeno la metà delle riduzioni derivanti da progetti CDM e JI sono discutibili, questa scelta minerà alla base l’integrità dell’intero sistema.</p>
      <p sl="en">Domani il Parlamento europeo affronta una prova importante per valutare se veramente desidera prendere un’iniziativa reale sul cambiamento climatico; se intende dimostrare una vera capacità di leadership deve sostenere l’emendamento dei Verdi.</p>
    </intervention>
    <intervention id="1-180" speaker_id="28511" name="Bairbre de BRÚN" is_mep="True" mode="spoken" nationality="United Kingdom" birth_date="10-01-1954" birth_place="Baile Átha Cliath" p_group="Confederal Group of the European United Left - Nordic Green Left" m_state="GB">
      <p sl="ga">a nome del gruppo GUE/NGL . – Poiché il relatore ombra per il gruppo GUE/NGL Group, l’onorevole Jens Holm, è assente, vi prego di accettare le sue scuse per il fatto di non poter essere presente alla discussione di questa sera. A questo punto, spetta a me esprimere il punto di vista del gruppo GUE/NGL.</p>
      <p sl="ga">E’ tempo che le compagnie aeree partecipino agli sforzi per combattere il cambiamento climatico. Le emissioni di gas a effetto serra derivanti dal trasporto aereo internazionale sono raddoppiate dal 1990 e rappresentano tra il 5 per cento e il 12 per cento delle emissioni di biossido di carbonio dell’intera UE.</p>
      <p sl="ga">A marzo di quest’anno, i leader dell’UE si sono impegnati a ottenere una riduzione del 20 per cento delle emissioni di biossido di carbonio – rispetto al livello del 1990 – entro il 2020. Ora abbiamo l’opportunità di mostrare al mondo intero che rispetteremo quegli obiettivi.</p>
      <p sl="ga">La proposta della Commissione raccomanda che il settore del trasporto aereo si attenga alla media degli anni 2004-2006. Vale a dire oltre il 90 per cento sopra il livello del 1990. La Commissione raccomanda inoltre che la vendita all’asta riguardi al massimo il 3 per cento circa delle quote. Le compagnie aeree non saranno incentivate a ridurre i rispettivi livelli, se possono ottenere gratuitamente i diritti di emissione del carbonio. La percentuale di quote vendute all’asta dovrebbe essere il 100 per cento – come auspichiamo, insieme ai Verdi – perché sarebbe coerente con il principio “chi inquina paga”.</p>
      <p sl="ga">Il gruppo GUE/NGL ritiene che la percentuale di quote da assegnare dovrebbe corrispondere al 20 per cento della media del periodo 2004-2006; questo limiterebbe l’ammontare di quote che il settore del trasporto aereo potrebbe acquistare da altri settori o ai sensi del sistema ETS; e il tasso di vendite all’asta potrebbe salire al 100 per cento.</p>
      <p sl="ga">Le compagnie aeree contribuiscono in misura consistente alle emissioni di gas a effetto serra in Europa e nel mondo. E’ tempo di porre fine ai privilegi e di tenere conto del loro impatto sull’ambiente e sul cambiamento climatico.</p>
    </intervention>
    <intervention id="1-181" speaker_id="28146" name="Hélène GOUDIN" is_mep="True" mode="spoken" nationality="Sweden" birth_date="25-11-1956" birth_place="Bryssel" p_group="Independence/Democracy Group" m_state="SE">
      <p sl="sv">a nome del gruppo IND/DEM. – Signor Presidente, il cambiamento climatico è un problema ambientale transfrontaliero e l’UE è un attore importante nelle iniziative sul clima mondiale. Le emissioni aumentano a livello mondiale e il tempo è poco. La Junilistan svedese quindi sostiene gli orientamenti principali della proposta di cui discutiamo questa sera.</p>
      <p sl="sv">L’integrazione del trasporto aereo nel sistema comunitario di scambio delle emissioni è un passo ovvio ed economicamente valido nelle iniziative sul clima. Tuttavia, non è lo scambio in sé che determina la riduzione delle emissioni, bensì il limite totale di emissioni che intendiamo stabilire. Il sistema dev’essere ampliato per includere altri settori con un impatto sul clima, al fine di realizzare gli obiettivi che ci siamo posti.</p>
      <p sl="sv">Siamo a favore della proposta della commissione in merito a una data di decorrenza unica per la direttiva. E’ inaccettabile che la Commissione si sia lasciata influenzare da pressioni politiche internazionali mirate a ritardare le iniziative sul clima e a provocare distorsioni della concorrenza. Inoltre, la direttiva si dovrebbe applicare a tutti i soggetti. Non possiamo prevedere eccezioni per particolari persone o eventi. I nostri capi di Stato devono pagare i loro costi come il resto dei cittadini. Qualsiasi altra soluzione sarebbe irragionevole.</p>
      <p sl="sv">Infine, vorrei rilevare che gli obiettivi ambientali comuni non dovrebbero essere utilizzati come strumento per introdurre una politica fiscale comune. I proventi derivanti dall’iniziativa non dovrebbero essere trasferiti all’UE, come proposto nell’emendamento 14. A ogni Stato membro dev’essere consentito di decidere autonomamente come utilizzare i proventi derivanti dalla vendita di quote di emissione.</p>
    </intervention>
    <intervention id="1-182" speaker_id="4516" name="Roger HELMER" is_mep="True" mode="spoken" nationality="United Kingdom" birth_date="25-01-1944" birth_place="London" p_group="Europe of Freedom and Direct Democracy Group" m_state="GB">
      <p sl="en">Signor Presidente, ci si propone di inserire un nuovo settore, quello del trasporto aereo, nel sistema europeo di scambio di quote di emissioni (ETS), proprio quando questo sistema si sta dimostrando un fallimento spettacolare. Non ha ridotto affatto le emissioni di carbonio, ma ha creato un nuovo livello di burocrazia, di oneri amministrativi e spese a carico dell’industria. Ha trasferito grandi quantità di denaro dai paesi più responsabili con assegnazioni iniziali a quelli più spendaccioni, in particolare dalla Gran Bretagna alla Francia e alla Germania. In Gran Bretagna ha avuto l’effetto perverso di trasferire fondi dagli ospedali alle grandi compagnie petrolifere.</p>
      <p sl="en">L’ETS ha creato una complessa rete di interessi politicamente influenti e rent seeker che hanno fatto pressioni per manipolare il sistema per i propri fini. I piani della Commissione per una maggiore rigidità nelle assegnazioni semplicemente sposteranno il problema. Con i limiti meno rigidi sulle assegnazioni acquistate da paesi extra-europei, i fondi UE voleranno verso paesi quali la Cina, dove la regolamentazione è minima e le registrazioni poco accurate. Così i grandi inquinatori stranieri otterranno notevoli profitti con poco sforzo, le economie europee subiranno gravi danni e le emissioni di CO2 continueranno indisturbate. Signor Presidente, è semplicemente scandaloso che proponiamo di introdurre un nuovo settore in questo sistema fallimentare. Come si dice, bisogna fare ordine nella propria casa prima di pensare di allargarla.</p>
    </intervention>
    <intervention id="1-183" speaker_id="28252" name="Richard SEEBER" is_mep="True" mode="spoken" nationality="Austria" birth_date="15-01-1962" birth_place="Innsbruck" p_group="Group of the European People's Party (Christian Democrats)" m_state="AT">
      <p sl="de">Signor Presidente, è sempre interessante sentire come alcuni deputati si rifiutino di accettare la realtà. A mio parere, la proposta della Commissione è buona. Credo anche che l’onorevole Liese l’abbia ulteriormente migliorata. Si tratta di un classico caso di internalizzazione di costi esterni.</p>
      <p sl="de">I mercati possono funzionare solo se creiamo le giuste condizioni. Ci siamo tutti impegnati ad applicare il principio “chi inquina paga”, ma questo significa anche che chi provoca dei costi deve anche pagarne il prezzo. Significa comprendere tutti i costi, anche i costi ambientali provocati dalle emissioni di CO2 dagli aeromobili. Credo anche che dobbiamo affrontare la questione con maggiore coraggio e ambizione. Sappiamo tutti che per tutti noi, anche per molti nel Regno Unito, non fare nulla in questo caso sarebbe molto più costoso che prendere questa iniziativa.</p>
      <p sl="de">Tuttavia, dobbiamo anche essere giusti. Tutti i settori devono contribuire al sistema. Sappiamo che le emissioni di CO2 ad altitudini elevate hanno un effetto molto più dannoso delle emissioni di CO2 a terra. Bisogna tenerne conto, quando si parla di includere le emissioni degli aeromobili. Inoltre, è un settore caratterizzato da tassi di crescita molto elevati. In secondo luogo, dobbiamo anche dire che abbiamo il potenziale per introdurre varie misure di gestione per limitare ulteriormente queste emissioni di CO2 . Bisogna tenere conto anche di questo.</p>
      <p sl="de">La Comunità ha l’obbligo di fungere da modello nell’arena internazionale. Non possiamo aspettarci che altri paesi aderiscano all’iniziativa se non diamo il buon esempio. Inoltre, credo che si tratti di un’occasione significativa per accrescere il vantaggio competitivo che in qualche misura già abbiamo in questo particolare settore, fornendo alle aziende innovative, in particolare, il sostegno di cui hanno bisogno.</p>
    </intervention>
    <intervention id="1-184" speaker_id="4558" name="Dorette CORBEY" is_mep="True" mode="spoken" nationality="Netherlands" birth_date="19-07-1957" birth_place="Eindhoven" p_group="Socialist Group in the European Parliament" m_state="NL">
      <p sl="nl">Signor Presidente, prima di tutto vorrei complimentarmi con l’onorevole Liese, che ha preparato una relazione eccellente. Complimenti anche al nostro relatore ombra, l’onorevole Groote.</p>
      <p sl="nl">Come altri settori, anche quello del trasporto aereo deve contribuire alla lotta contro il cambiamento climatico. Non possiamo raggiungere l’obiettivo di una riduzione del 20 o 30 per cento entro il 2020 senza il contributo di tutti gli interessati. Il settore del trasporto aereo si oppone fermamente ad un’azione eccessivamente rigorosa, ma è una reazione comune a tutti i settori, e se accontentassimo tutti non otterremmo alcun risultato in termini di politica sul clima.</p>
      <p sl="nl">Quindi, è un bene che la Commissione voglia includere il trasporto aereo nell’ETS, ma è stata troppo generosa riguardo al numero di quote di emissione che intende assegnare al settore. Secondo me, il limite massimo dovrebbe essere l’80 per cento delle emissioni. La commissione per l’ambiente, la sanità pubblica e la sicurezza alimentare auspica giustamente una riduzione graduale di questo tetto, in linea con l’obiettivo europeo di una riduzione del 20 o 30 per cento.</p>
      <p sl="nl">Gli operatori del trasporto aereo hanno promesso un aumento del 50 per cento nell’efficienza dei motori degli aeromobili. La commissione per l’ambiente intende far sì che tengano fede a questo proposito, e questo è certamente positivo: quanto più economico, tanto migliore.</p>
      <p sl="nl">Un terzo punto importante riguarda la vendita all’asta delle quote. A mio parere, bisognerebbe metterne all’asta il maggior numero possibile: il 25 per cento è veramente il minimo. I proventi derivanti dall’asta devono essere utilizzati per la lotta al cambiamento climatico e in particolare per adeguare i paesi in via di sviluppo a questa evoluzione. I paesi meno sviluppati influiscono in scarsa misura sul cambiamento climatico, ma sono costretti a subirne le peggiori conseguenze. Questa legislazione ci consente di fare qualcosa in proposito.</p>
    </intervention>
    <intervention id="1-185" speaker_id="4554" name="Chris DAVIES" is_mep="True" mode="spoken" nationality="United Kingdom" birth_date="07-07-1954" birth_place="Lytham St Annes" p_group="Renew Europe Group" m_state="GB">
      <p sl="en">Signor Presidente, ho qui una lettera della General Motors che si lamenta della posizione del Parlamento in merito alle riduzioni delle emissioni di biossido di carbonio dalle automobili. Ne ho un’altra della British Airways – un altro argomento specioso – che si lamenta di questa misura e di come i costi extra renderanno più difficili gli investimenti nella tecnologia a minor contenuto di carbonio per i futuri aeromobili.</p>
      <p sl="en">Non credo a una parola di queste lettere! Sono solo argomenti speciosi, proposti da un settore dopo l’altro. Nessuno di questi dirigenti ha letto il rapporto delle Nazioni Unite? In questo rapporto si afferma che entro 20 anni fino a due miliardi di persone affronteranno il problema di una grave carenza di acqua, in parte a causa del cambiamento climatico. Dobbiamo fare qualcosa al riguardo. Michael O’Leary della Ryanair sarà anche il volto inaccettabile delle relazioni pubbliche per l’industria aeronautica, ma dice una grande verità quando afferma molto chiaramente che non gliene importa niente dell’ambiente finché può riempire d’oro le proprie tasche e quelle della sua compagnia.</p>
      <p sl="en">Bene, bisogna trovare un equilibrio. Bisogna garantire e favorire la posizione dei nostri elettori che amano viaggiare, ma dobbiamo anche assicurarci di affrontare correttamente le preoccupazioni ambientali.</p>
      <p sl="en">Ora, la misura proposta fa un piccolo passo avanti per rallentare la crescita spettacolare dell’industria aeronautica. Incoraggerà il settore a investire in misure di abbattimento delle emissioni. Garantirà che almeno il principio di base del “chi inquina paga” sia integrato nel nostro approccio.</p>
      <p sl="en">Ma soprattutto occorre garantire l’esistenza di un limite massimo che incoraggi a prendere delle misure, un limite che, a mio parere, dev’essere almeno un po’ più ambizioso di quello attualmente proposto dalla Commissione.</p>
    </intervention>
    <intervention id="1-186" speaker_id="28355" name="Mieczysław Edmund JANOWSKI" is_mep="True" mode="spoken" nationality="Poland" birth_date="16-11-1947" birth_place="Zduńska Wola" p_group="Union for Europe of the Nations Group" m_state="PL">
      <p sl="pl">Signor Presidente, signor Commissario, ringrazio tutti i relatori. Siamo di fronte a un problema complesso. Da un lato abbiamo delle considerazioni ambientali relative alla nostra atmosfera, mentre dall’altro dobbiamo fare i conti con lo sviluppo del trasporto aereo, un’importante attività economica che comprende il trasporto e il turismo e opera in un mercato molto competitivo.</p>
      <p sl="pl">Le decisioni su questa materia devono essere prudenti e chiare, ma in nessun caso devono discriminare gli operatori europei, anche quelli dei nuovi Stati membri. Si rischierebbe di danneggiare fortemente il trasporto aereo europeo senza comunque raggiungere l’obiettivo di una riduzione delle emissioni di gas nocivi. Ovviamente, l’atmosfera terrestre non conosce confini. L’inclusione delle emissioni di biossido di carbonio prodotte dall’aviazione civile nel sistema comunitario deve pertanto essere riconosciuta come legittima.</p>
      <p sl="pl">Inoltre, sono del parere che dovremmo tenere conto anche delle emissioni di altri gas tossici, quali gli ossidi di azoto. Ritengo che le azioni più importanti sono quelle in grado di limitare efficacemente le emissioni pericolose grazie a soluzioni innovative per i motori degli aeromobili, migliori parametri aerodinamici nella progettazione degli aeromobili e un radicale miglioramento del controllo del traffico aereo che limiti i tempi inutili trascorsi in volo. In questo momento, lo scambio di emissioni secondo me è un po’ un palliativo. Oggi sarebbe sensato accettare come periodo di riferimento il 2007-2009, fissare un tetto per le emissioni al 5-10 per cento sopra il 100 per cento in considerazione del crescente interesse per il trasporto aereo, e includere anche i vettori extra-UE che operano nell’UE.</p>
    </intervention>
    <intervention id="1-187" speaker_id="28974" name="Umberto GUIDONI" is_mep="True" mode="spoken" nationality="Italy" birth_date="18-08-1954" birth_place="Roma" p_group="Confederal Group of the European United Left - Nordic Green Left" m_state="IT">
      <p sl="it">Signor Presidente, onorevoli colleghi, il cambiamento climatico è uno dei più gravi problemi che ci troviamo ad affrontare. Se vogliamo garantire il nostro futuro non possiamo più ignorare la questione ambientale e dobbiamo essere pronti a modificare i nostri stili di vita e in particolare per quel che riguarda la mobilità.</p>
      <p sl="it">Il trasporto è uno dei settori che più contribuisce ai consumi energetici ed è quello che più risente dell’uso dei combustibili fossili. Proprio all’interno di questo settore rientra in maniera crescente il trasporto aereo. Nel 2004, le emissioni di gas a effetto serra prodotte dagli aerei e imputabili alla Comunità sono cresciute dell’87% rispetto al 1990. L’Europa è responsabile di circa la metà delle emissioni CO2 prodotte dal trasporto aereo. Tale andamento non è più sostenibile e dunque è indispensabile prendere seri provvedimenti in merito, per esempio cancellando i vantaggi fiscali su questo settore.</p>
      <p sl="it">Ritengo che la proposta di direttiva della Commissione sulle quote di emissione del trasporto aereo sia uno strumento indispensabile per contrastare in maniera consistente i problemi relativi ai cambiamenti climatici e salutiamo molto positivamente la relazione ENVI che rafforza la direttiva originale.</p>
      <p sl="it">C’è però, ed è importante sottolinearlo, la necessità di mantenere alcuni punti qualificanti nel dibattito, nella votazione che ci sarà domani, tra questi ritengo importante il sistema comunitario di scambio delle emissioni di tutti voli, sia di quelli in arrivo che quelli in partenza dall’Unione, e ciò non può essere procrastinato oltre il 2010.</p>
      <p sl="it">Inoltre, è importante che una quota significativa dell’assegnazione delle quote debba avvenire mediante asta e i ricavi di tali vendite devono essere utilizzati per sovvenzionare i trasporti più puliti, per esempio detassando i trasporti rispettosi dell’ambiente, in modo da creare un turismo low-cost che utilizzi sistemi meno inquinanti come il treno. Bisogna poi puntare su una ricerca verso motori aeronautici più efficienti, una gestione del traffico aereo più efficace.</p>
      <p sl="it">Mi auguro che l’Aula domani non svilisca il compromesso avanzato che permetterà all’Europa di diventare leader nella lotta ai cambiamenti climatici.</p>
    </intervention>
    <intervention id="1-188" speaker_id="4507" name="Bas BELDER" is_mep="True" mode="spoken" nationality="Netherlands" birth_date="25-10-1946" birth_place="Ridderkerk" p_group="European Conservatives and Reformists Group" m_state="NL">
      <p sl="nl">Signor Presidente, parlo a nome del collega onorevole Blokland.</p>
      <p sl="nl">La proposta di includere il trasporto aereo nel sistema di scambio di emissioni dovrebbe essere un segnale chiaro dell’Unione europea dell’esigenza di contribuire agli ambiziosi obiettivi di riduzione concordati all’inizio di quest’anno. Alla luce di tutto questo, la commissione parlamentare competente ha appoggiato la proposta della Commissione e ha addirittura spinto per renderla più severa.</p>
      <p sl="nl">La scorsa settimana sembrava che fossimo in procinto di arrivare ad un accordo in prima lettura. Questa speranza, rafforzata dalla Presidenza del Consiglio, si è dimostrata infondata, in quanto non si è potuto ottenere nessun mandato dal Consiglio.</p>
      <p sl="nl">A mio parere, questa settimana è importante che non cerchiamo di annacquare la proposta della Commissione, ma che invece perseguiamo una proposta ambiziosa e chiara, per essere coerenti con l’orientamento indicato questa primavera in materia di riduzione delle emissioni. Quindi, sostengo caldamente il corso tracciato dalla commissione per l’ambiente, la sanità pubblica e la sicurezza alimentare.</p>
    </intervention>
    <intervention id="1-189" speaker_id="2206" name="Reinhard RACK" is_mep="True" mode="spoken" nationality="Austria" birth_date="07-08-1945" birth_place="Leoben/Stmk." p_group="Group of the European People's Party (Christian Democrats) and European Democrats" m_state="AT">
      <p sl="de">Signor Presidente, condivido la posizione di quasi tutti i colleghi. Dico “quasi” tutti, e mi concentro pertanto su tre aspetti formali.</p>
      <p sl="de">Punto 1: è un’abitudine di questo Parlamento, e oggi lo facciamo ancora, ossia releghiamo importanti proposte legislative alla seduta serale. In questo modo, siamo sicuri della presenza del minor numero possibile di deputati e che, con pochissime eccezioni, non ci sia nessuno seduto nella galleria dei visitatori, e siamo sicuri che i giornalisti, che dovrebbero riferire quanto accade, molto probabilmente nella serata si stanno già dedicando ad altre occupazioni.</p>
      <p sl="de">Secondo, ci viene sempre detto, e l’abbiamo sentito anche nella discussione di oggi, che noi, come Parlamento europeo, dobbiamo mostrare fermezza in prima lettura e prendere delle posizioni particolarmente rigorose, perché poi il Consiglio frenerà sicuramente e alla fine non arriveremo dove vogliamo. Voglio mettervi in guardia su questa posizione: è stato così per molto tempo, ma è sempre meno vero. L’abbiamo visto, ad esempio, riguardo alle normative sulla qualità dell’aria, dove ci sono state ed esistono tuttora iniziative in cui i capi di Stato e di governo, e persino i ministri dell’Ambiente, ci hanno sostenuto a lungo, anche in prima lettura. Con i risultati che abbiamo deciso di ottenere, in 10 o 15 anni in Europa centrale saremo costretti isolare tutte le città tra Norimberga e Bologna, perché non possiamo rispettare i valori stabiliti.</p>
      <p sl="de">Terzo, nel Parlamento europeo dobbiamo lavorare insieme per arrivare a soluzioni comuni ragionevoli. In quello che è accaduto in relazione a questa direttiva negli ultimi mesi, vedo un percorso di successo e un tentativo riuscito di compierlo. Gli aspetti ambientali, dei trasporti, economici e industriali non sono ancora riuniti in un saggio compromesso, ma credo che lo saranno dopo l’esito del voto di domani. Ora quello che dobbiamo fare è convincere il resto del mondo ad unirsi a noi e a fare qualcosa per l’ambiente.</p>
    </intervention>
    <intervention id="1-190" speaker_id="2171" name="Eluned MORGAN" is_mep="True" mode="spoken" nationality="United Kingdom" birth_date="16-02-1967" birth_place="Cardiff" p_group="Socialist Group in the European Parliament" m_state="GB">
      <p sl="en">Signor Presidente, innanzi tutto vorrei dire che è bello rivedere il Commissario Dimas.</p>
      <p sl="en">E’ opinione abbastanza riconosciuta che le emissioni di carbonio derivanti dall’industria aeronautica attualmente siano una percentuale molto ridotta del totale delle emissioni nell’UE. Ma bisognerebbe essere degli sciocchi per non accorgersi dell’incredibile crescita registrata dal settore negli ultimi anni e non riconoscere che i piani di espansione del settore sono enormi. Attualmente, l’industria aeronautica dispone di tecnologie limitate per carburanti alternativi e meno inquinanti. Per questo motivo è assolutamente sensato prendere atto che il settore con tutta probabilità continuerà a crescere, ma occorre garantire che questa crescita sia compensata in altri settori dell’economia che dispongono di alternative per ridurre le emissioni di anidride carbonica. Per questo motivo, è essenziale inserire il trasporto aereo nel sistema comunitario di scambio di quote di emissioni (ETS).</p>
      <p sl="en">Vorrei anche sottolineare il fatto che l’UE ha adottato il principio per cui chi inquina deve pagare. Nell’ambito dell’attuale ETS, più che pagare abbiamo visto molti responsabili dell’inquinamento realizzare profitti eccezionali proprio grazie all’ETS. Tutto questo deve finire. E’ giusto, quindi, che molte delle quote di emissione di carbonio siano assegnate mediante asta, soprattutto in occasione della riforma generale.</p>
      <p sl="en">Forse uno degli aspetti più interessanti di questa discussione è la questione di dove si dovrebbe investire il denaro delle aste ETS. Nella prossima revisione dell’ETS si potrebbero raccogliere potenzialmente 200 miliardi di euro se tutte le quote fossero assegnate tramite asta. Sono certa che molti di noi potrebbero trovare innumerevoli modi per spendere quel denaro, ma credo che sarebbe sensato gestire il denaro attraverso il bilancio UE, se possibile, per investire in iniziative sul cambiamento climatico che possano comprendere finanziamenti ai paesi in via di sviluppo, ivi compreso, ad esempio, il pagamento di interventi di rimboschimento appunto nei paesi in via di sviluppo o in quelli emergenti.</p>
      <p sl="en">Ma esiste anche l’esigenza di riconoscere che persino nei nostri Stati membri probabilmente assisteremo a un aumento della povertà energetica. Forse dovremmo pensare di indirizzare il denaro anche in questa direzione. Quindi le decisioni che prenderemo domani ci daranno un’indicazione di dove dovremo andare, in termini di riforma dell’ETS nel suo complesso.</p>
    </intervention>
    <intervention id="1-191" speaker_id="28176" name="Jeanine HENNIS-PLASSCHAERT" is_mep="True" mode="spoken" nationality="Netherlands" birth_date="07-04-1973" birth_place="Heerlen" p_group="Group of the Alliance of Liberals and Democrats for Europe" m_state="NL">
      <p sl="nl">Signor Presidente, invece di tante imposte e oneri inefficaci, la Commissione propone uno strumento basato sul mercato, una scelta che appoggio caldamente. E’ efficace dal punto di vista ambientale, efficiente in termini economici e assolutamente adeguata per un’applicazione di più ampia portata; o per lo meno, presenta le potenzialità per tutto questo.</p>
      <p sl="nl">Quasi da subito è apparso evidente che in quest’Aula i pareri sono piuttosto divisi. L’opinione della commissione per l’ambiente, la sanità pubblica e la sicurezza alimentare è diametralmente opposta a quella della commissione per i trasporti e il turismo. Il collega onorevole Krahmer ha detto tutto quello che c’era da dire in proposito. Sono stati preparati degli emendamenti di compromesso, e vedremo nella votazione di domani se ci faremo guidare dalle emozioni.</p>
      <p sl="nl">Le questioni climatiche sono di estrema attualità e votare Verdi è di grande fascino. Non che questo sia di per sé sbagliato, ma per come la vedo io l’intenzione non dev’essere quella di strangolare il settore del trasporto aereo europeo e i relativi posti di lavoro.</p>
      <p sl="nl">Secondo me è controproducente tentare di frenare artificialmente una particolare modalità di trasporto, in questo caso l’aereo, a favore di un’altra. E’ evidente che la domanda di trasporti ad alta velocità supera l’offerta. Abbiamo bisogno di tutte le modalità di trasporto, non possiamo farcela solo con i treni e gli autobus.</p>
      <p sl="nl">L’intento era quello di mettere a punto un modello che fosse il più possibile praticabile e potesse essere diffuso e/o copiato in tutto il mondo – sì, se veramente vogliamo che sia ecologicamente efficace, l’ultima condizione è di vitale importanza.</p>
      <p sl="nl">In caso contrario, i nostri sforzi resteranno la piccola goccia nel proverbiale oceano, e vorrei evitarlo. L’onorevole Rack ha detto bene quando ha affermato poco fa che per essere efficaci dobbiamo convincere il resto del mondo, perché solo in tal caso la nostra azione sarà di qualche utilità.</p>
    </intervention>
    <intervention id="1-192" speaker_id="4452" name="Sérgio MARQUES" is_mep="True" mode="spoken" nationality="Portugal" birth_date="25-02-1957" birth_place="Funchal - Madeira" p_group="Group of the European People's Party (Christian Democrats) and European Democrats" m_state="PT">
      <p sl="pt">Signor Commissario, onorevoli colleghi, in quanto deputato eletto per una delle sette regioni ultraperiferiche, devo informare quest’Aula dell’immensa preoccupazione di queste regioni riguardo all’attuazione della direttiva in esame. Il motivo è semplice: le regioni ultraperiferiche dipendono quasi esclusivamente dal trasporto aereo e un aumento del prezzo del servizio, che deriverà inevitabilmente dall’attuazione della direttiva, renderà più difficoltoso l’accesso a queste regioni, aumentandone l’isolamento, un fattore che è determinante per concedere a queste regioni uno status speciale a livello europeo, come si legge nell’articolo 299, paragrafo 2, del Trattato CE.</p>
      <p sl="pt">D’altro canto, l’aumento del costo del trasporto aereo comporterà uno svantaggio competitivo ancora maggiore per quelle regioni, penalizzando il turismo, che rappresenta la principale attività economica per la maggior parte di esse. Possiamo aspettarci una riduzione del numero di turisti e/o dei loro acquisti, con la possibile conseguenza di un calo del PIL almeno pari al 2 per cento, secondo studi effettuati dal governo delle Isole Canarie. Tuttavia, il miglioramento dell’accessibilità delle regioni ultraperiferiche per ridurne l’isolamento, e la promozione della loro competitività, sono due delle tre principali priorità politiche dell’UE per le regioni ultraperiferiche contenute nella comunicazione della Commissione “Una partnership più forte per le regioni ultraperiferiche” pienamente sostenuta dal Parlamento. Occorre mettere in evidenza quanto l’attuazione di questa direttiva sia in contrasto e incoerente con queste priorità.</p>
      <p sl="pt">A mio parere, per la prima volta ci troviamo di fronte a un atto legislativo dell’UE che potrebbe avere l’effetto di aumentare l’isolamento di queste regioni. Certamente, gli emendamenti 5 e 6 presentati dal gruppo del Partito popolare europeo (Democratici cristiani) e dei Democratici europei a seguito di un compromesso tra il relatore, l’onorevole Liese – con il quale mi congratulo per l’eccellente lavoro – l’onorevole Jarzembowski e l’onorevole De Veyrac, compensano in qualche misura gli effetti della direttiva, ma non sono sufficienti. Invito pertanto le tre Istituzioni a cercare di trovare soluzioni migliori, nelle prossime fasi del processo legislativo, per mitigare l’impatto di questa direttiva sulle regioni ultraperiferiche.</p>
    </intervention>
    <intervention id="1-193" speaker_id="1859" name="Ulrich STOCKMANN" is_mep="True" mode="spoken" nationality="Germany" birth_date="01-01-1951" birth_place="Oebisfelde" p_group="Socialist Group in the European Parliament" m_state="DE">
      <p sl="de">Signor Presidente, signor Commissario, onorevoli colleghi, il settore del trasporto aereo, in rapida crescita, dev’essere integrato il più rapidamente possibile nel sistema dello scambio di emissioni. In tal modo anche questa forma di trasporto comincerà a fornire il suo contributo alla riduzione dell’effetto serra di origine antropica.</p>
      <p sl="de">Dal punto di vista della politica dei trasporti, il nostro compito legislativo ora è quello di perfezionare le condizioni quadro, che devono essere definite in modo tale che i possibili maggiori risparmi derivino da un prezzo adeguato per tonnellata di CO2 , senza limitare drasticamente il numero di voli. Per ottenere questo risultato, quando alle compagnie aeree vengono assegnate per la prima volta le quote, ad esempio, occorre farlo in modo tale che la mancanza di tali quote si possa realisticamente compensare sul mercato, altrimenti occorrerebbe annullare dei voli, e non so in che misura noi e la nostra società riusciremmo a sopportarlo. Anche se alle compagnie aeree venisse assegnato il 100 per cento all’ingresso nel sistema – e nessuno di noi sta chiedendo questo – una crescita annua del 5 per cento nel settore del trasporto aereo imporrebbe un volume ugualmente elevato di risparmi in termini di emissioni di CO2 . Non è una sfida facile.</p>
      <p sl="de">Il maggiore potenziale per la riduzione risiede nella realizzazione del “Cielo unico europeo”, ossia dipende dalla volontà politica degli Stati membri. Per il momento, l’unica opzione per le compagnie aeree è quella di ammodernare le loro flotte, se resta una quantità di capitale sufficiente per questo scopo dopo l’accantonamento delle somme previste per le aste. Sarà piuttosto difficile per le compagnie aeree regionali.</p>
    </intervention>
    <intervention id="1-194" speaker_id="4382" name="Avril DOYLE" is_mep="True" mode="spoken" nationality="Ireland" birth_date="18-04-1949" birth_place="Dublin" p_group="Group of the European People's Party (Christian Democrats) and European Democrats" m_state="IE">
      <p sl="en">Signor Presidente, considerando che la politica è l’arte del possibile e che talvolta il meglio può essere nemico del bene, desidero ringraziare il collega onorevole Liese per l’enorme impegno profuso nel perseguire una posizione comune, un accordo, non solo tra tutti noi del gruppo PPE-DE ma anche con i colleghi di quest’Aula.</p>
      <p sl="en">Il traffico aereo internazionale è escluso dagli obblighi di Kyoto e la totale assenza di progressi nei dieci anni in cui l’ICAO ha avuto il mandato di affrontare il problema delle emissioni fa capire quanto sia importante che l’UE prenda l’iniziativa. Il sistema proposto di scambio di quote di emissioni dovrebbe applicarsi a tutti i voli, inclusi quelli da paesi terzi, a partire da una data comune per motivi di concorrenza.</p>
      <p sl="en">Ora vorrei dedicare la parte restante dei due minuti a mia disposizione ad un punto che non mi pare sia stato sollevato da altri colleghi. E’ un punto che rappresenta un problema nazionale molto serio per l’Irlanda.</p>
      <p sl="en">Ai sensi della proposta, si prevede la fungibilità o la convertibilità di quote assegnate al trasporto aereo in quote di Kyoto a titolo gratuito. Una compagnia aerea ha facoltà di richiedere la conversione delle proprie quote in quote del protocollo di Kyoto e lo Stato membro emittente è tenuto a soddisfare la richiesta. Si tratta di un grosso problema per l’Irlanda, poiché se le linee aeree dovessero convertire le quote a titolo gratuito, ci troveremmo a sostituire queste quote di Kyoto con quelle che lo Stato irlandese dovrebbe acquistare sul mercato al prezzo pieno.</p>
      <p sl="en">Il registro irlandese conterrebbe una quota sproporzionata di voli a causa delle dimensioni e della diffusione geografica di alcune compagnie aeree che, come nel caso della Ryanair , sono registrate presso l’Autorità irlandese per l’aviazione per tutte le loro attività nell’UE. Grazie al suo successo, Ryanair dispone di 20 basi operative in tutta l’UE, che servono quasi 130 destinazioni e, sì, sono in crescita. Ma solo una piccola percentuale dei voli è gestita in Irlanda.</p>
      <p sl="en">Chiedo alla Commissione di dichiarare specificamente se intende accettare l’emendamento 47, che elimina questa possibilità particolarmente problematica.</p>
      <p sl="en">Il principio “chi inquina paga” non può essere interpretato nel senso che i contribuenti irlandesi paghino per l’inquinamento prodotto negli altri Stati membri dell’UE.</p>
    </intervention>
    <intervention id="1-195" speaker_id="2062" name="Riitta MYLLER" is_mep="True" mode="spoken" nationality="Finland" birth_date="12-07-1956" birth_place="Joensuu" p_group="Socialist Group in the European Parliament" m_state="FI">
      <p sl="fi">Signor Presidente, occorrono interventi urgenti per combattere il cambiamento climatico e, com’è appena stato rilevato in quest’Aula, tutti i settori che rilasciano gas a effetto serra nell’atmosfera devono contribuire. Il settore del trasporto aereo non può restarne fuori. I gas a effetto serra derivanti dal traffico aereo sono in rapido aumento. E’ importante ricordarlo, poiché spesso si afferma che il traffico aereo produce solo il due o tre per cento delle emissioni di gas. Come affermato poc’anzi, le emissioni di gas a effetto serra derivanti dal trasporto aereo sono aumentate di una volta e mezzo dal 1990.</p>
      <p sl="fi">Ora, l’idea di includere il trasporto aereo nel sistema di scambio di emissioni è una proposta specifica dell’UE. L’intento è anche quello di istituire un sistema mondiale nel lungo termine, dove anche il traffico aereo condivida l’onere. Occorre trarre una lezione dai punti deboli della direttiva generale sullo scambio di quote di emissioni e aumentare la percentuale di quote vendute all’asta nell’assegnazione iniziale dei diritti. Quest’ultima, così come il sistema nel suo complesso, deve incoraggiare la riduzione delle emissioni, cosicché i viaggi aerei brevi vengano sostituiti da viaggi in treno, soprattutto nelle regioni con una fitta rete urbana e un’elevata densità di popolazione. D’altro canto, esistono dei problemi nelle zone meno popolate e lontane dai centri urbani, ed è importante che il sistema europeo tenga conto delle zone remote in modo equilibrato.</p>
    </intervention>
    <intervention id="1-196" speaker_id="28167" name="Corien WORTMANN-KOOL" is_mep="True" mode="spoken" nationality="Netherlands" birth_date="27-06-1959" birth_place="Oud-Alblas" p_group="Group of the European People's Party (Christian Democrats) - Vice" m_state="NL">
      <p sl="nl">Signor Presidente, con l’introduzione del trasporto aereo nel sistema di scambio di quote di emissione, l’Europa mostra un’ambizione, quella di affrontare il problema delle emissioni di CO2 e di contrastare il cambiamento climatico. Tutto sommato, finora in nessun luogo al mondo – nemmeno in California – è stato proposto un approccio così ambizioso. Si tratta di un piano molto ambizioso anche rispetto al sistema di scambio di emissioni per l’industria.</p>
      <p sl="nl">Tuttavia, che cosa ha fatto la commissione per l’ambiente, la sanità pubblica e la sicurezza alimentare? Ha rafforzato notevolmente il rigore della proposta nei suoi punti chiave, così abbiamo mancato l’obiettivo. L’Europa deve mostrare capacità di leadership , ma leadership non significa solo assumere la guida, bensì anche persuadere gli altri, convincerli – e questo nell’ambiente estremamente competitivo del trasporto aereo internazionale. Quindi, il nuovo regime non dovrebbe per nessun motivo determinare un aumento dei costi e della burocrazia, in particolare per le compagnie aeree europee, bensì presentare un vantaggio per il clima. Deve emergere un netto vantaggio per il clima, preferibilmente a livello mondiale.</p>
      <p sl="nl">Mi compiaccio quindi che il gruppo del Partito popolare europeo (Democratici cristiani) e dei Democratici europei e anche il gruppo dell’Alleanza dei democratici e dei liberali per l’Europa abbiano presentato degli emendamenti che domani, mi auguro, ci riporteranno verso un’impostazione più realistica. E’ necessario al fine di promuovere un trasporto aereo più pulito anche nella pratica, perché dover passare tra le maglie burocratiche di un’asta – anche con un aeromobile pulito – non è molto salutare. Anche riguardo al numero di quote disponibili mi auguro un esito più realistico domani.</p>
      <p sl="nl">Tuttavia, questa proposta da sola certamente non sarà sufficiente. La Commissione e il Parlamento europeo devono sostenere insieme la realizzazione del “Cielo unico europeo”, che può produrre un vantaggio ambientale cinque volte maggiore.</p>
      <p sl="nl">Signor Presidente, mi auguro che possiamo aumentare la pressione sugli Stati membri anche a questo proposito, perché solo in tal caso si potrà fare la vera differenza in fatto di clima.</p>
    </intervention>
    <intervention id="1-197" speaker_id="2099" name="Robert EVANS" is_mep="True" mode="spoken" nationality="United Kingdom" birth_date="23-10-1956" birth_place="Ashford" p_group="Socialist Group in the European Parliament" m_state="GB">
      <p sl="en">Signor Presidente, questa sera, per una volta, il Parlamento può veramente indicare la strada per la protezione dell’ambiente. Come ha affermato l’onorevole Belder, credo che la Commissione in realtà sia stata piuttosto cauta nella sua proposta originale. A mio parere, l’opinione pubblica europea si aspetta che questo Parlamento stabilisca standard di massimo livello e obiettivi ambiziosi.</p>
      <p sl="en">In quanto membro della commissione per i trasporti, e con i miei colleghi del gruppo PSE, non ho sostenuto la linea dell’onorevole Jarzembowski promossa, mi dispiace dirlo, con il sostegno del gruppo liberale, il gruppo ALDE. La nostra idea era di rafforzare la proposta originale, non di annacquarla.</p>
      <p sl="en">Quindi, mi congratulo con l’onorevole Liese per la sua relazione e, cito, “non solo ereditiamo questo pianeta dei nostri antenati, i nostri genitori, ma lo prendiamo a prestito dai nostri figli”. E, come l’onorevole Lucas, mi appello a tutti i gruppi presenti in questo Parlamento affinché riflettano sul voto di domani; siate disposti a scendere a compromessi, siate ragionevoli, realistici, ma soprattutto, siate positivi, perché il Parlamento ha la possibilità di essere all’avanguardia nella protezione dell’ambiente per 500 milioni di cittadini e i loro discendenti.</p>
    </intervention>
    <intervention id="1-198" speaker_id="28221" name="Thomas ULMER" is_mep="True" mode="spoken" nationality="Germany" birth_date="25-07-1956" birth_place="Karlsruhe" p_group="Group of the European People's Party (Christian Democrats)" m_state="DE">
      <p sl="de">Signor Presidente, signor Commissario, onorevoli colleghi, prima di tutto ringrazio il relatore, l’onorevole Liese, per la sua ottima relazione, e l’onorevole Jarzembowski. Nel complesso, ritengo che i compromessi sono sicuramente praticabili. Spesso la politica vive di simboli, e in questo caso stiamo inviando un segnale chiaro: è la prima proposta legislativa dal Vertice di primavera e stiamo cominciando a perseguire attivamente la politica di protezione del clima.</p>
      <p sl="de">I sette punti fondamentali di questa relazione – decorrenza dello scambio di emissioni, periodo di riferimento, numero di permessi, utilizzo dei proventi, eccezioni per aeromobili più piccoli e metodo di calcolo – a mio parere sono stati affrontati in modo esauriente e affidabile negli emendamenti di compromesso. Non invoco nessuna deroga, pur ritenendo che occorrano speciali disposizioni aggiuntive per le regioni ultraperiferiche, affinché non risultino svantaggiate.</p>
      <p sl="de">Secondo me la proposta è molto valida e tiene conto in misura sufficiente della concorrenza. Non dobbiamo dimenticare che anche se il 100 per cento delle quote fosse assegnato mediante asta – in via puramente teorica, com’è stato appena detto – si tratterebbe di 2 miliardi di euro, una somma sicuramente gestibile per le compagnie aeree, che senza dubbio influirebbe sulla definizione dei prezzi. Tuttavia non prevedo che questo possa creare dei problemi, anche in relazione al gran numero di voli.</p>
      <p sl="de">Mi auguro che l’UE proceda su questa strada nel contesto delle politiche per la protezione del clima e che saremo in grado di convincere tutte le altre principali compagnie aeree ad aderire all’accordo.</p>
    </intervention>
    <intervention id="1-199" speaker_id="23806" name="Gyula HEGYI" is_mep="True" mode="spoken" nationality="Hungary" birth_date="30-04-1951" birth_place="Békéscsaba" p_group="Socialist Group in the European Parliament" m_state="HU">
      <p sl="en">Signor Presidente, l’aviazione civile sembrava un lusso in passato, quando soprattutto i ricchi e la cosiddetta jet society sfruttavano i vantaggi di rapidi spostamenti in aereo. Oggi, almeno nell’Unione europea, l’aviazione civile è una componente indispensabile della nostra vita, senza la quale il Parlamento e il Consiglio non potrebbero funzionare. Se la distanza da Bruxelles è superiore a 1 000 km, non esiste un’alternativa realistica al volo aereo in assenza di treni ad alta velocità.</p>
      <p sl="en">Con l’adesione dei nuovi Stati membri e il boom delle linee aeree a basso costo, i voli sono aumentati di due o tre volte rispetto al periodo precedente l’allargamento dell’UE. Il trasporto aereo internazionale non è ancora contemplato dal Protocollo di Kyoto. Tuttavia, le emissioni dirette del trasporto aereo rappresentano circa il 3 per cento del totale delle emissioni di gas serra nell’UE, e la percentuale è in rapida crescita. A mio parere, la quantità delle quote gratuite avrebbe dovuto basarsi sul tasso di emissione pro capite di gas a effetto serra nei diversi Stati membri, poiché esistono notevoli differenze. Ritengo che sia ingiusto che i paesi dell’Europa occidentale abbiano diritto a quote di emissioni di gas a effetto serra generate dal trasporto aereo tre volte superiori rispetto all’Ungheria e ad altri nuovi Stati membri. A mio parere, questo principio dovrebbe essere applicato in altre politiche ambientali che richiedono un ammontare fisso di riduzione invece di una riduzione percentuale. Altrimenti, chi ha inquinato meno in passato risulta penalizzato.</p>
    </intervention>
    <intervention id="1-200" speaker_id="28126" name="Christofer FJELLNER" is_mep="True" mode="spoken" nationality="Sweden" birth_date="13-12-1976" birth_place="Västerås" p_group="Group of the European People's Party (Christian Democrats)" m_state="SE">
      <p sl="sv">Il trasporto aereo deve pagare i suoi costi ambientali e quindi sono a favore di questa proposta. Il trasporto aereo non può essere esentato da costi ambientali che invece vengono pagati da altri mezzi di trasporto. Ma non mi piace la frenesia contro il trasporto aereo che traspare nella discussione, come se noi fossimo i cattivi in fatto di ambiente e la cosa migliore fosse quella di fermare completamente il traffico aereo. Non è affatto vero. Il trasporto aereo produce il 5 per cento delle emissioni di biossido di carbonio. Un aeromobile pieno usa una quantità inferiore di carburante per passeggero al chilometro di un’automobile. Si può e si deve fare anche meglio, ma ponendoci domande serie sul settore aereo, che portino a dei progressi, e non cercando di bloccare i voli.</p>
      <p sl="sv">Viaggiare e incontrare persone di altri paesi del mondo è importante. Sono convinto che Ryanair ha fatto molto di più per la comprensione tra i popoli d’Europa di tutti i progetti culturali dell’UE messi insieme. Viaggiare meno quindi non dev’essere un fine: isolare le persone ci riporta indietro nella storia, ad un periodo oscuro.</p>
      <p sl="sv">La proposta della Commissione va nella direzione giusta, ma partendo da una prospettiva cinica – ossia che a volare meno dovrebbe essere qualcun altro. Si è tentato di esentare i voli dei capi di Stato e di governo, mentre nel contempo si chiede ai cittadini di agire responsabilmente. Proposte come questa generano un meritato disprezzo nei confronti dei politici, e sono lieto che noi della commissione per l’ambiente abbiamo eliminato queste particolari disposizioni.</p>
      <p sl="sv">Ugualmente cinico è il modo in cui numerosi colleghi della sinistra chiedono di ridurre di più della metà il trasporto aereo nel giro di pochi anni. Quelli che fanno simili proposte probabilmente non prenderebbero un treno, ad esempio, da Stoccolma a Bruxelles. E’ come se i loro viaggi fossero assolutamente indispensabili, mentre gli altri viaggiassero solo per divertimento.</p>
      <p sl="sv">Con questo genere di proposta irragionevole, sarà la gente comune a dover pagare, non i politici né i dirigenti d’azienda, per i quali paga qualcun altro. Saranno gli studenti che non si potranno più permettere di studiare all’estero, per uscire dai propri confini e vedere il mondo. Saranno le nonne a Norrland che non potranno più vedere così spesso i nipoti in città. Ci riporta indietro ad un periodo negli anni ottanta, quando a bordo degli aerei SAS volavano solo dirigenti d’azienda, politici e dirigenti sindacali.</p>
      <p sl="sv">Domani invece voteremo su delle richieste severe, ma realistiche, al settore del trasporto aereo, che costringeranno le compagnie aeree a pagare per i loro costi ambientali, che incentiveranno lo sviluppo di una tecnologia migliore e più rispettosa dell’ambiente, ma soprattutto renderanno possibile stabilire delle priorità e confrontare il trasporto aereo con i veri cattivi del biossido di carbonio, come le centrali a carbone. L’importante è ridurre le emissioni, non i voli.</p>
    </intervention>
    <intervention id="1-201" speaker_id="28318" name="Emanuel Jardim FERNANDES" is_mep="True" mode="spoken" nationality="Portugal" birth_date="21-01-1944" birth_place="Seixal " p_group="Socialist Group in the European Parliament" m_state="PT">
      <p sl="pt">Signor Presidente, pur concordando con la proposta della Commissione e del relatore, vorrei richiamare l’attenzione sul fatto che non è in linea con gli obiettivi del Parlamento descritti specificamente nella comunicazione sulla riduzione dell’impatto dell’aviazione sul cambiamento climatico; in particolare, vorrei richiamare l’attenzione sulla situazione delle zone più isolate, che dipendono in modo particolare dal trasporto aereo, soprattutto le regioni ultraperiferiche.</p>
      <p sl="pt">Inoltre, non è neppure in linea con le questioni sollevate dalla stessa Commissione nella sua comunicazione dello scorso settembre su una “Strategia per le regioni ultraperiferiche”. Cito: “Quali misure bisogna adottare affinché l’obiettivo della riduzione delle emissioni non abbia un impatto negativo sull’accessibilità, sull’economia e sui cittadini delle RUP?” Nel votare per gli emendamenti 99 e 100 sostenuti dal gruppo socialista al Parlamento europeo, il Parlamento affronterà questi temi con l’eventuale istituzione di una valutazione d’impatto e adeguate misure di compromesso, per garantire che le regioni ultraperiferiche in futuro siano incluse nel sistema di scambio delle emissioni – un passo necessario che tuttavia dev’essere fatto nel modo giusto, garantendo la sostenibilità ambientale ed economica in quelle regioni, che dipendono totalmente dal trasporto aereo a causa della loro posizione geografica.</p>
    </intervention>
    <intervention id="1-202" speaker_id="28275" name="Małgorzata HANDZLIK" is_mep="True" mode="spoken" nationality="Poland" birth_date="01-01-1965" birth_place="Bielsko-Biała" p_group="Group of the European People's Party (Christian Democrats)" m_state="PL">
      <p sl="pl">Signor Presidente, oggi discutiamo su un progetto di risoluzione sull’inserimento dell’aviazione civile europea nel sistema di scambio di quote di emissioni. A mio parere, questo progetto estremamente importante è stato redatto troppo di fretta, senza un’adeguata consultazione con il settore del trasporto aereo, in particolare i rappresentanti dei nuovi Stati membri, e senza prendere in esame le conseguenze economiche e sociali della sua introduzione, anche dal punto di vista della protezione ambientale, delle conseguenze per l’aviazione civile e delle minacce per lo sviluppo economico in Europa, ad esempio nel settore del turismo, che è la principale fonte di reddito per molte regioni.</p>
      <p sl="pl">Il progetto minaccia anche la competitività delle compagnie aeree e può determinare un deterioramento radicale della situazione finanziaria già difficile di molte compagnie aeree europee. Quindi, penso che la data di decorrenza per l’inclusione del settore del trasporto aereo nel sistema per tutte le comunicazioni non debba essere prima del 2012.</p>
      <p sl="pl">Sostengo caldamente la cosiddetta ampia portata geografica del sistema, in altre parole l’inclusione di tutti i voli in arrivo e in partenza dall’UE, a prescindere dalla nazionalità del vettore. Si tratta dell’unica soluzione che garantisce il raggiungimento degli effetti ambientali previsti e che non espone i vettori europei ad un drastico calo di competitività.</p>
      <p sl="pl">A mio parere, il numero complessivo di quote assegnate al settore dell’aviazione dovrebbe essere fissato a livello comunitario, con riferimento ai livelli medi di emissioni derivanti dal settore, almeno per gli anni 2005-2007, mentre il limite massimo dovrebbe essere fissato al 100 per cento.</p>
      <p sl="pl">Tenendo conto delle diverse posizioni presentate nel corso della discussione e del fatto che questo progetto interessa l’ambiente, ma anche le economie di tutti gli Stati dell’UE, nonché i loro cittadini, dovremmo prendere delle decisioni che siano misurate ed efficaci.</p>
    </intervention>
    <intervention id="1-203" speaker_id="28261" name="Alexander STUBB" is_mep="True" mode="spoken" nationality="Finland" birth_date="01-04-1968" birth_place="Helsinki" p_group="Group of the European People's Party (Christian Democrats) and European Democrats" m_state="FI">
      <p sl="en">Signor Presidente, vengo da una delle cosiddette regioni ultraperiferiche, nel mio caso la Finlandia. Se non avessi potuto venire qui in aereo, probabilmente ci avrei messo due giorni. E non in bicicletta, bensì in nave, auto e treno. Questo a titolo di premessa.</p>
      <p sl="en">A mio parere, ci sono sei punti da affrontare e li enumero tutti anche se intendo concentrarmi su un aspetto in particolare. Numero uno: entrata in vigore – sono a favore del compromesso PPE-DE, in altre parole il 2011. Limite massimo sui diritti di emissione: secondo me, il 95 per cento. Periodo di riferimento: sono d’accordo su 2005-2007; assegnazioni tramite asta: 25 per cento; utili: in parte restituiti alle linee aeree e in parte a favore di altre cause valide in tema di cambiamento climatico. Ma a mio parere la questione principale è il punto numero 6: la base di assegnazione; in altre parole, capacità dell’aeromobile, o ATK (Available Tonne Kilometre), contro effettiva quantità di passeggeri e merci trasportati, o RTK (Revenue Tonne Kilometre). Ora, capisco che si tratta di una questione difficile per molti, ma per me non è un problema ambientale. In effetti, il massimale è già stato fissato. Quando si parla di ATK e RTK, si parla della distribuzione tra le diverse compagnie aeree.</p>
      <p sl="en">Nessun sistema è perfetto, ma non possiamo trovarci in una situazione dove le compagnie aeree delle zone più periferiche risultino penalizzate e trattate ingiustamente rispetto alle compagnie aeree con sede a Francoforte, Berlino, Londra, Bruxelles o Parigi. Il treno non è un’alternativa valida per noi, è semplice. Considerando l’andamento attuale del cambiamento climatico, temo che in futuro l’unico posto dove ci sarà la neve in inverno sarà la Lapponia. So che quei voli potrebbero essere pieni all’andata, ma probabilmente non sono sempre pieni al ritorno, per cui dobbiamo stare molto attenti a non trasformare questa situazione in una corsa al ribasso. Quindi invito tutti i miei amici e colleghi domani a votare per l’ATK piuttosto che l’RTK. E’ una questione di vita o di morte per le aree periferiche, ma so bene che non lo è per chi viene dalle zone centrali.</p>
    </intervention>
    <intervention id="1-204" speaker_id="1838" is_mep="True" mode="spoken" role="Presidente" name="Gérard ONESTA" nationality="France" birth_date="05-08-1960" birth_place="Albi" p_group="Group of the Greens/European Free Alliance" m_state="FR">
      <p sl="unknown">Resta da vedere se la slitta di Babbo Natale sarà inclusa nel sistema comunitario di scambio di quote di emissioni di gas a effetto serra.</p>
    </intervention>
    <intervention id="1-205" speaker_id="28299" name="Bogusław SONIK" is_mep="True" mode="spoken" nationality="Poland" birth_date="03-12-1953" birth_place="Kraków" p_group="Group of the European People's Party (Christian Democrats)" m_state="PL">
      <p sl="pl">Signor Presidente, ho preso un volo da Cracovia, dove ieri il paesaggio era tutto bianco e l’intera città era sotto la neve, quindi la situazione non è ancora così tragica.</p>
      <p sl="pl">La tutela dell’ambiente naturale e la lotta ai cambiamenti climatici negativi sono ormai una sfida per l’intero genere umano. In quanto cittadino dell’UE, apprezzo molto l’impegno per la protezione dell’ambiente dell’Unione europea. Tuttavia, non dovremmo mai dimenticare le conseguenze della legislazione in questo campo per l’economia europea.</p>
      <p sl="pl">Nel discutere la direttiva sulle emissioni di CO2 nel settore del trasporto aereo oggi ci siamo scontrati con questo problema. Attualmente il trasporto aereo è in rapida crescita, in particolare nei nuovi Stati membri, dove questo mercato si sta sviluppando con una rapidità eccezionale, fornendo un numero crescente di posti di lavoro. In termini macroeconomici, contribuisce ad un aumento del PIL.</p>
      <p sl="pl">Di conseguenza, ritengo che i nuovi Stati membri dovrebbero avere l’opportunità di adeguare il livello di sviluppo del trasporto aereo a quello degli Stati membri di più vecchia data, magari grazie ad un termine più lungo per l’introduzione della direttiva. La nuova direttiva nella forma proposta potrebbe frenare lo sviluppo del settore, in contrasto con la politica intesa a creare condizioni di concorrenza uniformi nella Comunità.</p>
      <p sl="pl">Un ulteriore rischio è la perdita di competitività delle compagnie europee rispetto a quelle dei paesi terzi, per cui è fondamentale che la nuova normativa venga accettata a livello mondiale, e non soltanto dall’Unione europea.</p>
      <p sl="pl">Avvalendomi del parere degli scienziati, posso affermare che non è previsto lo sviluppo di nuove tecnologie in grado di ridurre con efficacia i livelli delle emissioni di CO2 nel settore aereo. Quindi, è estremamente importante cercare di limitare le emissioni di gas laddove sia possibile. Uno strumento efficace è la modernizzazione del controllo del traffico aereo, che secondo gli analisti del settore consentirebbe di ottenere un risparmio nel consumo di carburante tra il 6 e il 12 per cento.</p>
      <p sl="pl">In conclusione, vorrei sottolineare che nel portare avanti una politica a favore dell’ambiente dovremmo sempre tener conto del suo impatto su ogni singolo Stato membro. Quindi, secondo me il periodo di riferimento dovrebbe essere il più possibile rappresentativo, in altre parole gli anni 2007-2009.</p>
    </intervention>
    <intervention id="1-206" speaker_id="photo_generic" name="Stavros Dimas" is_mep="True" mode="spoken">
      <p sl="en">Membro della Commissione . − Signor Presidente, innanzi tutto desidero ringraziare tutti coloro che sono intervenuti nella discussione di questa sera per i loro contributi positivi, prima di passare a trattare nel dettaglio alcuni degli emendamenti.</p>
      <p sl="en">Molti emendamenti sono accettabili, almeno in parte o in linea di principio. Ad esempio, la Commissione riconosce che sarebbe utile richiedere agli operatori aerei di preparare piani di monitoraggio e informativi. Nell’ambito del sistema attuale, gli operatori sono tenuti a farlo per ottenere il permesso di emettere gas a effetto serra. Questo agevolerà una verifica credibile e quindi la salvaguardia dell’integrità ambientale del sistema, impedendo la frode.</p>
      <p sl="en">Altri esempi comprendono l’esenzione di certe attività, quali i voli per scopi umanitari o di soccorso antincendio. Tuttavia, pur concordando pienamente sul fatto che occorre cominciare al più presto, fissare il 2010 come data di decorrenza sarebbe molto problematico. Non ci sarebbe il tempo sufficiente per completare i preparativi e, in particolare, per completare il processo di assegnazione, che richiede tempi più lunghi rispetto alle procedure seguite nel sistema attuale.</p>
      <p sl="en">Per quanto concerne l’ambito di applicazione, ho già spiegato il motivo per cui la Commissione ritiene ancora che un approccio in due fasi sarebbe utile a convincere i paesi terzi che l’Unione europea è pronta ad assumere un ruolo guida, in linea con i suoi obblighi particolari in quanto regione di paesi industrializzati.</p>
      <p sl="en">Per quanto concerne la richiesta di maggiori assegnazioni tramite asta, sono ben consapevole che sia in linea con il crescente consenso in merito ai vantaggi della vendita all’asta e prevedo che ne discuteremo presto più approfonditamente nel contesto della revisione generale dell’ETS. Tuttavia, nel periodo precedente il 2013 il trasporto aereo dovrebbe essere trattato per quanto possibile come gli altri settori.</p>
      <p sl="en">Di conseguenza, la percentuale di quote di emissione messe all’asta dovrebbe essere la percentuale media di vendite all’asta applicabile ad altri settori, come indicato nei piani nazionali di assegnazione per il periodo 2008-2012. Quello che accadrà dopo il 2012 dipenderà dalla revisione generale dell’ETS.</p>
      <p sl="en">Infine, vorrei condividere con voi qualche preoccupazione della Commissione in merito agli emendamenti riferiti ai limiti all’utilizzo di crediti da settori diversi dall’aviazione, all’utilizzo di un moltiplicatore per gli effetti diversi dalle emissioni di biossido di carbonio e ad un parametro aggiuntivo per l’efficienza energetica. Questi emendamenti avranno l’effetto di limitare la possibilità degli operatori aerei di utilizzare quote diverse da quelle assegnate al trasporto aereo per coprire le loro emissioni. Non è coerente con l’idea fondamentale di uno scambio aperto di quote di emissione, che garantisce soluzioni vantaggiose in termini di costo. Inoltre, questi cambiamenti complicherebbero il sistema in misura significativa.</p>
      <p sl="en">La proposta della Commissione fornisce già agli operatori aerei incentivi extra per migliorare il rendimento del carburante. A nostro parere, non sono necessarie ulteriori aggiunte che la renderebbero solo più complicata.</p>
      <p sl="en">In sintesi, la Commissione può sostenere completamente, in parte o in linea di principio 27 dei 100 emendamenti proposti. Provvederò a fornire al segretariato del Parlamento un elenco dettagliato della posizione della Commissione sui vari emendamenti , ivi compreso l’emendamento n. 47, riguardo al quale vorrei dire che la Commissione intende mantenere le disposizioni che prevedono un cambiamento della normativa sui registri, ma è aperta a prendere in considerazione dei modi per garantire che la conversione delle quote del trasporto aereo non pesi sulla conformità degli Stati membri agli obiettivi di Kyoto.</p>
      <p sl="en">Posizione della Commissione sugli emendamenti del Parlamento</p>
      <p sl="en">Relazione Liese (A6-0402/2007)</p>
      <p sl="en">La Commissione può sostenere completamente, in parte o in linea di principio 27 emendamenti: i numeri 1, 3-5, 7, 8, 10, 14, 17, 26, 29, 30, 36-38, 40, 45, 47, 49, 51-53, 57, 65, 70, 76, 79.</p>
      <p sl="en">Gli emendamenti che la Commissione non può sostenere sono i numeri 2, 6, 9, 11-13, 15, 16, 18-25, 27, 28, 31-35, 39, 41-44, 46, 48, 50, 54-56, 58-60, 61-64, 66-69, 71-75, 77, 78, 80-100.</p>
    </intervention>
    <intervention id="1-207" speaker_id="1838" is_mep="True" mode="spoken" role="Presidente" name="Gérard ONESTA" nationality="France" birth_date="05-08-1960" birth_place="Albi" p_group="Group of the Greens/European Free Alliance" m_state="FR">
      <p sl="unknown">La discussione è chiusa.</p>
      <p sl="unknown">La votazione è prevista per domani dalle 11.30.</p>
      <p sl="unknown">Dichiarazioni scritte (articolo 142)</p>
    </intervention>
    <intervention id="1-208" speaker_id="4347" name="Christine DE VEYRAC" is_mep="True" mode="written" nationality="France" birth_date="06-11-1959" birth_place="Toulouse" p_group="Group of the European People's Party (Christian Democrats)" m_state="FR">
      <p sl="fr">La necessità di ridurre rapidamente ed efficacemente le emissioni di gas a effetto serra è un dato di fatto che non si può più negare. In un simile contesto, la riduzione dell’impatto dei trasporti sul riscaldamento globale svolgerà un ruolo decisivo. Il testo di cui discutiamo è una delle misure prese in questo senso, e io sostengo l’iniziativa.</p>
      <p sl="fr">Tuttavia, questa legislazione riuscirà nel suo intento solo se riusciamo a conciliare gli obiettivi ambientali con gli obiettivi di mobilità dei cittadini, rispettando i paesi terzi.</p>
      <p sl="fr">E’ dunque essenziale ottenere una riduzione delle emissioni di CO2 al minor costo possibile per i passeggeri. L’impegno richiesto al settore del trasporto aereo dovrebbe essere sufficiente a non compromettere le riduzioni ottenute da altri settori, ma abbastanza equilibrato da non penalizzare la crescita del settore stesso.</p>
      <p sl="fr">Per questo, ritengo che degli obiettivi di riduzione delle emissioni di CO2 troppo rapidi e troppo severi, benché lodevoli da un punto di vista puramente ambientale, sono poco realistici e rischiano di avere un effetto controproducente.</p>
      <p sl="fr">Mi auguro che nel voto di domani sapremo tenere conto di questi diversi parametri.</p>
    </intervention>
    <intervention id="1-993" speaker_id="4260" name="Eija-Riitta KORHOLA" is_mep="True" mode="written" nationality="Finland" birth_date="15-06-1959" birth_place="Lahti" p_group="Group of the European People's Party (Christian Democrats)" m_state="FI">
      <p sl="fi">Siamo in procinto di introdurre un sistema inedito, con uno strumento di politica climatica proprio del trasporto aereo. Lo scambio di emissioni nel settore del trasporto aereo comporta dei fattori di rischio e vi invito a prestare attenzione a una o due questioni importanti.</p>
      <p sl="fi">Benché tutti siamo preoccupati, e a ragione, per le crescenti emissioni derivanti dal trasporto aereo, il traffico aereo rappresenta comunque il futuro. Potrei addirittura affermare che è inevitabile per l’ambiente. Ad esempio, in base allo studio MIPS sull’incidenza complessiva dell’inquinamento ambientale, molto considerato, il traffico aereo presenta i suoi vantaggi e sembrerebbe una soluzione per il futuro. Un trasporto aereo completamente privo di emissioni quindi risolverebbe il problema delle emissioni derivanti dai trasporti e dovrebbe essere il nostro obiettivo prioritario.</p>
      <p sl="fi">Per questo motivo, nella formulazione degli emendamenti di compromesso ho voluto destinare i proventi dello scambio di emissioni specificamente all’attività di ricerca e sviluppo nel settore aereo. Se la crescita delle emissioni è veramente preoccupante, le risorse disponibili dovrebbero essere spese per lo sviluppo di trasporti privi di emissioni. Mi auguro che anche il Consiglio si renda conto di quanto è importante.</p>
      <p sl="fi">D’altro canto, la direttiva dovrebbe garantire anche che le regioni periferiche dell’Unione siano in grado di competere equamente nell’ambito del sistema di scambio delle emissioni. Questo aspetto assume una particolare rilevanza in merito ai diritti che non vengono assegnati mediante asta. Il modello ATK (available tonne kilometre), basato sulla capacità massima dell’aeromobile, sarebbe il modo migliore per garantire l’equità nello scambio di emissioni e in ultima analisi avrebbe un’influenza più positiva sul clima. Il sistema secondo il quale i diritti di emissione non venduti all’asta verrebbero assegnati in base al volume di merci e passeggeri infatti incoraggerebbe l’uso di voli di coincidenza e attraverso città, con volumi consistenti di passeggeri.</p>
      <p sl="fi">Un sistema inteso a proteggere il clima dovrebbe incoraggiare un meccanismo per cui le tariffe aeree tendono ad essere determinate più dal numero effettivo di chilometri percorsi. Attualmente, capita spesso che i voli più lunghi, e pertanto più dannosi per il clima, magari con uno scalo lungo il percorso, siano meno costosi. Non è logico dal punto di vista ambientale.</p>
    </intervention>
    <intervention id="1-209" speaker_id="33982" name="Marian-Jean MARINESCU" is_mep="True" mode="written" nationality="Romania" birth_date="11-08-1952" birth_place="Râmnicu Vâlcea" m_state="RO">
      <p sl="ro">L’inserimento del trasporto aereo nel sistema comunitario di scambio di emissioni è un’iniziativa positiva, che sottolinea il ruolo pionieristico dell’Europa nella lotta al cambiamento climatico.</p>
      <p sl="ro">Lo scambio di emissioni nel settore del trasporto aereo non dovrebbe determinare una riduzione del numero di voli e un aumento dei prezzi, che sono conseguenze negative per i passeggeri, per il settore del trasporto aereo e per lo sviluppo sostenibile dei trasporti. A queste condizioni, è importante risolvere le cause tecniche del problema.</p>
      <p sl="ro">Si potrebbe ottenere una riduzione delle emissioni realizzando motori di nuova progettazione, che garantiscano una maggiore efficienza nel consumo di carburante, migliorando le caratteristiche aerodinamiche degli aeromobili e utilizzando nuove leghe metalliche e materiali compositi per la costruzione delle fusoliere.</p>
      <p sl="ro">Bisogna considerare anche la ricerca nel campo dei carburanti alternativi. La NASA ha annunciato il varo di un programma inteso a trovare delle soluzioni per migliorare il cherosene.</p>
      <p sl="ro">Quindi, è necessario integrare le risorse finanziarie per l’attività di ricerca e sviluppo e incoraggiare gli investimenti privati in questo campo, mentre i fondi derivanti dalle vendite all’asta all’interno del sistema di scambio dovrebbero essere utilizzati nel campo della ricerca e dell’innovazione nel settore aeronautico, in grado di fornire soluzioni concrete.</p>
      <p sl="ro">Chiedo inoltre al Consiglio e alla Commissione di continuare ad impegnarsi nei negoziati con gli organismi internazionali e i paesi terzi partner al fine di concludere tutti gli accordi necessari per evitare controversie internazionali nell’applicazione delle nuove disposizioni legislative.</p>
    </intervention>
    <intervention id="1-992" speaker_id="1318" name="James NICHOLSON" is_mep="True" mode="written" nationality="United Kingdom" birth_date="29-01-1945" p_group="European Conservatives and Reformists Group" m_state="GB">
      <p sl="en">Il trasporto aereo dovrebbe rientrare nell’ambito di applicazione del sistema di scambio di quote di emissioni. L’ETS ha dimostrato la sua validità dalla sua istituzione, due anni fa. Dovrebbe essere uno strumento utile per garantire che l’industria aeronautica faccia la sua parte nella lotta al cambiamento climatico. Tuttavia occorre anche riformare il sistema affinché possa adempiere al suo ruolo con efficacia.</p>
      <p sl="en">Naturalmente, nessuno di noi crede che questo sviluppo sia, da solo, la risposta al problema delle emissioni, ma rappresenta comunque un passo significativo nella giusta direzione. Inoltre, dimostra che esiste la volontà politica di prendere decisioni difficili a vantaggio del pianeta e dei suoi abitanti. Quello che serve sono anche delle riforme fondamentali del meccanismo di funzionamento del sistema di scambio delle emissioni.</p>
      <p sl="en">Detto questo, occorre garantire che il consumatore non sia ingiustamente gravato da forti aumenti delle tariffe e che si considerino altri metodi per ridurre le emissioni di CO2 derivanti dal trasporto aereo. Sono consapevole del fatto che i ministri dei Trasporti dell’UE lo stanno già facendo, attraverso l’esame di modi per modernizzare il controllo del traffico aereo e introdurre nuovi sistemi di tasse di atterraggio in relazione alle emissioni di gas a effetto serra.</p>
    </intervention>
    <intervention id="1-210" speaker_id="28636" name="Péter OLAJOS" is_mep="True" mode="written" nationality="Hungary" birth_date="18-04-1968" birth_place="Budapest" p_group="Group of the European People's Party (Christian Democrats) and European Democrats" m_state="HU">
      <p sl="hu">Una crescente percentuale della popolazione dei paesi industrializzati si rende conto della minaccia rappresentata dal cambiamento climatico. Tuttavia, occorre prendere delle misure drastiche se si vogliono ridurre le emissioni del 20 per cento nell’arco di 13 anni.</p>
      <p sl="hu">Purtroppo, i passi in questa direzione sono quasi impercettibili. A prescindere dalla fonte di emissioni interessata, si sollevano comunque delle voci intese a proteggere il settore di cui si sta parlando.</p>
      <p sl="hu">Nel contempo, sappiamo che saremo in grado di rispettare gli obiettivi che ci siamo posti solo se tutte le aree interessate contribuiscono alla riduzione delle emissioni. Se facciamo un’eccezione per un settore, dovremo recuperare in un altro. Quale sarà quello diverso?</p>
      <p sl="hu">Oggi quella del traffico aereo è un’area ristretta, che tuttavia sta evidenziando una crescita dinamica, strettamente collegata al prezzo mondiale delle materie prime, sul quale essa stessa esercita una grande influenza. Noi, in quanto politici, forniremo un reale sostegno alle imprese europee da un punto di vista strategico, se creiamo un ambiente che incoraggi l’innovazione.</p>
      <p sl="hu">La proposta non influisce sui passeggeri, perché le misure prese per ridurre le emissioni di CO2 determineranno un aumento della tariffa per le rotte all’interno dell’Europa di un importo non superiore a circa 1 euro. Si tratta solo di una frazione di quello che paghiamo per le misure di sicurezza anti-terrorismo! Comunque, anche 1 000 chilometri di linea ferroviaria di buona qualità dovranno competere con il trasporto aereo e per ottenere questo risultato le compagnie aeree devono farsi carico dei costi a cui danno origine, nella stessa misura in cui ce lo attendiamo dal trasporto ferroviario e stradale.</p>
    </intervention>
  </section>
  <section id="creitem22" title="22. Comitatologia (discussione)">
    <intervention id="1-212" speaker_id="1838" is_mep="True" mode="spoken" role="Presidente" name="Gérard ONESTA" nationality="France" birth_date="05-08-1960" birth_place="Albi" p_group="Group of the Greens/European Free Alliance" m_state="FR">
      <p sl="unknown">L’ordine del giorno reca la dichiarazione della Commissione sulla comitatologia.</p>
    </intervention>
    <intervention id="1-213" speaker_id="photo_generic" name="Margot Wallström" is_mep="True" mode="spoken">
      <p sl="en">Vicepresidente della Commissione . − Signor Presidente, la riforma della comitatologia decisa nel luglio 2006 ha introdotto una “procedura di regolamentazione con controllo”, che conferisce un diritto di veto al Parlamento europeo sulle misure di portata generale intese a modificare un atto giuridico di base adottato ai sensi della procedura di codecisione.</p>
      <p sl="en">Nel quadro di questa riforma, le tre Istituzioni hanno concordato una dichiarazione congiunta nella quale si impegnavano ad adeguare alla nuova procedura 26 atti di base prioritari e alla fine dello scorso anno la Commissione ha adottato 26 proposte prioritarie di adeguamento. E’ nostro interesse comune che questi strumenti di allineamento siano adottati al più presto. Alla Commissione quindi fa molto piacere vedere che il Parlamento è pronto a votare numerose risoluzioni legislative, dopo che sono state raggiunte soluzioni di compromesso valide ed eque fra le tre Istituzioni.</p>
      <p sl="en">Altri importanti dossier saranno all’ordine del giorno di un’altra sessione del Parlamento europeo nel mese corrente e ho fiducia che saremo in grado di trovare delle soluzioni anche in questo caso. Desidero ringraziare i relatori delle diverse commissioni per il loro atteggiamento molto collaborativo e costruttivo.</p>
      <p sl="en">Di conseguenza, l’intero pacchetto di 26 proposte prioritarie di adeguamento potrebbe essere pronto per l’approvazione prima della fine di quest’anno. Sarebbe un ottimo risultato, che aprirebbe la strada al cosiddetto “allineamento generale”. Come sapete, la Commissione si è impegnata a rivedere tutti gli atti giuridici di base adottati in codecisione, in aggiunta a questi 26 atti prioritari, nell’intento di allinearli alla nuova procedura di regolamentazione con controllo. La Commissione intende rispettare questo impegno e proporre un allineamento generale degli atti non prioritari, che riguarda in totale più o meno 220 atti. L’iniziativa prenderà la forma di quattro o cinque proposte globali, o pacchetti di proposte, il primo dei quali dovrebbe pervenire al Parlamento europeo in tempi brevi, nel mese di novembre. Le due successive proposte globali seguiranno nel giro di un paio di settimane e la proposta finale appena prima della fine di quest’anno, o subito all’inizio del prossimo.</p>
      <p sl="en">Un terzo aspetto della revisione dei diritti di controllo del Parlamento è la revisione dell’accordo concluso nel 2000 tra la Commissione e il Parlamento sulle procedure di comitatologia. A questo proposito desidero ringraziare il Parlamento, e in particolare gli onorevoli Galeote e Corbett, per l’eccellente spirito di collaborazione che ha prevalso durante i negoziati. Vorrei anche ringraziarli per aver riconosciuto che le procedure speciali previste nell’accordo si applichino in tutti i casi di estrema urgenza.</p>
      <p sl="en">Sono lieta di annunciare che i risultati di questi negoziati godono di un sostegno politico e che la Commissione sarà pronta a procedere all’adozione formale dell’accordo rivisto non appena otterrà l’appoggio formale del Parlamento sull’esito dei negoziati. Ho fiducia che l’accordo raggiunto consentirà alle nostre due Istituzioni di operare con maggiore efficienza in futuro.</p>
    </intervention>
    <intervention id="1-214" speaker_id="4292" name="Alexander RADWAN" is_mep="True" mode="spoken" nationality="Germany" birth_date="30-08-1964" birth_place="München" p_group="Group of the European People's Party (Christian Democrats) and European Democrats" m_state="DE">
      <p sl="de">a nome del gruppo PPE-DE . – Signor Presidente, signora Commissario, la discussione sulla comitatologia va avanti da tempo. Sulla base della relazione Basilea II, il Parlamento ha finalmente ottenuto i diritti di controllo che effettivamente sarebbero normali in una democrazia, a fronte di una forte opposizione del Consiglio e dell’opposizione della Commissione. Ora dobbiamo attendere di adeguare di conseguenza le direttive e a questo proposito ci si è concentrati, comprensibilmente, sulla questione dell’allineamento delle direttive pertinenti. Quello di stabilire in quale misura adattare le direttive in termini legislativi è certamente un aspetto importante.</p>
      <p sl="de">Tuttavia, l’accordo tra Parlamento, Commissione e Consiglio riguarda le modalità più opportune di coinvolgimento del Parlamento. Il Commissario ha espresso la sua speranza che il Parlamento approvi i relativi allineamenti nell’anno in corso. Per noi è importante che il Parlamento sia informato per tempo in merito ai processi e che lo scambio di informazioni tra il Parlamento e i comitati “comitatologia” avvenga per tempo. L’effettiva fase di attuazione deve ancora cominciare e il tempo ci dirà se ci sarà o meno un rafforzamento dei diritti del Parlamento.</p>
      <p sl="de">Lo stesso vale per le richieste di dibattito urgente. Per fare un esempio: i principi contabili sono il prossimo punto all’ordine del giorno, gli IFRS 8. In questo caso, secondo la procedura di comitatologia purtroppo noi venivamo informati dalla Commissione solo all’ultimo minuto e ci si attendeva che prendessimo una decisione in tempi relativamente rapidi. L’elemento decisivo, a parte il processo di allineamento formale, sarà la volontà della Commissione, delle direzioni generali pertinenti, dei funzionari competenti, di coinvolgere il Parlamento nel lavoro a tempo debito. Solo in questo caso sarà possibile un controllo efficace. E’ qui che si vedrà se nella Commissione nel suo complesso esiste questa volontà o meno.</p>
    </intervention>
    <intervention id="1-215" speaker_id="1985" name="Pervenche BERÈS" is_mep="True" mode="spoken" nationality="France" birth_date="10-03-1957" birth_place="Neully-sur-Seine" p_group="Group of the Progressive Alliance of Socialists and Democrats in the European Parliament" m_state="FR">
      <p sl="fr">a nome del gruppo PSE . – Signor Presidente, signora Commissario, eccoci qui, a discutere ancora di comitatologia. In sostanza si tratta, com’è stato ricordato, di attuare l’accordo che tutti abbiamo accolto come un successo quando è stato concluso nel luglio 2006.</p>
      <p sl="fr">Esistono due aspetti fondamentali al riguardo: l’aspetto pratico, sul quale non intendo ritornare, ma anche la sua traduzione in ciascuna delle direttive e oggi ci occupiamo di 26 direttive prioritarie. Mi riferisco a quelle che sono state rinviate alla commissione per i problemi economici e monetari. Da questo punto di vista, vorrei esprimere la nostra determinazione affinché la posizione del Parlamento europeo, nell’esame di queste 26 direttive prioritarie, sia la più coerente possibile. Si tratta di applicare lo stesso accordo sulla comitatologia a queste 26 direttive, e di qui nasce l’idea di un approccio parallelo. Tuttavia, sappiamo bene che in questi negoziati il diavolo si nasconde nei dettagli e l’abbiamo incontrato durante i negoziati in merito a tre punti particolari che vorrei citare brevemente.</p>
      <p sl="fr">Il primo punto riguarda qualcosa che, nella commissione per i problemi economici e monetari, ma non solo, è stato vissuto come una specie di provocazione. Sull’argomento delle norme contabili, un’area in cui il Parlamento europeo esercita pienamente i suoi poteri e le sue competenze, la Commissione ha presentato una proposta intesa a prevedere che l’urgenza si dovesse applicare come procedura d’ufficio. Noi non l’abbiamo accettato e fortunatamente ho visto che siamo riusciti a indurre la Commissione a fare marcia indietro su questo punto e a rinunciare alla sua pretesa di adottare sistematicamente la procedura d’urgenza, che avrebbe privato il Parlamento del suo effettivo diritto di controllo in un’area dove al contrario si è dimostrato in grado di essere utile, efficace e pertinente.</p>
      <p sl="fr">Il secondo punto è, naturalmente, la questione delle disposizioni note come sunset clauses o clausole di caducità. La Commissione e il Consiglio tenevano molto all’eliminazione di queste clausole, nella convinzione che si trattasse di un elemento implicito nell’accordo sulla comitatologia concluso lo scorso anno. In spirito di collaborazione, abbiamo garantito che la Commissione sarà invitata a verificare l’efficacia e il funzionamento democratico delle condizioni di trasmissione periodica dei poteri esecutivi, ogni tre anni. A mio parere, è un buon modo di procedere e vedo che nell’impegno che la Commissione ha accettato di firmare, attraverso quella che d’ora in avanti sarà nota come clausola di revisione, è invitata a considerare qual è la portata della sua competenza e a giustificare eventuali modifiche legislative ovvero la loro assenza.</p>
      <p sl="fr">Il terzo punto ovviamente è la questione dell’ambito di applicazione. Abbiamo constatato che il Consiglio non si è sempre attenuto alle proposte della Commissione, che si tratti di trasparenza o prospetti, della definizione di missioni o delle equivalenze.</p>
      <p sl="fr">Tuttavia, ritengo che in uno spirito di collaborazione, anche da parte della Presidenza portoghese, stiamo raggiungendo un risultato che dovrebbe soddisfare tutte le Istituzioni, e me ne compiaccio.</p>
    </intervention>
    <intervention id="1-216" speaker_id="1337" name="Manuel MEDINA ORTEGA" is_mep="True" mode="spoken" nationality="Spain" birth_date="15-12-1935" birth_place="Arrecife " p_group="Socialist Group in the European Parliament" m_state="ES">
      <p sl="es">Signor Presidente, dopo gli interventi della Vicepresidente della Commissione e della collega Berès, il mio discorso è quasi superfluo.</p>
      <p sl="es">Ho avuto il compito di preparare la relazione della commissione giuridica e, d’accordo con i colleghi della commissione per i problemi economici e monetari, siamo giunti alla conclusione che la procedura d’urgenza richiesta dalla Commissione nell’articolo 6, paragrafo 2, secondo comma, non era necessaria, perché al momento la collaborazione tra il Parlamento e la Commissione, e anche il Consiglio, è eccellente.</p>
      <p sl="es">Di conseguenza, la relazione della commissione giuridica chiede che l’articolo venga eliminato e adotta due ulteriori considerando, due ulteriori modifiche ai considerando, mirate a mettere in evidenza la flessibilità della procedura.</p>
      <p sl="es">Dopo l’approvazione in commissione dei considerando 1 e 2 si sono svolti i negoziati tra il Parlamento e la Commissione, ai quali ha fatto riferimento il Commissario Wallström, e abbiamo presentato un emendamento finale, l’emendamento n. 4, che sostituisce l’attuale emendamento n. 2 e stabilisce una formula per la collaborazione tra le tre Istituzioni. In altre parole, quello che è importante di questo testo è la frase finale, dove si afferma che la Commissione, il Consiglio e il Parlamento europeo devono agire con diligenza al fine di garantire che queste norme e interpretazioni si possano adottare per tempo, per non minare la percezione e in ultima analisi la fiducia degli investitori.</p>
      <p sl="es">Sono del parere che attualmente questa formula di compromesso tra Parlamento, Consiglio e Commissione ci potrebbe aiutare a risolvere i problemi senza dover ricorrere alla procedura d’urgenza, come proposto originariamente dalla Commissione.</p>
    </intervention>
    <intervention id="1-217" speaker_id="photo_generic" name="Margot Wallström" is_mep="True" mode="spoken">
      <p sl="en">Vicepresidente della Commissione . − Signor Presidente, grazie per i commenti costruttivi a quest’ora tarda.</p>
      <p sl="en">Vorrei fare solo due brevi osservazioni finali. Prima di tutto, in merito al registro, penso che sia assolutamente corretto sottolineare l’esigenza di ricevere informazioni sulla procedura, di essere ben informati in merito ai progressi dei diversi fascicoli, e una delle misure concordate naturalmente prevede di aggiornare anche il registro della comitatologia.</p>
      <p sl="en">Questo è quanto concordato tra le Istituzioni, e quello in cui sta investendo la Commissione e siamo certi che sarà in vigore entro marzo del prossimo anno. Quindi penso che almeno questo aiuterà, ma naturalmente incoraggeremo anche i nostri servizi a collaborare il più strettamente possibile con il Parlamento.</p>
      <p sl="en">L’altro commento è semplicemente per dire che mi auguro che concordiamo sul fatto che l’idea alla base di questa particolare procedura è di garantire un’applicazione uniforme e coerente delle nuove norme. Anche per questo motivo abbiamo proposto questa sorta di proposte globali, o pacchetti di proposte, e a mio parere è questo il modo di procedere: assicurarsi di attenersi strettamente a quanto concordato e che le due Istituzioni siano in grado di garantire una gestione più efficace possibile.</p>
    </intervention>
    <intervention id="1-218" speaker_id="1838" is_mep="True" mode="spoken" role="Presidente" name="Gérard ONESTA" nationality="France" birth_date="05-08-1960" birth_place="Albi" p_group="Group of the Greens/European Free Alliance" m_state="FR">
      <p sl="unknown">La discussione è chiusa.</p>
    </intervention>
  </section>
  <section id="creitem23" title="23. Principi contabili internazionali (discussione)">
    <intervention id="1-220" speaker_id="1838" is_mep="True" mode="spoken" role="Presidente" name="Gérard ONESTA" nationality="France" birth_date="05-08-1960" birth_place="Albi" p_group="Group of the Greens/European Free Alliance" m_state="FR">
      <p sl="unknown">L’ordine del giorno reca la proposta di risoluzione sui principi contabili internazionali (B6-0437/2007).</p>
    </intervention>
    <intervention id="1-221" speaker_id="1985" name="Pervenche BERÈS" is_mep="True" mode="spoken" nationality="France" birth_date="10-03-1957" birth_place="Neully-sur-Seine" p_group="Group of the Progressive Alliance of Socialists and Democrats in the European Parliament" m_state="FR">
      <p sl="fr">presidente della commissione per i problemi economici e monetari . – Signor Presidente, signor Commissario, c’è una certa logica nella sequenza delle discussioni, perché in questo caso siamo chiamati a decidere se adottare a livello europeo i cosiddetti principi IFRS 8.</p>
      <p sl="fr">In una precedente discussione, il 25 aprile 2007, quando il Parlamento doveva decidere su questi principi, avevamo dichiarato in modo inequivocabile che a nostro parere non sussistevano le condizioni per poterlo fare, per due motivi.</p>
      <p sl="fr">Il primo era che avevamo appena indicato molto chiaramente alla Commissione europea e al Consiglio che a nostro parere il processo di convergenza avviato dall’Unione europea con i paesi terzi per il riconoscimento dei loro principi contabili non si poteva limitare ad un “copia e incolla” dei loro principi con quelli internazionali. A nostro parere, inoltre, il processo di convergenza doveva essere reciproco.</p>
      <p sl="fr">Riguardo ai principi IFRS 8, avevamo l’impressione che non fosse la strada seguita dalle organizzazioni internazionali, e intendevamo avvisare l’opinione pubblica in proposito.</p>
      <p sl="fr">Il secondo motivo della nostra perplessità era che molti ci avevano segnalato, ritengo a giusto titolo, che questi principi contabili venivano proposti per tutti gli utenti, quali revisori, investitori e supervisori, senza aver prima effettuato una valutazione di impatto.</p>
      <p sl="fr">Ora, conosciamo l’ossessione della Commissione presieduta dal Presidente Barroso per l’effettuazione periodica di valutazioni di impatto nell’ambito della “migliore regolamentazione”, che è il suo quadro di riferimento. A nostro parere, quello che si applica a livello comunitario dovrebbe applicarsi anche agli organismi autoregolamentati di normalizzazione internazionale. Abbiamo pertanto chiesto alla Commissione di effettuare autonomamente la valutazione di impatto, in mancanza di una valutazione di un organismo internazionale.</p>
      <p sl="fr">La Commissione ha rispettato il suo impegno formale presentando la conclusioni della valutazione di impatto alla commissione per i problemi economici e monetari all’inizio di settembre, come concordato. Comunque, per il futuro, dobbiamo riconoscere che la portata della valutazione e le modalità con cui sono state intervistate tutte le parti indubbiamente devono essere riviste al fine di migliorare lo spettro degli intervistati, cosicché non ci si limiti unicamente ai cosiddetti preparatori, ossia coloro che predispongono i conti.</p>
      <p sl="fr">In ogni caso, dato il suo desiderio di procedere nella discussione e magari anche contribuire ai principi internazionali che fungeranno da riferimento in tutto il mondo, il Parlamento oggi intende adottare i principi IFRS 8, a dimostrazione della sua serietà nella procedura per l’adozione dei principi contabili e anche del suo senso di responsabilità.</p>
      <p sl="fr">Mentre si apre un dibattito fondamentale con gli Stati Uniti per stabilire le condizioni dell’adozione dei principi contabili da parte di questo paese, ci sembra importante mostrare la nostra determinazione a farlo in maniera lucida e responsabile.</p>
      <p sl="fr">Mi auguro che questo Parlamento domani adotti i principi IFRS 8, sottolineando che al momento della revisione – già in programma all’IASB, l’organismo internazionale di normalizzazione contabile – si tenga conto dell’esigenza di informazioni finanziarie precise in merito alla realtà delle attività di gruppo. Molte ONG in particolare sono sensibili al fatto che attraverso queste informazioni è possibile fornire un quadro più chiaro delle attività di gruppi – ad esempio, l’attività mineraria in un’area geografica particolare o paese per paese, dov’è significativa – a coloro che sono interessati da tali attività.</p>
      <p sl="fr">Infine, in conclusione vorrei ribadire alla Commissione che a nostro parere il risultato di questa procedura è un appello molto importante affinché, nell’ambito dell’equivalenza, si rispetti il voto europeo e le eventuali valutazioni d’impatto effettuate consentano a tutte le parti di esprimere il loro punto di vista.</p>
    </intervention>
    <intervention id="1-222" speaker_id="1838" is_mep="True" mode="spoken" role="Presidente" name="Gérard ONESTA" nationality="France" birth_date="05-08-1960" birth_place="Albi" p_group="Group of the Greens/European Free Alliance" m_state="FR">
      <p sl="unknown">Le segnalo che la votazione non si terrà domani, bensì mercoledì.</p>
    </intervention>
    <intervention id="1-223" speaker_id="photo_generic" name="Charlie McCreevy" is_mep="True" mode="spoken">
      <p sl="en">Membro della Commissione . − Signor Presidente, vorrei ringraziare di cuore la commissione per i problemi economici e monetari per l’eccellente lavoro svolto in merito all’adozione dei Principi internazionali d’informativa finanziaria (IFRS) 8 – segmenti operativi, le nuove norme riguardanti l’informazione su alcuni segmenti operativi.</p>
      <p sl="en">Dopo che nel novembre 2006 l’Organismo internazionale di normalizzazione contabile (IASB) ha emesso gli IFRS, è seguito un dibattito in merito alla loro adeguatezza nel contesto europeo. Si è trattato di un dibattito utile. Dovevamo assicurarci che l’Unione europea non avrebbe adottato nuovi principi contabili solo ai fini di una convergenza con gli equivalenti principi USA, ma soprattutto per migliorare la qualità delle informazioni finanziarie e favorire il bene dei cittadini europei.</p>
      <p sl="en">Prima di arrivare a una decisione finale, nel maggio 2007 la Commissione e il Parlamento hanno convenuto che i servizi della Commissione effettuassero un’analisi delle potenziali conseguenze dell’adozione degli IFRS 8. In luglio e agosto si è svolta una consultazione pubblica, che è servita a raccogliere le opinioni delle parti interessate sulle implicazioni in termini di costi/benefici e sull’impatto generale dell’adozione degli IFRS 8. Sulla base di quasi 200 contributi, i miei servizi hanno preparato una relazione, presentata al parlamento il 10 settembre 2007, nella quale si conclude che i vantaggi dell’adozione degli IFRS 8 sarebbero superiori ai costi. Inoltre, molti elettori hanno sottolineato che una rapida adozione degli IFRS 8 eliminerebbe le incertezze in merito al trattamento dei rendiconti finanziari per il periodo chiuso al dicembre 2007.</p>
      <p sl="en">Vorrei sottolineare che non abbiamo ignorato le preoccupazioni sollevate in merito all’introduzione del cosiddetto “approccio del management ”, che conferisce al management un margine di manovra superiore rispetto alle attuali norme di informativa su alcuni segmenti operativi. Alcuni elettori temevano che negli IFRS 8 mancassero requisiti rigorosi sulle informazioni geografiche, perché si presumeva che non richiedessero dettagli sufficienti per paese. Tuttavia, dalle discussioni con gli elettori è emerso che gli IFRS 8 piuttosto dovrebbero migliorare questo genere di informazioni. Inoltre, è evidente che preoccupazioni di questo tipo, secondo noi – e secondo l’opinione della maggioranza di coloro che hanno partecipato alle consultazioni – non si possono risolvere attraverso principi internazionali d’informativa finanziaria riguardanti l’informazione su alcuni segmenti operativi. Piuttosto, si otterrebbe un risultato migliore attraverso l’ulteriore sviluppo di un quadro di riferimento sugli aspetti della responsabilità sociale delle imprese.</p>
      <p sl="en">Pur avendo convenuto che gli IFRS 8 non si dovessero adottare solo ai fini della convergenza, riteniamo fondamentale considerare la questione anche nel contesto più ampio dell’adozione da parte dell’Unione europea di una serie di norme che siano effettivamente globali. Un paio di anni fa tutti noi abbiamo convenuto che l’Europa non dovesse optare per una propria serie di norme, ma piuttosto sostenere e promuovere lo sviluppo di una serie di norme globali di alta qualità come gli IFRS.</p>
      <p sl="en">Stiamo lavorando per migliorare la governance dello IASB. Il 7 novembre Commissione europea, la Securities and Exchange Commission USA e l’Agenzia per i servizi finanziari giapponese hanno annunciato in una dichiarazione congiunta di essersi accordati per perseguire determinati cambiamenti volti a rafforzare il quadro istituzionale della fondazione International Accounting Standards Committee (IASC). Questi cambiamenti sono intesi a rafforzare la responsabilità dei trustee della IASC, in particolare sostituendo l’attuale procedura di autonomina con una procedura di nomina dei trustee nella quale le autorità pubbliche siano competenti per l’approvazione finale degli stessi.</p>
      <p sl="en">Nella dichiarazione congiunta inoltre si sottolinea l’importanza dell’ulteriore rafforzamento della due diligence dell’IASB, ivi compresa l’effettuazione di valutazioni d’impatto. L’accordo fornisce una solida base per affrontare le preoccupazioni espresse da questo Parlamento e rispecchia inoltre le questioni individuate dalle due relazioni di monitoraggio della Commissione presentate all’ECOFIN in merito alla governance dell’IASB. Collaboreremo con la IASC Foundation e i partner internazionali per formulare proposte più dettagliate nei prossimi mesi. Naturalmente, intendiamo mantenere un dialogo costante con il Parlamento europeo nel corso di tutto il processo. Confido che l’esito del processo garantirà che i principi contabili rispondano alle esigenze europee e siano facilmente accettabili e applicabili per tutte le parti interessate nell’UE e nel mondo.</p>
      <p sl="en">In conclusione, la rapida adozione degli IFRS 8 è importante per due motivi: migliorare la qualità delle informazioni finanziarie e fornire certezze a tutti gli operatori del mercato. Le discussioni degli ultimi mesi hanno dimostrato che è necessario un maggiore coinvolgimento del Parlamento europeo nel processo di approvazione. La Commissione intende continuare a lavorare con la IASB e la IASC Foundation e con i nostri partner internazionali al fine di garantire che il processo di formulazione dei principi contabili internazionali sia pienamente responsabile, trasparente e rispondente alle esigenze delle parti interessate in Europa.</p>
    </intervention>
    <intervention id="1-224" speaker_id="4292" name="Alexander RADWAN" is_mep="True" mode="spoken" nationality="Germany" birth_date="30-08-1964" birth_place="München" p_group="Group of the European People's Party (Christian Democrats) and European Democrats" m_state="DE">
      <p sl="de">a nome del gruppo PPE-DE . – Signor Presidente, signor Commissario, la discussione sugli IFRS 8 è sintomatica del punto a cui siamo oggi riguardo all’attuazione e all’approvazione degli IFRS in Europa. Vorrei dire molto chiaramente fin dall’inizio a coloro che affermano sempre il contrario in Parlamento, che la maggioranza del Parlamento europeo è a favore degli IFRS, di una norma mondiale, e del fatto di procedere in una direzione comune, la direzione giusta.</p>
      <p sl="de">Sarebbe opportuno esaminare il processo in corso in relazione agli IFRS, in particolare per verificare se al momento tutto procede per il meglio: la Commissione presenta al Parlamento europeo una norma con breve preavviso, la Commissione e l’industria prevedono di attuarla con relativa rapidità, le pressioni dall’industria crescono costantemente e a coloro che hanno il compito di giustificarla sul campo, dinanzi ai cittadini, non viene data l’opportunità di formarsi un’opinione su di essa.</p>
      <p sl="de">La Commissione ha previsto una fase opportuna, ma bisogna dire chiaramente quello che è successo, cioè che la fase di attuazione ora viene posticipata. Per evitare che questo accada anche in futuro, è fondamentale che le istituzioni legislative, come il Parlamento europeo, vengano informate sui lavori a tempo debito. Mi compiaccio dell’annuncio fatto la scorsa settimana dalla Commissione, con SSI, giapponesi e IOSCO. Quello che l’organizzazione degli IFRS ha presentato la scorsa settimana – il fatto di darsi una governance – è un passo corretto, dovuto da tempo, verso un’adeguata legittimazione e una governance . Noi, al Parlamento europeo, presteremo una particolare attenzione al fatto che vengano rispettate le regole democratiche.</p>
      <p sl="de">Questo non significa che il Parlamento europeo debba essere coinvolto direttamente, ma solo se il processo funzionerà correttamente saremo in grado di garantire che operi in modo ottimale in futuro, con l’attuazione di ogni singola norma – e in futuro saremo consultati in merito a ogni singola norma.</p>
    </intervention>
    <intervention id="1-225" speaker_id="33570" name="Sharon BOWLES" is_mep="True" mode="spoken" nationality="United Kingdom" birth_date="12-06-1953" birth_place="Oxford" p_group="Group of the Alliance of Liberals and Democrats for Europe" m_state="GB">
      <p sl="en">a nome del gruppo ALDE. – Signor Presidente, l’adozione degli IFRS 8 consentirà alle nostre imprese di utilizzarli per l’attuale esercizio finanziario, ponendo fine all’incertezza.</p>
      <p sl="en">L’approccio del management consentirà alle nostre imprese di fornire rendiconti pubblici con la stessa struttura utilizzata internamente, riducendo così l’onere della rendicontazione. Gli utenti avranno accesso alle informazioni che in precedenza restavano interne. Quindi, gli IFRS 8 sono un vantaggio per le imprese e per gli investitori.</p>
      <p sl="en">Ma ho qualche preoccupazione in merito alla valutazione d’impatto, che segue un modello di cui ho parlato prima. Questa volta gli intervistati sono sembrati in prevalenza produttori, piuttosto che utilizzatori, e per quanto riguarda questi ultimi non si sono poste domande sulla comparabilità. Probabilmente occorrerebbe adottare un approccio più proattivo riguardo alle valutazioni d’impatto in generale, e certamente non è stato questo il caso, se non si sono poste domande chiave ad un settore di intervistati auspicato.</p>
      <p sl="en">Inoltre, alcune delle motivazioni nella relazione offrono poche giustificazioni. In realtà, mi sembrano più il tipo di documento che si scrive in vista di una riunione nella speranza di arrivare ad un accordo.</p>
      <p sl="en">Da questo punto di vista sono molto britannica e preferisco che i miei appunti, le mie risposte e relazioni sembrino scritte dopo che le cose sono successe.</p>
      <p sl="en">Mi dispiace che le società europee abbiano dovuto aspettare la nostra approvazione dei principi contabili, ma non ci si dovrebbe aspettare che il Parlamento dia il suo consenso senza documentarsi, senza disporre del tempo e di informazioni adeguate per effettuare una valutazione.</p>
      <p sl="en">Tuttavia, mi compiaccio del recente miglioramento nella cooperazione e mi auguro che continui.</p>
    </intervention>
    <intervention id="1-226" speaker_id="4258" name="Piia-Noora KAUPPI" is_mep="True" mode="spoken" nationality="Finland" birth_date="07-01-1975" birth_place="Oulu" p_group="Group of the European People's Party (Christian Democrats) and European Democrats" m_state="FI">
      <p sl="en">Signor Presidente, l’importanza di principi contabili adeguati non si può sottovalutare. Nel mondo di oggi, si evidenzia una crescente esigenza di disporre di informazioni chiare, confrontabili e sufficienti per gli investitori, oltre che di agevolare l’attività commerciale riducendo i costi per la conformità.</p>
      <p sl="en">Di conseguenza, sono d’accordo con i colleghi sull’importanza di affrontare con prudenza la questione. Le decisioni non vanno prese con leggerezza e penso veramente che siano molto importanti le opinioni di tutti i colleghi che hanno citato l’effettuazione di valutazioni d’impatto puntuali come uno strumento essenziale per trovare soluzioni equilibrate e assicurarsi che vengano prese in considerazione tutte le parti interessate e le relative opinioni.</p>
      <p sl="en">Naturalmente, il Parlamento dovrebbe essere debitamente informato. Ugualmente importante è garantire che il sistema di governance dell’IASB venga rivisto e adeguato, affinché le autorità normative possano sostenerlo nel processo di definizione dei principi e i suoi risultati. Tutto sommato, è l’unico organismo di cui disponiamo per mettere in atto una procedura transfrontaliera di definizione di principi contabili.</p>
      <p sl="en">Tuttavia, anche se la procedura non è stata perfetta, non dobbiamo lasciare che questo ritardi il nostro lavoro per colmare il divario tra noi e i nostri partner economici. Il mondo di oggi presenta un numero molto maggiore di interconnessioni ed è nel nostro interesse farle funzionare il più possibile senza intoppi, e a questo proposito è cruciale la presenza di norme contabili compatibili.</p>
      <p sl="en">In seno al Consiglio economico transatlantico entrambe le parti desiderano che il meccanismo funzioni e gli IFRS e le relazioni finanziarie sono un importante strumento per arrivare ad un reciproco riconoscimento delle norme.</p>
      <p sl="en">Per ora, l’IASB è lo strumento migliore di cui disponiamo. Le parti interessate in Europa devono essere coinvolte e il funzionamento degli IFRS dovrebbe essere monitorato. E’ possibile anche apportare cambiamenti per correggere eventuali errori, se li facciamo. Naturalmente la democrazia richiede tempo, ma talvolta è necessaria per correggere gli errori. Molti dei miei colleghi hanno affermato che è stato molto importante il fatto che il Parlamento abbia potuto sollevare alcune preoccupazioni e apportare dei miglioramenti al processo.</p>
    </intervention>
    <intervention id="1-227" speaker_id="1838" is_mep="True" mode="spoken" role="Presidente" name="Gérard ONESTA" nationality="France" birth_date="05-08-1960" birth_place="Albi" p_group="Group of the Greens/European Free Alliance" m_state="FR">
      <p sl="unknown">La discussione è chiusa.</p>
      <p sl="unknown">La votazione si svolgerà mercoledì alle 12.00.</p>
    </intervention>
  </section>
  <section id="creitem24" title="24. Composizione dei gruppi politici: vedasi processo verbale"/>
  <section id="creitem25" title="25. Ordine del giorno della prossima seduta: vedasi processo verbale"/>
  <section id="creitem26" title="26. Chiusura della seduta">
    <intervention id="1-231" speaker_id="1838" is_mep="True" mode="spoken" role="Presidente" name="Gérard ONESTA" nationality="France" birth_date="05-08-1960" birth_place="Albi" p_group="Group of the Greens/European Free Alliance" m_state="FR">
      <p sl="unknown">A questo punto non mi resta che ringraziare gli ultimi sei deputati rimasti, i due coraggiosi visitatori in galleria, la quindicina di funzionari e i 69 interpreti – più numerosi di tutti i presenti messi insieme – per la loro partecipazione.</p>
      <a text="(La seduta è tolta alle 23.50)"/>
    </intervention>
  </section>
</text>
