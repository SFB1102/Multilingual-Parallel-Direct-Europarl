<?xml version='1.0' encoding='utf-8'?>
<text id="20080422.IT" lang="it" date="2008-04-22" place="Strasburgo" edition="Edizione GU">
  <section id="creitem1" title="1. Apertura della seduta"/>
  <section id="creitem2" title="2. Discussioni su casi di violazione dei diritti umani, della democrazia e dello Stato di diritto (comunicazione delle proposte di risoluzione presentate): vedasi processo verbale"/>
  <section id="creitem3" title="3. Relazione annuale della BEI (2006) (discussione)">
    <intervention id="2-007" speaker_id="1253" is_mep="True" mode="spoken" role="Presidente">
      <p sl="unknown">L’ordine del giorno reca la relazione, presentata dall’onorevole Jean-Pierre Audy a nome della commissione per il controllo dei bilanci, sulla relazione annuale 2006 della Banca europea per gli investimenti [2007/2251(INI) ] (A6-0079/2008).</p>
    </intervention>
    <intervention id="2-008" speaker_id="33775" name="Jean-Pierre Audy" is_mep="True" mode="spoken" role="relatore">
      <p sl="fr">Signor Presidente, signor Commissario, signor Presidente della Banca europea per gli investimenti, onorevoli colleghi, pronuncerò le mie prime parole per ringraziarla, Presidente Maystadt, per gli eccellenti rapporti costruiti con i deputati della commissione per il controllo dei bilanci, che hanno offerto un contributo significativo volto a consentire l’elaborazione della relazione in procinto di essere discussa. Estenderò i miei ringraziamenti al suo gruppo di collaboratori e, in particolare, al vicepresidente Philippe de Fontaine Vive, con cui sono riuscito a lavorare in totale trasparenza presso la sede centrale della Banca in Lussemburgo.</p>
      <p sl="fr">Presidente Maystadt, ha svolto il suo incarico con molta competenza, entusiasmo, determinazione e coraggio, ma anche con giudizio e, vorrei aggiungere, con eleganza.</p>
      <p sl="fr">La BEI, istituita dal Trattato di Roma, festeggia il suo cinquantesimo anniversario nel 2008. Vi partecipano gli Stati membri dell’Unione europea, e i loro ministri delle finanze formano il suo consiglio dei governatori. La sua missione è contribuire, facendo appello al mercato dei capitali e alle proprie risorse, allo sviluppo del mercato comune. Si tratta di uno strumento comunitario, nel cui ambito il potere è però esercitato in maniera intergovernativa.</p>
      <p sl="fr">E’ positivo che i rappresentanti dei cittadini si occupino di tali questioni in un momento in cui i cittadini stessi stanno chiedendo risultati all’Unione europea; spesso si trae vantaggio dai servizi della BEI senza rendersene conto. Primo, desidero congratularmi con la Banca per il suo operato e il suo ambizioso piano di attività e di progetti; accolgo in modo particolarmente favorevole l’eccellenza della nuova strategia per il periodo 2007-2009, che include trasparenza, rafforzamento del valore aggiunto, aumento progressivo dell’assunzione di rischio, attività a favore delle PMI e delle collettività locali, impiego di nuovi strumenti finanziari e consolidamento della cooperazione con la Commissione. Si dovrebbe inoltre sottolineare l’importante ruolo della Banca nella politica di vicinato, e la relazione chiede in maniera più particolare un ulteriore sviluppo dell’agevolazione per il Fondo euromediterraneo di investimenti e partenariato, o FEMIP, nel quadro della politica euromediterranea.</p>
      <p sl="fr">Ritengo, tuttavia, che sia giunto il momento di procedere, in modo più rapido e accurato, in termini di controllo e sostegno all’Unione europea nel finanziare i propri investimenti. Per quanto riguarda i sistemi di controllo, penso sia ora di effettuare un autentica verifica della regolamentazione bancaria, e propongo che la stessa BEI consulti il Comitato delle autorità europee di vigilanza bancaria, con sede a Londra, per accertare le condizioni per tale incarico di regolamentazione e, in particolare, per decidere l’organo incaricato di eseguirla, nella deplorevole mancanza di un organo europeo ufficiale di regolamentazione bancaria.</p>
      <p sl="fr">Per quanto riguarda il sostegno all’Unione europea nel finanziamento degli investimenti, le cui necessità sono pari a 600 miliardi di euro solo per le reti transeuropee dei trasporti, propongo di avviare una riflessione sul ruolo dell’Unione europea in materia di sviluppo del nostro territorio. I fondi erogati dagli Stati membri e dall’UE sono lungi dal coprire le necessità. Non è comprensibile, signor Commissario, che l’Unione europea incontri difficoltà nel reperire 3,4 miliardi di euro per finanziare un progetto strategico dal punto di vista industriale, scientifico e militare come Galileo, in queste circostanze?</p>
      <p sl="fr">Propongo che, considerata la qualità delle risorse umane della BEI, il suo distacco e la sua esperienza di finanziamento di grandi infrastrutture, la Commissione le affidi l’incarico di elaborare uno studio strategico sul reperimento di investimenti, senza escludere alcuna ipotesi: sovvenzioni, svincolo delle somme sottoscritte dagli Stati membri nel capitale della BEI, prestiti (fra cui prestiti BEI, in particolare connessi alla procedura dei prestiti speciali degli Stati membri, come previsto all’articolo 6 dello statuto della banca), strumenti innovativi come il meccanismo di finanziamento con ripartizione dei rischi e lo strumento di garanzia sui prestiti, ingegneria finanziaria adattata ai progetti a lungo termine non immediatamente redditizi in base ai criteri finanziari derivanti dalle logiche di mercato, creazione di una sezione d’investimento nell’ambito del bilancio europeo, consorzi finanziari fra poteri europei, nazionali e locali, partenariati pubblico-privato, e così via.</p>
      <p sl="fr">Signor Presidente, Presidente Maystadt, onorevoli colleghi, queste sono le idee presentate nella relazione. Attendo con impazienza di ascoltare la discussione che seguirà e vi ringrazio per l’attenzione.</p>
    </intervention>
    <intervention id="2-009" speaker_id="photo_generic" name="Joaquín Almunia" is_mep="True" mode="spoken">
      <p sl="es">Membro della Commissione . − Signor Presidente, onorevoli deputati, desidero ringraziare l’onorevole Audy che ha elaborato e appena presentato un eccellente resoconto sulla relazione annuale della Banca europea per gli investimenti per il 2006. Ritengo che, come riflette la relazione, il proficuo dialogo instauratosi negli ultimi anni tra la Banca europea per gli investimenti e il Parlamento sia estremamente significativo, in quanto beneficia di trasparenza democratica, che è molto importante per il Parlamento e per l’istituzione finanziaria.</p>
      <p sl="es">La BEI contribuisce in modo rilevante ad avviare e sviluppare numerose politiche europee, e dovremmo quindi accogliere con favore la qualità di tale dialogo, che senza dubbio è stata rafforzata con Philippe Maystadt al timone della Banca.</p>
      <p sl="es">L’attività della Banca europea per gli investimenti è stata inoltre consolidata tramite il nuovo quadro finanziario, con le nuove prospettive finanziarie per l’Unione europea per il periodo 2007-2013. Ovviamente stiamo discutendo la relazione del 2006. I progressi di tali prospettive nella loro fase iniziale di 15 o 16 mesi non rientrano ancora nel documento, ma mediante i nuovi strumenti di finanziamento intrapresi grazie a queste prospettive, tale cooperazione proseguirà e diventerà maggiormente ambiziosa ed efficace in molti settori: nelle politiche in materia di ricerca e sviluppo, nello sviluppo regionale, nelle reti transeuropee, nel sostegno alle piccole e medie imprese, eccetera.</p>
      <p sl="es">Inoltre, per quanto riguarda gli interventi esterni della Banca europea per gli investimenti, sulla base di queste prospettive finanziarie, è già stato adottato il nuovo mandato esterno della BEI. La cooperazione non è stata potenziata solo nella Banca stessa, ma anche nell’ambito del gruppo della BEI, con il Fondo europeo per gli investimenti. Ne è una prova, ad esempio, il programma Jeremy.</p>
      <p sl="es">Oltre a ciò, siamo soddisfatti dell’accordo tripartito tra la Banca europea per gli investimenti, la BERS, Banca europea per la ricostruzione e lo sviluppo, e la Commissione, per interventi da parte di ciascuna di queste istituzioni nei paesi confinanti con l’Unione europea a est, e anche dello sviluppo del nuovo FEMIP, a cui l’onorevole Audy ha fatto riferimento, il cui lavoro è molto intenso, e questi sono esempi di un legame sempre più stretto fra l’operato della Banca e le attività esterne dell’Unione europea.</p>
      <p sl="es">La relazione dell’onorevole Audy evidenzia, e a mio parere giustamente, il potenziale della Banca europea per gli investimenti per lo sviluppo di strumenti innovativi di finanziamento, che siano in grado di avere un effetto straordinario per quanto riguarda l’aumento delle risorse disponibili nel bilancio europeo al fine di attuare una serie completa di politiche.</p>
      <p sl="es">La Commissione è consapevole di tale potenziale. Non solo abbiamo già raggiunto alcuni accordi con la Banca europea per gli investimenti, che sono stati approvati dal Consiglio e dal Parlamento, volti ad azioni più incisive tramite le stesse risorse di bilancio in settori quali le reti transeuropee o la politica di ricerca e sviluppo, ma, nell’ambito della revisione del bilancio comunitario che proporremo di discutere alla fine del 2008 o all’inizio del 2009, cerchiamo anche di estendere questi nuovi sistemi di finanziamento, e il conseguente aumento nella capacità d’azione mediante le risorse di bilancio disponibili, ad altri ambiti prioritari quali l’energia e i cambiamenti climatici.</p>
      <p sl="es">Per quanto riguarda i meccanismi di cooperazione con la Banca, vorrei altresì informarvi che stiamo già concludendo i negoziati con questa istituzione in merito a un nuovo protocollo d’intesa al fine di includere tutti i nostri rapporti di cooperazione, e ci auguriamo che questo fattore renda più efficaci tali rapporti.</p>
      <p sl="es">Non posso fornire una risposta al suggerimento del relatore, l’onorevole Audy, con cui condivido la preoccupazione in merito a quale sia la soluzione appropriata affinché la Banca europea per gli investimenti sia sorvegliata in quanto istituzione finanziaria. Non ho la soluzione, ma ritengo si tratti di una domanda molto pertinente, su cui dovremmo collaborare al fine di offrire una risposta adeguata.</p>
      <p sl="es">Infine, signor Presidente, desidero ribadire la soddisfazione della Commissione per l’elevato grado di cooperazione tra il Parlamento e la BEI, e spero che in futuro consentirà a tutti noi, le istituzioni europee, di contribuire a realizzare meglio gli obiettivi dell’Unione.</p>
    </intervention>
    <intervention id="2-010" speaker_id="37524" name="Marusya Ivanova Lyubcheva" is_mep="True" mode="spoken">
      <p sl="bg">a nome del gruppo PSE . – La relazione è un esempio di collaborazione positiva tra il Parlamento europeo e questa istituzione finanziaria che svolge il compito di contribuire a uno sviluppo equilibrato e saldo della Comunità impiegando strumenti del mercato di capitali e risorse proprie. Mi congratulo con il relatore per la sua accurata presentazione della Banca europea per gli investimenti, per le sue proposte ragionevoli volte a potenziare la cooperazione, l’efficacia e la trasparenza delle operazioni. La relazione della Banca elenca vari esempi di risultati in termini di obiettivi e priorità principali dell’Unione quali l’assegnazione geografica degli investimenti, la direzione strategica e le proposte di progetti. Gli sforzi futuri s’incentreranno su numerosi aspetti come incoraggiare attività private per attuare politiche d’investimento, tra cui progetti di responsabilità sociale in linea con la coesione sociale e la politica di equilibrio territoriale dell’UE; individuare un audit interno e sistemi di controllo interni; istituire uffici nei nuovi Stati membri; stabilire nuovi metodi di finanziamento. Appoggio gli emendamenti proposti in plenaria dedicati a controlli più severi sui capitali.</p>
    </intervention>
    <intervention id="2-011" speaker_id="4751" name="Bart Staes" is_mep="True" mode="spoken">
      <p sl="nl">a nome del gruppo Verts/ALE. – Signor Presidente, signor Commissario, Presidente Maystadt, onorevoli colleghi, il Parlamento europeo ha elaborato una serie di raccomandazioni e concordo riguardo a tre di queste. Desidero anche chiedere al Presidente Maystadt di replicare a ciò nella sua risposta.</p>
      <p sl="nl">Siamo lieti che la Banca europea per gli investimenti applichi una politica di tolleranza zero per quanto riguarda frode e corruzione. Il Parlamento europeo, in effetti, vorrebbe rafforzare ulteriormente tale politica. Ad esempio, proponiamo misure volte ad attuare un sistema di esclusione per le società sospettate o colpevoli di corruzione. Sosteniamo un consolidamento della politica riguardante gli informatori e siamo favorevoli ad un controllo delle gare d’appalto esistenti. Che cosa ne pensa il Presidente Maystadt?</p>
      <p sl="nl">Un secondo elemento: nelle reti transeuropee sono investiti molti miliardi di euro. In quanto Parlamento europeo, dovremmo tentare di appoggiare in particolare quei progetti che presentano un’impronta CO2 minore o negativa.</p>
      <p sl="nl">Infine, per quanto riguarda le operazioni esterne di prestito, vorremmo fosse esercitata una vigilanza volta a garantire lo svolgimento di tali attività, in particolare sul continente africano, nel rispetto del consenso europeo in merito allo sviluppo, nonché degli Obiettivi del Millennio.</p>
      <p sl="nl">In quanto Presidente della Banca europea per gli investimenti, come replica il Presidente Maystadt alle raccomandazioni del Parlamento?</p>
    </intervention>
    <intervention id="2-012" speaker_id="24029" name="Koenraad Dillen" is_mep="True" mode="spoken">
      <p sl="nl">Signor Presidente, plaudiamo il fatto che questa relazione evidenzi la politica di tolleranza zero della BEI per quanto riguarda frode e corruzione, e che, inoltre, sottolinei il numero crescente di indagini condotte dall’OLAF. Tuttavia, l’esperienza nel contrarre prestiti ci ha dimostrato che la BEI non è priva di colpa. Di recente, ad esempio, un prestito pari a 100 milioni di euro per un progetto minerario su vasta scala in Congo è stato estremamente criticato a causa di tutte le tipologie più rilevanti di irregolarità, quali la mancanza di trasparenza nel processo negoziale e nell’aggiudicazione dell’appalto. Si è verificato un grave conflitto d’interessi. Dal 2000, la Banca europea per gli investimenti ha già investito oltre 700 milioni di euro in ogni genere di progetti minerari in Africa.</p>
      <p sl="nl">Ciò che desidero sottolineare al proposito è che questi milioni provengono dai contribuenti europei e che la politica relativa a prestiti e appalti della nostra istituzione debba quindi essere soggetta a una sorveglianza il più possibile accurata, in particolare nel caso di finanziamento di progetti al di fuori dell’Europa.</p>
    </intervention>
    <intervention id="2-013" speaker_id="2278" name="Paul Rübig" is_mep="True" mode="spoken">
      <p sl="de">Signor Presidente, Presidente Maystadt, desidero congratularmi con l’onorevole Audy, poiché ha mostrato molto chiaramente quanto siano significative per noi le reti transeuropee. Posso immaginare che, a tale proposito, la BEI fornisca anche uno strumento come incentivo per una disaggregazione della proprietà.</p>
      <p sl="de">Ora possiamo consultare le proposte della Commissione, vale a dire potenziare l’attenzione sulla separazione proprietaria nel settore dell’energia e delle telecomunicazioni. Il mio consiglio sarebbe quello di concentrarsi sulla creazione di incentivi, anziché elaborare obblighi normativi.</p>
      <p sl="de">La mia seconda considerazione è che l’industria dell’esportazione attualmente sta incontrando difficoltà nel mantenere il proprio rendimento, in particolare ora che l’euro è forte. Non sarebbe possibile incentrarsi su programmi speciali volti a fornire un sostegno garantito per i risultati relativi all’esportazione delle nostre imprese europee?</p>
    </intervention>
    <intervention id="2-014" speaker_id="photo_generic" name="Philippe Maystadt" is_mep="True" mode="spoken">
      <p sl="fr">Presidente della Banca europea per gli investimenti . − Signor Presidente, signor Commissario, onorevoli deputati, consentitemi innanzi tutto di ringraziarvi per avermi nuovamente concesso l’opportunità di proseguire il nostro dialogo con il Parlamento europeo. Ritengo sia importante che un’istituzione come la BEI debba fornire spiegazioni in modo regolare ai rappresentanti dei cittadini dell’UE.</p>
      <p sl="fr">Desidero ringraziare in particolare l’onorevole Audy per la sua relazione. Posso testimoniare il fatto che abbia investito molto in impegno personale nella stesura di tale relazione. Ha partecipato a numerose riunioni di lavoro a Bruxelles e in Lussemburgo, continuando quindi il dialogo costruttivo che abbiamo avviato con i suoi predecessori. Nella sua presentazione di questa mattina ha evidenziato due elementi.</p>
      <p sl="fr">La prima questione è già stata affrontata in relazioni precedenti (mi ricordo delle relazioni degli onorevoli Schmidt e Lipietz), e riguarda il fatto che la Banca europea per gli investimenti, dal momento che è una banca, dovrebbe essere sottoposta a un controllo o una vigilanza bancaria. Ciò non è previsto nei testi attualmente esistenti. Si svolgono, naturalmente, audit della Banca europea per gli investimenti: l’audit della Corte dei conti, nella misura in cui la BEI utilizza i fondi dell’UE, e inoltre l’audit del comitato di controllo, costituito da esperti nominati dai governatori, che si rivolgono direttamente ai nostri governatori. Tuttavia, è vero che, se intendiamo applicare alla BEI le migliori pratiche bancarie, sarebbe senza dubbio auspicabile che un organo competente verificasse che tali pratiche siano attuate in maniera appropriata dalla BEI.</p>
      <p sl="fr">Teoricamente, possiamo pensare a tre ipotesi possibili. La prima è scritta nel Trattato di Maastricht, nell’articolo 105, paragrafo 6. Si tratterebbe della possibilità che la Banca centrale europea eserciti il proprio ruolo di vigilanza. Il Trattato indica che il Consiglio, deliberando all’unanimità, può affidare alla BCE compiti specifici in merito alle politiche che riguardano la vigilanza prudenziale. Questa è un’ipotesi che esiste in teoria, ma in realtà non è sicuro che gli Stati membri, almeno al momento, sarebbero unanimi nel conferire questo nuovo incarico alla Banca centrale europea.</p>
      <p sl="fr">Un’altra possibilità è quella avviata informalmente, ovvero la richiesta di un organo nazionale di regolamentazione. Attualmente, è l’organo di regolamentazione del Lussemburgo, il Consiglio di vigilanza del settore finanziario del Lussemburgo, a svolgere questo ruolo rispetto alla Banca europea per gli investimenti, in particolare quando si tratta di verificare che gli obblighi di Basilea II siano applicati in maniera appropriata.</p>
      <p sl="fr">Una terza ipotesi sarebbe rafforzare il comitato di verifica contemplato nel nostro statuto, e di convertirlo in una sorta di autorità di vigilanza bancaria. Il Trattato di riforma prevede un allargamento del comitato di verifica. Un primo passo potrebbe essere designare alcune autorità di vigilanza bancaria, che fornirebbero al comitato di verifica l’esperienza necessaria per esaminare che la BEI stia effettivamente applicando le migliori pratiche in merito.</p>
      <p sl="fr">Il secondo punto evidenziato dall’onorevole Audy è il ruolo speciale che vorrebbe per la Banca europea per gli investimenti nel settore delle infrastrutture, in particolare nelle reti transeuropee. Come sapete, la BEI svolge già una parte relativamente importante in quest’ambito. Lo scorso anno abbiamo finanziato le reti transeuropee per un importo di circa 9 miliardi di euro. Impieghiamo diversi strumenti, incluso il nostro sistema di finanziamento strutturato, che ci consente di assumere rischi maggiori rispetto alla regola generale. Ad esempio, abbiamo recentemente agito in questo modo per un’autostrada in Grecia. Si tratta di un modello positivo concreto dell’uso di questo particolare meccanismo al fine di incoraggiare il settore privato a intraprendere rischi maggiori nella gestione di un’autostrada.</p>
      <p sl="fr">Ultimamente, con la Commissione europea, abbiamo sviluppato un nuovo sistema di garanzia volto a includere un particolare tipo di rischio, il rischio di traffico insufficiente durante i primi anni di funzionamento di un’infrastruttura. L’esperienza ha dimostrato che i primi quattro o cinque anni spesso sono i più difficili, quelli in cui le entrate non necessariamente giungono al livello auspicato. Tale situazione causa problemi agli operatori privati, pertanto, per incoraggiare il settore privato a intraprendere il finanziamento di tali infrastrutture nonostante questo problema, abbiamo sviluppato, insieme alla Commissione, un nuovo meccanismo di garanzia.</p>
      <p sl="fr">Vorrei aggiungere che la Banca europea per gli investimenti ha avviato l’iniziativa di istituire un centro di consulenza europeo nei partenariati pubblico-privato per condividere la nostra esperienza nel settore con i rappresentanti nazionali. Onorevole Audy, si tratta certamente di un ambito in cui la BEI è ansiosa di continuare la propria azione.</p>
      <p sl="fr">L’onorevole Staes ha posto una domanda relativa alla politica antifrode. Abbiamo appena pubblicato la nostra politica antifrode a seguito di una procedura di consultazione che ha richiesto diverse sessioni di colloqui. Per quanto riguarda la domanda specifica che ha sollevato, in merito a un sistema di esclusione che impedirebbe alle società colpevoli di frode o corruzione di continuare a partecipare a progetti che stiamo finanziando, annunciamo in questa politica che speriamo di essere in grado di avvalerci dello stesso sistema che la Commissione sta tentando di introdurre. In caso contrario, e dovremmo saperlo entro fine anno, qualora, per motivi giuridici, non potessimo impiegare il medesimo sistema, istituiremmo quindi un nostro sistema di esclusione.</p>
      <p sl="fr">Per quanto riguarda il finanziamento del settore energetico, abbiamo rivisto la nostra politica in materia di finanziamento dei progetti relativi all’energia alla luce degli orientamenti europei sulla lotta ai cambiamenti climatici. Di conseguenza, abbiamo deciso di dare priorità agli investimenti del genere che riduce le emissioni di CO2 , e questo aspetto già è evidente nei dati per il 2007, poiché il finanziamento di prodotti per la generazione di elettricità che impiegano carburanti fossili costituiscono solo il 25 per cento degli investimenti nel settore energetico. Nel 2007, l’importo destinato alle energie rinnovabili, ad esempio, supera di gran lunga quello per queste forme più tradizionali di produzione energetica.</p>
      <p sl="fr">Infine, per quanto riguarda gli Obiettivi di sviluppo del Millennio, stiamo ovviamente tentando, per quanto possibile, di garantire che i nostri progetti contribuiscano alla loro realizzazione. Tuttavia, desidero richiamare la vostra attenzione sul fatto che, laddove interveniamo al di fuori dell’Unione europea, agiamo secondo mandati specifici attribuiti dal Consiglio europeo. Gli Obiettivi di sviluppo del Millennio non si rivelano tali nei mandati ricevuti dal Consiglio europeo. Perciò, non è possibile stabilire un collegamento diretto come lei avrebbe voluto.</p>
      <p sl="fr">Infine, all’onorevole Dillen, che, se ho capito bene, ha menzionato un progetto che, ha affermato, abbiamo finanziato nella Repubblica democratica del Congo, posso rispondere che da molti anni ormai non abbiamo più erogato alcun finanziamento in questo paese. Il nostro consiglio di amministrazione sostanzialmente ha approvato il finanziamento di un progetto minerario a Katanga, ma tuttora non è stato versato nulla per tale progetto. L’accordo relativo al prestito non è ancora stato siglato. Per quale motivo? Poiché il nuovo governo congolese intendeva giustamente rinegoziare le condizioni di licenza al fine di assicurare maggiori entrate per lo Stato congolese, e abbiamo interrotto la firma del contratto finché non è stato raggiunto un accordo soddisfacente tra il promotore e il governo congolese.</p>
      <p sl="fr">Signor Presidente, queste sono le poche risposte che posso fornire agli oratori, e desidero ringraziare nuovamente il Parlamento, e in particolare la commissione per il controllo dei bilanci per la nostra eccellente collaborazione.</p>
      <a text="(Applausi)"/>
    </intervention>
    <intervention id="2-015" speaker_id="1253" is_mep="True" mode="spoken" role="Presidente">
      <p sl="unknown">La ringrazio, Presidente Maystadt. Siamo molto grati per la sua presenza in Aula questa mattina, per la sua relazione e in particolare per il lavoro che svolge per l’Unione europea in quanto Presidente della Banca europea per gli investimenti. La ringrazio nuovamente e le faccio i miei migliori auguri!</p>
    </intervention>
    <intervention id="2-016" speaker_id="33775" name="Jean-Pierre Audy" is_mep="True" mode="spoken" role="relatore">
      <p sl="fr">Signor Presidente, desidero a mia volta ringraziare il Commissario Almunia e il Presidente della Banca europea per gli investimenti Maystadt per queste risposte specifiche. Vorrei inoltre ringraziare i relatori dei gruppi politici, che hanno sostenuto l’elaborazione di tale testo.</p>
      <p sl="fr">Vorrei soltanto condividere alcune considerazioni sulla discussione che si è appena svolta, la prima relativa all’incarico di regolamentazione. Ritengo sia nell’interesse di ognuno stabilire una regolamentazione bancaria di questo genere. Ovviamente non ho la soluzione. L’idea che sia la Banca centrale europea a doverlo fare mi sembra positiva. Per l’organo di regolamentazione del Lussemburgo rivestire un ruolo indipendente più saldo, un ruolo autenticamente di regolamentazione, potrebbe rappresentare una soluzione a breve termine. Ciononostante, credo che il Parlamento sarà molto interessato al parere del Comitato delle autorità europee di vigilanza bancaria qualora la Banca si rivolgesse ad esso come suggerisce la relazione.</p>
      <p sl="fr">Infine, per quanto riguarda il finanziamento delle infrastrutture, vorrei far presente che l’Unione europea si trova chiaramente a un crocevia decisivo e che il finanziamento ora non è sufficiente, ma che naturalmente i debiti non dovrebbero essere utilizzati per finanziare il funzionamento, che purtroppo è ciò che accade in alcuni Stati membri. Il debito usato abilmente per investimento è, tuttavia, un fattore essenziale del rendimento economico e sociale in Europa, che è in concorrenza con tutte le altre regioni economiche del mondo. Ritengo sia giunto il momento di un’importante politica di sviluppo per il territorio, in parte sostenuta da investimenti. Occorrono investimenti pubblici, poiché, in caso contrario, non possiamo attenderci quelli privati. Si tratta di un problema di fiducia collettiva nel futuro dell’Unione europea e sono lieto che la Banca europea per gli investimenti possa offrire le proprie competenze grazie all’esperienza e alla qualità delle sue risorse umane.</p>
    </intervention>
    <intervention id="2-017" speaker_id="1253" is_mep="True" mode="spoken" role="Presidente">
      <p sl="unknown">La discussione è chiusa.</p>
      <p sl="unknown">La votazione si svolgerà oggi.</p>
      <p sl="unknown">Dichiarazioni scritte (articolo 142)</p>
    </intervention>
    <intervention id="2-018" speaker_id="28243" name="Jorgo Chatzimarkakis" is_mep="True" mode="written">
      <p sl="de">Signor Presidente, Presidente Maystadt, onorevole Audy, onorevoli colleghi, desidero innanzi tutto ringraziare di cuore il relatore e congratularmi con lui per il lavoro accurato ed equilibrato che ha svolto. Mi congratulo con la BEI per le sue attività di successo e l’ambizioso piano finanziario. Quando si tratta di energia e innovazione, la BEI aiuta l’UE ad attuare la sua politica. Senza la BEI il CIP non avrebbe avuto un avvio così positivo.</p>
      <p sl="de">La strategia della BEI per il periodo 2007-2009 prevede un rafforzamento del valore aggiunto, l’aumento graduale di assunzione del rischio, l’impiego di nuovi strumenti finanziari e il progresso della cooperazione con la Commissione. Appoggio totalmente simile strategia.</p>
      <p sl="de">La valutazione dell’attività da parte del relatore della BEI e i prossimi passi proposti sono appropriati. Tuttavia, non dobbiamo dimenticare che il ruolo del Parlamento è limitato. Anche se la BEI è un’istituzione comunitaria, le sue competenze sono esercitate internamente secondo norme intergovernative, il che significa che gli Stati membri costituiscono le parti interessate più influenti. Il Parlamento europeo ha espresso regolarmente un giudizio sulle relazioni in merito all’attività della BEI dal 1999 e questo aspetto ha originato un rapporto di cooperazione stretto, onesto e di successo. Desidero in particolare lodare la collaborazione con il Presidente Maystadt, che è esemplare per i rapporti con altre istituzioni.</p>
    </intervention>
  </section>
  <section id="creitem4" title="4. Discarico 2006 (discussione)">
    <intervention id="2-020" speaker_id="1253" is_mep="True" mode="spoken" role="Presidente">
      <p sl="unknown">L’ordine del giorno reca la discussione congiunta:</p>
      <p sl="unknown">la relazione, presentata dall’onorevole Dan Jørgensen a nome della commissione per il controllo dei bilanci, sul discarico per l’esecuzione del bilancio generale dell’Unione europea per l’esercizio 2006, sezione III – Commissione [SEC(2007)1056 – C6 0390/2007 – 2007/2037(DEC) ] [SEC(2007)1055 – C6 0362/2007 – 2007/2037(DEC) (A6-0109/2008)],</p>
      <p sl="unknown">la relazione, presentata dall’onorevole José Javier Pomés Ruiz a nome della commissione per il controllo dei bilanci, sul discarico sull’esecuzione del bilancio generale dell’Unione europea per l’esercizio 2006, sezione I – Parlamento europeo [(C6-0363/2007 – 2007/2038(DEC) ] (A6-0091/2008),</p>
      <p sl="unknown">la relazione, presentata dall’onorevole Nils Lundgren a nome della commissione per il controllo dei bilanci, sul discarico per l’esecuzione del bilancio generale dell’Unione europea per l’esercizio 2006, sezione II – Consiglio [(C6-0364/2007 –2007/2039(DEC) ] (A6-0096/2008),</p>
      <p sl="unknown">la relazione, presentata dall’onorevole Nils Lundgren a nome della commissione per il controllo dei bilanci, sul discarico per l’esecuzione del bilancio generale dell’Unione europea per l’esercizio 2006, sezione IV – Corte di giustizia [(C6-0365/2007 –2007/2040(DEC) ] (A6-0097/2008),</p>
      <p sl="unknown">la relazione, presentata dall’onorevole Nils Lundgren a nome della commissione per il controllo dei bilanci, sul discarico per l’esecuzione del bilancio generale dell’Unione europea per l’esercizio 2006, sezione V – Corte dei conti [(C6-0366/2007 –2007/2041(DEC) ] (A6-0093/2008),</p>
      <p sl="unknown">la relazione, presentata dall’onorevole Nils Lundgren a nome della commissione per il controllo dei bilanci, sul discarico per l’esecuzione del bilancio generale dell’Unione europea per l’esercizio 2006, sezione VI – Comitato economico e sociale europeo [(C6-0367/2007 – 2007/2042(DEC) ] (A6-0098/2008),</p>
      <p sl="unknown">la relazione, presentata dall’onorevole Nils Lundgren a nome della commissione per il controllo dei bilanci, sul discarico per l’esecuzione del bilancio generale dell’Unione europea per l’esercizio 2006, sezione VII – Comitato delle regioni [(C6-0368/2007 –2007/2043(DEC) ] (A6-0095/2008),</p>
      <p sl="unknown">la relazione, presentata dall’onorevole Nils Lundgren a nome della commissione per il controllo dei bilanci, sul discarico per l’esecuzione del bilancio generale dell’Unione europea per l’esercizio 2006, sezione VIII – Mediatore europeo [(C6-0369/2007 –2007/2036(DEC) ] (A6-0092/2008),</p>
      <p sl="unknown">la relazione, presentata dall’onorevole Nils Lundgren a nome della commissione per il controllo dei bilanci, sul discarico per l’esecuzione del bilancio generale dell’Unione europea per l’esercizio 2006, sezione IX – Garante europeo della protezione dei dati [(C6-0370/2007 – 2007/2044(DEC) ] (A6-0094/2008),</p>
      <p sl="unknown">la relazione, presentata dall’onorevole Hans-Peter Martin a nome della commissione per il controllo dei bilanci, sul discarico per l’esecuzione del bilancio della Fondazione europea per il miglioramento delle condizioni di vita e di lavoro per l’esercizio 2006 [(C6-0372/2007 – 2007/2047(DEC) ] (A6-0111/2008),</p>
      <p sl="unknown">la relazione, presentata dall’onorevole Hans-Peter Martin a nome della commissione per il controllo dei bilanci, sul discarico per l’esecuzione del bilancio della Fondazione europea per la formazione professionale per l’esercizio 2006 [(C6-0381/2007 –2007/2056(DEC) ] (A6-0114/2008),</p>
      <p sl="unknown">la relazione, presentata dall’onorevole Hans-Peter Martin a nome della commissione per il controllo dei bilanci, sul discarico per l’esecuzione del bilancio del Centro europeo per lo sviluppo della formazione professionale per l’esercizio 2006 [(C6-0371/2007 – 2007/2046(DEC) ] (A6-0110/2008),</p>
      <p sl="unknown">la relazione, presentata dall’onorevole Hans-Peter Martin a nome della commissione per il controllo dei bilanci, sul discarico per l’esecuzione del bilancio del Centro di traduzione degli organismi dell’Unione europea per l’esercizio 2006 [(C6-0378/2007 – 2007/2053(DEC) ] (A6-0124/2008),</p>
      <p sl="unknown">la relazione, presentata dall’onorevole Hans-Peter Martin a nome della commissione per il controllo dei bilanci, sul discarico per l’esecuzione del bilancio del Centro europeo per la prevenzione e il controllo delle malattie per l’esercizio 2006 [(C6-0386/2007 – 2007/2060(DEC) ] (A6-0117/2008),</p>
      <p sl="unknown">la relazione, presentata dall’onorevole Hans-Peter Martin a nome della commissione per il controllo dei bilanci, sul discarico per l’esecuzione del bilancio dell’Osservatorio europeo delle droghe e delle tossicodipendenze per l’esercizio 2006 [(C6-0375/2007 – 2007/2050(DEC) ] (A6-0116/2008),</p>
      <p sl="unknown">la relazione, presentata dall’onorevole Hans-Peter Martin a nome della commissione per il controllo dei bilanci, sul discarico per l’esecuzione del bilancio dell’Agenzia dell’Unione europea per i diritti fondamentali (precedentemente Osservatorio europeo dei fenomeni di razzismo e di xenofobia) per l’esercizio 2006 [(C6-0374/2007 – 2007/2049(DEC) ] (A6-0113/2008),</p>
      <p sl="unknown">la relazione, presentata dall’onorevole Hans-Peter Martin a nome della commissione per il controllo dei bilanci, sul discarico per l’esecuzione del bilancio dell’Agenzia europea per la ricostruzione per l’esercizio 2006 [(C6-0373/2007 – 2007/2048(DEC) ] (A6-0112/2008),</p>
      <p sl="unknown">la relazione, presentata dall’onorevole Hans-Peter Martin a nome della commissione per il controllo dei bilanci, sul discarico per l’esecuzione del bilancio dell’Agenzia europea dell’ambiente per l’esercizio 2006 [(C6-0376/2007 –2007/2051(DEC) ] (A6-0122/2008),</p>
      <p sl="unknown">la relazione, presentata dall’onorevole Hans-Peter Martin a nome della commissione per il controllo dei bilanci, sul discarico per l’esecuzione del bilancio dell’Agenzia europea per la sicurezza e la salute sul lavoro per l’esercizio 2006 [(C6-0377/2007 – 2007/2052(DEC) ] (A6-0128/2008),</p>
      <p sl="unknown">la relazione, presentata dall’onorevole Hans-Peter Martin a nome della commissione per il controllo dei bilanci, sul discarico per l’esecuzione del bilancio dell’Agenzia europea per i medicinali per l’esercizio 2006 [(C6-0379/2007 – 2007/2054(DEC) ] (A6-0125/2008),</p>
      <p sl="unknown">la relazione, presentata dall’onorevole Hans-Peter Martin a nome della commissione per il controllo dei bilanci, sul discarico per l’esecuzione del bilancio dell’Autorità europea per la sicurezza alimentare per l’esercizio 2006 [(C6-0384/2007 –2007/2059(DEC) ] (A6-0120/2008),</p>
      <p sl="unknown">la relazione, presentata dall’onorevole Hans-Peter Martin a nome della commissione per il controllo dei bilanci, sul discarico per l’esecuzione del bilancio dell’Agenzia europea per la sicurezza marittima per l’esercizio 2006 [(C6-0382/2007 –2007/2057(DEC) ] (A6-0115/2008),</p>
      <p sl="unknown">la relazione, presentata dall’onorevole Hans-Peter Martin a nome della commissione per il controllo dei bilanci, sul discarico per l’esecuzione del bilancio dell’Agenzia europea per la sicurezza aerea per l’esercizio 2006 [(C6-0383/2007 –2007/2058(DEC) ] (A6-0118/2008),</p>
      <p sl="unknown">la relazione, presentata dall’onorevole Hans-Peter Martin a nome della commissione per il controllo dei bilanci, sul discarico per l’esecuzione del bilancio dell’Agenzia ferroviaria europea per l’esercizio 2006 [(C6-0387/2007 – 2007/2062(DEC) ] (A6-0123/2008),</p>
      <p sl="unknown">la relazione, presentata dall’onorevole Hans-Peter Martin a nome della commissione per il controllo dei bilanci, sul discarico per l’esecuzione del bilancio dell’Agenzia europea per la sicurezza delle reti e dell’informazione per l’esercizio 2006 [(C6-0385/2007 –2007/2061(DEC) ] (A6-0119/2008),</p>
      <p sl="unknown">la relazione, presentata dall’onorevole Hans-Peter Martin a nome della commissione per il controllo dei bilanci, sul discarico per l’esecuzione del bilancio dell’Agenzia europea per la gestione della cooperazione operativa alle frontiere esterne degli Stati membri dell’Unione europea per l’esercizio 2006 [(C6-0389/2007 – 2007/2214(DEC) ] (A6-0126/2008),</p>
      <p sl="unknown">la relazione, presentata dall’onorevole Hans-Peter Martin a nome della commissione per il controllo dei bilanci, sul discarico per l’esecuzione del bilancio di Eurojust per l’esercizio 2006 [(C6-0380/2007 – 2007/2055(DEC) ] (A6-0129/2008),</p>
      <p sl="unknown">la relazione, presentata dall’onorevole Hans-Peter Martin a nome della commissione per il controllo dei bilanci, sul discarico per l’esecuzione del bilancio dell’Accademia europea di polizia per l’esercizio 2006 [(C6-0388/2007 – 2007/2063(DEC) ] (A6-0121/2008),</p>
      <p sl="unknown">la relazione, presentata dall’onorevole Hans-Peter Martin a nome della commissione per il controllo dei bilanci, sul discarico per l’esecuzione del bilancio del 6°, 7°, 8° e 9° Fondo europeo di sviluppo per l’esercizio 2006 [(COM(2007)0458 – C6-0118/2007 – 2007/2064(DEC) ] (A6-0106/2008),</p>
      <a text="(ex relatore: onorevole Stubb)"/>
      <p sl="unknown">e la relazione, presentata dall’onorevole Hans-Peter Martin a nome della commissione per il controllo dei bilanci, sul discarico per l’esecuzione del bilancio dell’Autorità di vigilanza del GNSS europeo per l’esercizio 2006 [(C6-0049/2008 – 2008/2000 (DEC)] (A6-0127/2008).</p>
    </intervention>
    <intervention id="2-021" speaker_id="28156" name="Dan Jørgensen" is_mep="True" mode="spoken" role="relatore">
      <p sl="da">Signor Presidente, devo iniziare ricordando a tutti che ci stiamo avvicinando al termine di un esercizio incredibilmente importante. In termini generali, se il ruolo del Parlamento è analizzato in relazione a quello delle altre istituzioni, forse è possibile affermare che abbiamo tre incarichi principali. Siamo impegnati nel realizzare una normativa per i paesi europei e per i loro cittadini. Siamo impegnati nel stabilire il bilancio, ovvero determinare quali fondi dell’UE dovrebbero essere impiegati. Infine, l’ultimo ruolo è agire come organo di sorveglianza. Il Parlamento rappresenta il custode dei cittadini, se possiamo metterla in questo modo. L’esercizio che porteremo a termine oggi in Aula probabilmente costituisce la parte più significativa di questo incarico di organo di sorveglianza: si tratta della parte in cui riesaminiamo in maniera meticolosa la Commissione e le altre istituzioni in merito al modo in cui gestiscono i fondi, e non meno importante, naturalmente, valutiamo come procede la situazione negli Stati membri laddove sappiamo si amministra circa l’80 per cento dei finanziamenti europei.</p>
      <p sl="da">Detto ciò, desidero ovviamente esprimere un plauso ai miei colleghi deputati di altri gruppi. E’ il Parlamento nel suo complesso a votare sulla relazione oggi. Ritengo abbiamo goduto di un’eccellente cooperazione in sede di commissione per il controllo dei bilanci. Desidero in particolare menzionare i relatori ombra, che credo abbiano contribuito in modo costruttivo alla questione. Di certo, questa è la ragione per cui siamo stati in grado di esercitare una simile rilevante pressione sulla Commissione e partecipare a un dialogo così proficuo con essa.</p>
      <p sl="da">Consentitemi di iniziare menzionando due fattori positivi. Passerò poi agli aspetti negativi, ma comincerò citando un paio di punti positivi concernenti gli anni passati. Non c’è dubbio che nel settore agricolo abbiamo compiuto progressi rilevanti per quanto riguarda il controllo dei fondi. Il “sistema di controllo finanziario integrato” – e sì, questa probabilmente non è l’opinione di numerosi cittadini europei che stanno seguendo il discorso – implica certamente che è stato introdotto un metodo del tutto nuovo e molto più efficace di controllare i fondi agricoli dell’UE. Il sistema è assai valido. La stessa Corte europea dei conti lo ha evidenziato. Sappiamo già che in pochi anni sostanzialmente tutti i fondi nell’ambito della politica agricola saranno inclusi in questo sistema molto efficace, che merita di certo un plauso. Tuttavia, negli ultimi anni abbiamo subito forti critiche relative ad alcuni elementi connessi alla politica in materia di ricerca. Inoltre, a questo punto occorre notare che, avendo la Commissione considerato molto seriamente le nostre critiche e avendo attuato un piano d’azione, ha garantito che numerosi di questi problemi siano in procinto di essere risolti. La Commissione, perciò, merita un plauso. Infine, siamo naturalmente molto lieti delle iniziative che sono state presentate. Ora c’è chiarezza in merito ai beneficiari del sostegno dell’UE in relazione a fondi sociali e spese del settore agricolo. Inoltre, adesso troviamo i nomi dei partecipanti ai diversi gruppi di lavoro in Consiglio e Commissione, un aspetto per cui quest’Aula ha lottato per molti anni. Ora, la Commissione ha acconsentito a divulgare tali informazioni.</p>
      <p sl="da">Occorre affermare che si tratta di uno sviluppo molto positivo. Tuttavia, naturalmente è evidente che tale processo abbia interessato aree in cui è avvenuto un certo numero di critiche. Chiunque abbia seguito il processo sa che questo concerne, in particolare, due ambiti: i fondi strutturali e le questioni in materia di politica estera, ovvero le questioni esterne. Per quanto riguarda i fondi strutturali, la Corte dei conti ha concluso molto chiaramente che il 12 per cento dei fondi erogati non avrebbero mai dovuto esserlo: il 12 per cento, cioè quasi 4 miliardi di euro. E’ una situazione del tutto inaccettabile.</p>
      <p sl="da">Questo era il punto iniziale dell’esercizio che concluderemo oggi. Abbiamo condotto numerose consultazioni, e, mediante la commissione, ho goduto personalmente di uno stretto dialogo con la Commissione. Il fatto che, in quanto relatore, possa ora terminare assegnando un discarico, è dovuto soltanto al fatto che abbiamo raggiunto alcuni risultati. In effetti, la Commissione ha attuato un numero considerevole di riforme, è stato dimostrato che al momento saranno concretizzati 37 punti molto specifici. Ciò è stato adottato dal collegio dei commissari. In alcuni settori, si tratta di introdurre maggiori e più severi controlli, mentre, in altri, di semplificarli al fine di renderli più efficaci. In tutti i campi, sono state proposte scadenze molto chiare. Abbiamo presentato criteri oltremodo precisi in relazione al metodo con cui fornire un riscontro, cosicché sia noi sia i cittadini abbiamo l’opportunità di verificare che esso abbia veramente un effetto positivo. Dobbiamo ricordarci due fattori: primo, naturalmente, il denaro erogato in modo inadeguato nel 2006, oggetto di questa procedura, deve essere recuperato. Questo è stato adesso assicurato. Tuttavia, deve anche esserci la garanzia che ciò non accadrà più in futuro. Probabilmente, è un aspetto altrettanto importante. Con le nuove procedure che la Commissione ha presentato, pensiamo che questo obiettivo sia stato realizzato.</p>
      <p sl="da">E’ ovvio che le belle parole da sole non sono sufficienti. Anche se ora abbiamo affermato di accettare le riforme proposte, seguiremo la questione e controlleremo il processo in maniera molto accurata. Pertanto, oggi vorrei anche presentare una proposta di emendamento, che desumo la Commissione sia pronta a sostenere. Ho ricevuto un’indicazione dal Commissario Kallas che potrebbe essere una soluzione accettabile qualora la Commissione si riunisse con la commissione per il controllo dei bilanci una volta al mese e ci offrisse l’opportunità di discutere i progressi compiuti in questo settore. Si tratta di un fatto estremamente proficuo per entrambe le parti.</p>
      <p sl="da">Permettetemi di pronunciare poche parole in merito al secondo ambito in cui abbiamo incontrato gravi problemi. Questi riguardano questioni in materia di politica estera, nello specifico, l’Iraq. Vorremmo un elenco dei progetti specifici in Iraq finanziati in parte o del tutto dall’UE tramite l’ONU e la Banca mondiale. Procurarsi un simile elenco si è dimostrato estremamente difficile. Ci sono voluti molti mesi. Le informazioni che, in base a quel che sapevamo, avrebbero dovuto essere nell’elenco, in realtà non vi comparivano, e si è svolta una discussione prolungata finché, piuttosto recentemente, abbiamo infine ottenuto le informazioni che avremmo dovuto avere sin dall’inizio. E’per questo motivo che ora, finalmente, siamo in grado di fornire sul serio un discarico in questo settore. La domanda più importante connessa a tale aspetto ovviamente è: che accadrà in futuro? L’Iraq è solo un esempio. Che ne sarà degli altri paesi, tra cui ne figurano oltre 100, a cui l’UE fornisce sostegno per diverse attività? La Commissione ora si è impegnata a concedere pubblico accesso al beneficiario finale, vale a dire il destinatario finale del sostegno, dal 2007 in poi, cosa che riconosco e ritengo sia del tutto necessaria.</p>
      <p sl="da">Per tutte queste ragioni, consiglio di concedere un discarico. Esistono alcune critiche che possono essere evidenziate per quanto riguarda la Commissione e i metodi con cui sono gestite le situazioni negli Stati membri. Desidero aggiungere che abbiamo conseguito un risultato mediante un dialogo efficace con la Commissione. Ciò significa che ora possiamo raccomandare la concessione dell’approvazione dei conti del 2006. Ci sono tuttora settori in cui vorremmo vedere un maggiore intervento. Vorremmo ottenere “dichiarazioni nazionali di sicurezza”, come vengono chiamate in Parlamento, ovvero dichiarazioni nazionali di verifica su base annuale, siglate dal ministro delle finanze del paese in questione. Riteniamo ancora che questo sarebbe uno strumento molto proficuo nella lotta contro inganno, frode e segretezza relativi ai fondi dell’UE nei singoli Stati. Esprimendo questo desiderio, in conclusione, vorrei ringraziarvi per l’opportunità di prendere la parola nella prima tornata.</p>
    </intervention>
    <intervention id="2-022" speaker_id="1882" name="José Javier Pomés Ruiz" is_mep="True" mode="spoken" role="relatore">
      <p sl="es">Signor Presidente, porgo il benvenuto a questa discussione, a cui partecipa il Segretario generale, a lei e, naturalmente, al Commissario Kallas. Non posso accogliere nessuno del Consiglio, poiché sembra che non abbia nulla a che fare con i conti e l’assunzione di responsabilità per la discussione politica relativa al discarico. Mi auguro che quando il Consiglio avrà un presidente, dopo il Trattato di Lisbona, saremo assicurati della sua presenza alla presente discussione.</p>
      <p sl="es">Desidero innanzi tutto congratularmi con il collega Dan Jørgensen per la sua eccellente relazione, ed evidenziare da ciò che egli ha detto il modo efficace con cui si opera nell’Unione europea, e come ogni anno si agisca meglio. In numerose occasioni, egli ha fatto riferimento a un’iniziativa del Commissario Kallas e della commissione per la trasparenza. Due mesi fa ho ricoperto il ruolo di relatore per una relazione di propria iniziativa a sostegno della politica in materia di trasparenza. La Commissione sta effettivamente compiendo progressi in merito, come ha già fatto il Parlamento.</p>
      <p sl="es">Vorrei rilevare che il ruolo del Parlamento nel fornire un discarico è un ruolo politico, e che non siamo né dovremmo essere contabili. Si tratta di un ruolo politico, e la domanda a cui dobbiamo rispondere per i cittadini è: con il denaro di cui dispone il Parlamento, siamo riusciti ad affrontare le sfide di bilancio per l’anno finanziario 2006? Sfide quali il Parlamento in preparazione per l’allargamento, per ricevere nuovi Stati membri, espandere la politica in materia di informazioni, svolgere meglio il nostro lavoro, organizzarci per la prova di Lisbona, in ciò legifereremo più adeguatamente e nel miglior modo possibile.</p>
      <p sl="es">Qual è il verdetto politico in merito al lavoro svolto con questi impegni finanziari? E’ positivo. Abbiamo agito in maniera appropriata. Desidero evidenziare alcuni punti di quest’anno finanziario. Primo, per quanto riguarda l’iniziativa del Presidente Hans Pöttering, abbiamo avviato un dialogo politico tra la Presidenza e la procedura di discarico, che finora non è apparsa realizzabile. Ora lo è, e il vostro Vicepresidente era presente alla discussione, affrontando le domande poste sul momento e in maniera diretta dalla commissione. Inoltre, per iniziativa del Presidente, l’Ufficio sarà dotato di una procedura regolare di lavoro con la commissione per i bilanci e la commissione per il controllo dei bilanci, pertanto vi ringrazio.</p>
      <p sl="es">Numerosi aspetti relativi alla trasparenza in Parlamento sono migliorati, come potete notare nella relazione. Abbiamo perfezionato la presentazione dei ruoli dei nostri assistenti. Ciò che quest’anno non è stato possibile per noi è creare finalmente uno statuto degli assistenti, che lo chiedono. La verità è che come deputati è occorso molto tempo per ottenere un nostro statuto. In breve, domanderemo di avere pazienza, ma dobbiamo sottolineare che non abbiamo ancora realizzato tale obiettivo. Tuttavia, nel 2006, l’anno di riferimento, il 99 per cento dei documenti è stato presentato nel modo appropriato, quindi ritengo che anche tale questione stia procedendo nella giusta direzione.</p>
      <p sl="es">Abbiamo problemi in sospeso, e, in merito, stiamo più o meno cercando di intervenire come possiamo. I cittadini non comprendono il motivo per cui il Parlamento dovrebbe avere tre sedi, non lo capiscono, e non lo faranno perché non è semplice da comprendere. Questa è un’altra sfida per il momento in cui il Consiglio sarà dotato di presidente: trovare una soluzione. Il Parlamento, tuttavia, ha compiuto il proprio dovere e ha ridotto i costi delle tre sedi dai 203 milioni di euro del 2002 a 155 milioni di euro. Abbiamo tagliato i costi del 24 per cento, un fattore positivo.</p>
      <p sl="es">Quali sfide affronteremo, citate nella relazione? Come ho appena affermato, fornire ai nostri assistenti uno statuto definitivo, simile al nostro. Esiste anche la sfida del legiferare meglio. Il Parlamento svolgerà un ruolo maggiormente qualitativo e disporremo di un carico di lavoro più considerevole con il Trattato di Lisbona laddove sarà applicato.</p>
      <p sl="es">Speriamo che il governo belga, ora che abbiamo un governo belga, ci tratti in maniera migliore in termini di politica degli edifici rispetto a quanto fatto finora, siccome il suo trattamento è stato mediocre.</p>
      <p sl="es">Desidero concludere affermando che è trascorso un anno cauto in termini di responsabilità di bilancio, e perciò vi chiedo di votare a favore di questi conti per il 2006.</p>
    </intervention>
    <intervention id="2-023" speaker_id="28142" name="Nils Lundgren" is_mep="True" mode="spoken" role="relatore">
      <p sl="sv">Signor Presidente, sono stato il relatore per queste altre istituzioni come sono state definite, sette di queste, vale a dire il Consiglio, la Corte di giustizia, la Corte dei conti, il Comitato economico e sociale europeo, il Comitato delle regioni, il Garante europeo della protezione dei dati e il Mediatore europeo.</p>
      <p sl="sv">Non ho avuto alcuna seria obiezione a ciò che ho consultato. Si è trattato di normali commenti sugli aspetti che possono e dovrebbero essere migliorati. Non ci sono state rivelazioni che in qualche modo avrebbero potuto mettere in discussione una concessione di discarico a una qualsiasi di queste sette istituzioni.</p>
      <p sl="sv">Ciononostante, desidero cogliere questa opportunità per ricordare a ognuno che concedere il discarico e richiedere responsabilità è fondamentale per una democrazia. Non confido nel metodo di quest’Aula di gestire tale incarico, siccome ho avuto esattamente il medesimo compito di esaminare queste sette istituzioni due anni fa e quindi, onorevoli colleghi, ho rinvenuto situazioni tremende nel Comitato delle regioni. Ho scoperto che in questa sede sono state commesse frodi di gravissima natura. Ho ottenuto materiale che tutti siete stati in grado di consultare nella sala di lettura segreta.</p>
      <p sl="sv">Si sono svolte tre indagini separate in merito: una dell’OLAF, il nostro Ufficio europeo per la lotta antifrode, una della Corte dei conti, e lo stesso Comitato delle regioni ha anche condotto un’indagine interna. Hanno destituito i loro revisori interni. L’elenco di denunce era interminabile.</p>
      <p sl="sv">Pertanto, ho naturalmente proposto che non dovremmo concedere un discarico in tali circostanze. L’ho affermato in sede di commissione, che si è espressa ancora a favore del discarico. Due anni fa ho sostenuto il medesimo concetto in Parlamento e in larga maggioranza avete votato per il discarico.</p>
      <p sl="sv">Tale situazione dimostra che, se oggi in Aula voterete per il discarico su mia proposta, non lo farete perché lo dico io, ma per mera abitudine. Quest’Assemblea non accetta la propria responsabilità. Si preoccupa maggiormente della reputazione dell’UE, di ingannare i cittadini, gli elettori. Non è consentito loro di conoscere ciò che sta accadendo. Quindi, è con considerevole tristezza che sostengo “sì, stavolta a queste altre istituzioni può essere concesso il discarico”. Posso con una chiara consapevolezza. La maggior parte di voi non può.</p>
    </intervention>
    <intervention id="2-024" speaker_id="4238" name="Hans-Peter Martin" is_mep="True" mode="spoken" role="relatore">
      <p sl="de">Signor Presidente, lei è un despota! Il mio discorso oggi è rivolto a tutti coloro …</p>
      <a text="(Il Presidente interrompe l’oratore)"/>
    </intervention>
    <intervention id="2-025" speaker_id="1253" is_mep="True" mode="spoken" role="Presidente">
      <p sl="unknown">E’ la seconda volta che si esprime in questo modo. Mi riservo il diritto di prendere provvedimenti contro di lei.</p>
    </intervention>
    <intervention id="2-026" speaker_id="4238" name="Hans-Peter Martin" is_mep="True" mode="spoken" role="relatore">
      <p sl="de">Quel che desidero presentare in questa Sede è una dimostrazione pratica per tutti coloro che sono interessati al modo in cui si compiono effettivamente le decisioni politiche, un intervento didattico relativo alla mancanza di controllo per il funzionamento in questo Parlamento. Quando gli studenti di scienze politiche del futuro o i cittadini che partecipano alla politica lo impareranno, sarà un modello. In quanto parte della relazione sul discarico, abbiamo rilevato, parola per parola, i passaggi forniti dai membri dei gruppi principali che hanno espresso opinioni critiche sulle agenzie. Ad esempio, è evidente che decentramento e devoluzione siano stati uno dei più importanti risultati del processo di riforma della Commissione avviato nel 1999, ma che la Commissione non ha ancora prodotto uno studio o un’analisi o una scheda finanziaria intermedia in merito a questa forma di gestione amministrativa. Tale aspetto è quindi stato incluso nelle mie considerazioni principali.</p>
      <p sl="de">L’autrice di questo testo, l’onorevole Gräßle, fa parte di un vasto gruppo. Il suo emendamento alla relazione era eliminare proprio tali dichiarazioni. Esistono numerosi altri casi, compreso il contributo dell’onorevole Haug, che si collega anche ai commenti critici relativi alle agenzie, evidenziando, ad esempio, che solo due agenzie sono del tutto indipendenti dalle sovvenzioni dell’UE, mentre la maggior parte sono finanziate esclusivamente da fondi europei, elemento che è rintracciabile nei documenti dell’onorevole Haug. Tuttavia, in questo caso è stato tagliato!</p>
      <p sl="de">Il presidente della commissione per il controllo dei bilanci, l’onorevole Bösch, spesso esprime osservazioni molto critiche in merito alle agenzie, ma non in sede di commissione. Quindi, laddove importa veramente, quando è il momento opportuno ed esiste la reale opportunità di sottolineare che è avvenuta una proliferazione irresponsabile tra le agenzie, che è in una condizione estremamente misera, allora, su richiesta dei grandi gruppi si elimina facilmente. Come se non fosse sufficiente, ciò che altri sono autorizzati a fare, io, in quanto relatore, non posso. Pertanto, l’intera motivazione è censurata, di modo che, quindi, mi prenderò la libertà di leggere ad alta voce ciò che altrimenti non sarebbe più accessibile al pubblico della plenaria.</p>
      <p sl="de">La parte cancellata afferma: “Decentramento e devoluzione erano gli obiettivi principali del processo di riforma della Commissione iniziato nel 1999. Finora, non è stata presentata alcuna valutazione di tale processo. Inoltre, la Commissione non ha mai offerto una spiegazione convincente del valore aggiunto fornito dalle agenzie decentrate, del motivo per cui i loro incarichi non potrebbero essere ugualmente svolti in modo efficace in seno alla Commissione o, come in molti casi, della ragione per cui è stato richiesto l’intervento da parte dell’Unione europea nell’ambito interessato in primo luogo.</p>
      <p sl="de">Invece, l’esito è stato una proliferazione irresponsabile. Sono state istituite nuove agenzie sulla base di bizzarre decisioni politiche. Queste nuove agenzie non sono sottoposte a verifica e, spesso, sono incontrollabili, perlopiù inefficienti e, soprattutto, causano oneri significativi per i contribuenti europei.</p>
      <p sl="de">Allo stesso tempo, si è stabilita una serie senza precedenti di privilegi relativi al personale. In altre parole, gli sforzi di riforma della Commissione, i cui obiettivi sono connessi a promesse riguardanti responsabilità, attendibilità, efficienza, un nuovo servizio europeo per la cultura e trasparenza, hanno dimostrato un vistoso fallimento. L’inaccettabile confusione nel settore della politica in materia di devoluzione e decentramento ora è evidente per tutti. Non si tratta di un’azione responsabile”.</p>
      <p sl="de">Persino un relatore non è autorizzato a includere questo aspetto in una motivazione. Naturalmente, si adatta a questo scenario politico in cui, quando è iniziata la discussione sulle venti relazioni che ho presentato alla commissione, come al solito non è intervenuto nessun’altro, gli emendamenti sono stati preparati e anche censurati di nascosto.</p>
    </intervention>
    <intervention id="2-027" speaker_id="28126" name="Christofer Fjellner" is_mep="True" mode="spoken" role="relatore">
      <p sl="sv">Signor Presidente, desidero iniziare discutendo il discarico relativo al Fondo europeo di sviluppo. Molti di voi in Aula probabilmente si aspettavano intervenisse un altro alto, giovane deputato nordico, ovvero il nostro collega Alexander Stubb, ma, come alcuni sapranno, Alexander non è in grado di essere presente oggi siccome è stato nominato nuovo ministro degli Affari esteri della Finlandia. Pertanto mi ha chiesto di assumere e presentare oggi in Aula il suo lavoro e la sua relazione. Credo di parlare a nome della maggioranza quando affermo che ci dispiace perdere Alexander, ma sono ottime notizie per lui e soprattutto per la Finlandia.</p>
      <p sl="sv">Tuttavia, desidero incominciare congratulandomi con lui per il lavoro svolto in merito al Fondo europeo di sviluppo. L’attività in sede di commissione è proseguita in modo molto positivo, e si tratta di una commissione unita che attualmente discute il discarico dei fondi di sviluppo. I Fondi europei di sviluppo rappresentano, naturalmente, uno degli strumenti di promozione di democrazia e progresso economico negli Stati dell’Africa, dei Caraibi e del Pacifico. E’ per questa ragione che ritengo sia gratificante vedere che il denaro è usato in maniera corretta e responsabile. Nel 2006 hanno ottenuto risorse considerevoli, 3 miliardi di euro in impegni, e sono riusciti a versarne quasi il 90 per cento.</p>
      <p sl="sv">Tuttavia, il fatto che oggi possiamo concedere e proporre la concessione di discarico alla Commissione che ha gestito tali fondi di sviluppo, cosa di cui siamo veramente lieti, non implica che non esistano sfide o ambiti su cui non occorra operare in futuro. Vorrei proporne solo alcuni. Ad esempio, diversamente dallo scorso anno, possiamo affermare che la Corte dei conti non ha presentato una dichiarazione di affidabilità del tutto netta, ma ha messo in evidenza alcuni problemi, riguardanti, ad esempio, la prova di transazioni che avrebbero potuto essere documentate in modo più accurato e relative a pagamenti di diverse delegazioni. Tuttavia, vorrei dare credito alla Commissione per aver seriamente considerato questi problemi e aver proposto soluzioni concrete, corrette e importanti per queste sfide.</p>
      <p sl="sv">Inoltre, nella nostra relazione abbiamo anche evidenziato le problematiche incontrate a causa del ritardo di attuazione del moderno sistema di TI. Si tratta di una questione che riteniamo seria, e ci auguriamo che la Commissione agisca ulteriormente in merito.</p>
      <p sl="sv">Oltre agli aspetti più amministrativi ed economici, vorrei altresì affrontare altre importanti questioni a livello politico. Primo, il fatto che il lavoro del Fondo europeo di sviluppo potrebbe essere svolto in modo considerevolmente più semplice qualora fosse incluso nel bilancio ordinario. Analogamente, riteniamo che, se avessimo una regolamentazione finanziaria che controllasse tutti i fondi di sviluppo attuali e futuri, si semplificherebbe altresì l’attività.</p>
      <p sl="sv">Ciò è sufficiente per quanto riguarda il Fondo europeo di sviluppo. Vorrei cogliere questa opportunità per menzionare brevemente il discarico delle agenzie indipendenti. Sollevo tale questione in parte perché sono stato responsabile di questo lavoro nel gruppo PPE-DE, ma probabilmente soprattutto perché il relatore, come abbiamo appena ascoltato ora, mostra un atteggiamento quantomeno inconsueto, e non ha esattamente appoggiato la linea di condotta che ha scelto di seguire la commissione. Penso sia molto strano che Hans-Peter Martin non abbia deciso di rimuovere il proprio nome da tutte queste relazioni, considerando che, oggi, in Aula, non è il suo parere che voteremo.</p>
      <p sl="sv">Se, ciononostante, sono tenuto a esprimermi in merito al lavoro stesso, ad alcune delle importanti opinioni che, malgrado tutto, sono presenti in queste relazioni (e che abbiamo ottenuto grazie a una cooperazione stretta e di successo tra il gruppo socialista, il nostro gruppo, il gruppo dell’Alleanza dei Democratici e dei Liberali per l’Europa e il gruppo Verde/Alleanza libera europea), desidero soltanto evidenziare il fatto che concediamo il discarico poiché riteniamo che ci siano basi nella dichiarazione della Corte dei conti volte ad approvare la gestione delle finanze di queste agenzie indipendenti. Tuttavia, oltre a ciò, si presentano anche problemi, che speriamo siano ulteriormente affrontati. Questo aspetto in particolare coinvolge tutte le istituzioni, il Consiglio, la Commissione e il Parlamento europeo, che agiscano in modo migliore nel verificare le richieste delle agenzie. Mi auguro che tutti si assumano la propria responsabilità in merito.</p>
      <p sl="sv">Ritornerò il prossimo anno, quando sarò il relatore di tale questione, e spero di essere in grado di discuterne più approfonditamente con la Commissione.</p>
    </intervention>
    <intervention id="2-028" speaker_id="photo_generic" name="Siim Kallas" is_mep="True" mode="spoken">
      <p sl="et">Vicepresidente della Commissione europea . − Signor Presidente, onorevole Jørgensen, relatori, onorevoli deputati, consentitemi di ringraziare il Parlamento, la commissione per il controllo dei bilanci, il relatore Jørgensen e i suoi colleghi relatori per il lavoro che hanno svolto, e la raccomandazione della commissione relativa al fatto che dovrebbe essere concesso il discarico al bilancio per il 2006. Desidero inoltre ringraziare Alexander Stubb per il suo documento riguardante il discarico in merito all’uso degli strumenti secondo il Fondo europeo di sviluppo.</p>
      <p sl="et">Malgrado il fatto che la Corte europea dei conti non fosse in grado di fornire una dichiarazione attestante la piena affidabilità dei conti e la legittimità e la regolarità delle transazioni fondamentali per l’anno 2006, i risultati di tale audit sono i migliori da quando è stata avviata tale procedura. La Corte dei conti ha riconosciuto i progressi compiuti. Sono lieto di affermare che anche la commissione per il controllo dei bilanci del Parlamento lo abbia fatto.</p>
      <p sl="et">La discussione di quest’anno è incentrata sui Fondi strutturali, su obblighi, riscossioni e rettifiche degli Stati membri, nonché sul delicato ambito dell’assistenza esterna. Occorre compiere sforzi in tutti questi settori. Concordiamo che debba essere intrapresa regolarmente un’azione successiva, non solo per la procedura di discarico, ma anche per le condizioni stabilite nel trattato istitutivo e la loro rilevanza.</p>
      <p sl="et">Propongo che i membri o i rappresentanti della Commissione partecipino con regolarità agli incontri parlamentari al fine di discutere uno dei tre ambiti che quest’anno costituiscono l’essenza della procedura di discarico e di riferire in merito. Questi ambiti sono: accrescere le responsabilità degli Stati membri in settori in cui tale fattore è condiviso dall’Unione europea e dai paesi membri, l’attuazione di fondi strutturali e il controllo del finanziamento di interventi esterni (innanzi tutto il controllo dei finanziamenti erogati tramite organizzazioni internazionali).</p>
      <p sl="et">Per maggio, si prevede di avviare l’abituale discussione relativa alla strategia politica per l’anno scorso nei settori che rientrano nella mia competenza.</p>
      <p sl="et">In giugno, i Commissari responsabili dei Fondi strutturali o i loro rappresentanti e la commissione per il controllo dei bilanci dovrebbero considerare i risultati preliminari conformemente al piano d’azione relativo ai Fondi strutturali. La relazione del primo trimestre in merito a tale piano d’azione sarà trasmessa al Parlamento in maggio.</p>
      <p sl="et">In luglio o settembre, il Commissario per le relazioni esterne o i suoi rappresentanti dovrebbero fornire ai deputati alcune informazioni più aggiornate riguardanti i fondi fiduciari fissati per migliorare l’intervento esterno, la trasparenza dei finanziamenti dell’Unione europea stanziati mediante organizzazioni internazionali, e i controlli svolti in merito.</p>
      <p sl="et">Per quanto riguarda la relazione di sintesi 2007 della Commissione e i risultati della relazione concernente le revisioni contabili interne per il 2007, sarò in grado di fornire informazioni in luglio o settembre, e dovremmo continuare la nostra discussione su discarico del bilancio, riscossioni e costi dei controlli insieme a questo aspetto. La Commissione, in ottobre, pubblicherà una relazione su tali ambiti. Quest’ultima offrirà una base su cui sviluppare un dibattito interistituzionale relativo al rischio di errore ammissibile.</p>
      <p sl="et">Le risposte ufficiali della Commissione alle raccomandazioni del Parlamento e del Consiglio saranno trasmesse a queste istituzioni in autunno come di consueto.</p>
      <p sl="et">I miei colleghi Danuta Hübner e Vladimír Špidla hanno già fornito al Parlamento un resoconto del piano d’azione al fine di migliorare la gestione dei fondi per azioni strutturali.</p>
      <p sl="et">La Commissione e gli Stati membri prevedono di applicare misure appropriate volte a ridurre i molteplici errori nell’attuazione degli interventi strutturali.</p>
      <p sl="et">Per quanto riguarda i Fondi strutturali, la Commissione si è mostrata risoluta con gli Stati membri responsabili dei controlli sui costi e, ove necessario, ha interrotto i pagamenti e intrapreso rettifiche finanziarie. La Commissione si è impegnata a rafforzare tali azioni e a raggiungere risultati tangibili e concreti.</p>
      <p sl="et">Nell’ambito della gestione concorrente, gli Stati membri hanno presentato sintesi di dichiarazioni e audit . I paesi membri che non lo hanno fatto saranno passibili di procedimenti legali, come previsto nell’articolo 226 del trattato istitutivo.</p>
      <p sl="et">Il corrispondente requisito per gli Stati membri di presentare tali sintesi all’inizio di ogni anno ha cominciato a dare i suoi frutti.</p>
      <p sl="et">Il Commissario Benita Ferrero-Waldner ha illustrato al Parlamento i principi del finanziamento dell’Unione europea tramite assistenza all’Iraq, e ha presentato proposte relative al metodo con cui condurre migliori controlli su finanziamenti specifici e garantire maggiore tracciabilità e trasparenza nel settore. Il direttore responsabile di tale processo riferirà in Parlamento durante l’estate.</p>
      <p sl="et">Alcuni risultati sono già disponibili.</p>
      <p sl="et">All’inizio di aprile si è svolto a Ginevra un incontro tra la Commissione e l’ONU; prima dell’incontro sono avvenute discussioni tra i deputati e un rappresentante della Commissione, e si è raggiunto un accordo sugli orientamenti comuni da seguire in tutti gli uffici esterni con l’obiettivo di accrescere la visibilità del lavoro congiunto. ONU e Commissiona hanno assunto l’impegno di applicare orientamenti specifici e di verificare molto attentamente la loro attuazione.</p>
      <p sl="et">La Commissione attribuisce un valore elevato alle decisioni approvate dal Parlamento. Queste decisioni hanno trasmesso ai cittadini il messaggio sulla diffusione e l’uso pratico di strumenti finanziari. Dobbiamo proseguire su questa strada e convincere l’opinione pubblica che il suo denaro, che finanzia il bilancio dell’Unione europea, è in buone mani.</p>
    </intervention>
    <intervention id="2-029" speaker_id="1910" name="Ralf Walter" is_mep="True" mode="spoken">
      <p sl="de">relatore per parere della commissione per lo sviluppo . – Signor Presidente, onorevoli colleghi e deputati, desidero ringraziare Dan Jørgensen e Alexander Stubb, poiché hanno adeguato una a una le intenzioni della commissione per lo sviluppo. Siamo molto grati per questa iniziativa, considerato che in sede di commissione per lo sviluppo ci siamo adoperati per tale questione.</p>
      <p sl="de">L’Unione europea (i bilanci della stessa UE uniti a quelli degli Stati membri) è di gran lunga il più grande donatore di aiuti allo sviluppo del mondo. Ciononostante, con ciò che sta accadendo attualmente, riteniamo sia ancora troppo poco e che dovremmo davvero fare di più. Non possiamo attendere finché le carenze di cibo e di energia nel mondo esplodano di fronte a noi, per poi essere sorpresi che le persone scendano per le strade. Il denaro che doniamo, e, come ho già affermato siamo già i maggiori donatori, richiede di essere indirizzato in maniera più precisa, cosicché sappiamo che il denaro raggiunga effettivamente chi ne ha bisogno e che non sia sperperato o scompaia. Pertanto, abbiamo dedicato molta energia a verificare se i fondi che assegniamo siano, in effetti, impiegati per il proposito designato. Un elemento fondamentale per il Parlamento e la commissione è che il 20 per cento dei fondi debba essere utilizzato per assistenza sanitaria di base e ulteriore istruzione, in modo da istituire un fondamento per il futuro. Quindi abbiamo compiuto alcuni progressi, ma la Commissione è tuttora lontana dal punto in cui vorrebbe essere. Occorre agire maggiormente in merito; contiamo su di voi.</p>
      <p sl="de">Vi abbiamo esortato a limitare gli arretrati dei pagamenti del passato e, in effetti, tali arretrati antecedenti il 2001 si sono ridotti del 39 per cento per aiuto europeo e del 49 per cento per il Fondo europeo di sviluppo. Si tratta di dati positivi, ma di certo costituiscono soltanto una fase intermedia. Per quanto riguarda la politica in materia di sviluppo, abbiamo ripetutamente rilevato che non ha affatto senso mantenere due sistemi completi che operano in parallelo, uno per il FES e uno per gli aiuti allo sviluppo. Deve essere inserito nel bilancio! E’ una richiesta che stiamo presentando ora e che faremo nei futuri negoziati relativi alle previsioni finanziarie.</p>
      <p sl="de">La mia ultima osservazione riguarda gli aiuti di bilancio. La Commissione sta concedendo in maniera crescente ai paesi aiuti generici di bilancio. E’ possibile farlo, ma occorre essere prudenti affinché non avvenga ciò che è successo con gli attuali Stati membri in merito ai Fondi strutturali, ovvero trasferire la responsabilità poiché si supponeva che gli Stati se la assumessero, per poi scoprire che i sistemi non sono operativi e che “nessuno” ne era responsabile. Da qui il mio consiglio: siate sicuri di ciò che fate sin dall’inizio.</p>
      <p sl="de">Vi sosterremo dal principio alla fine, critici ma anche positivi. Nel complesso, sincere congratulazioni ai relatori e grazie per la cooperazione.</p>
    </intervention>
    <intervention id="2-030" speaker_id="28317" name="Jamila Madeira" is_mep="True" mode="spoken">
      <p sl="pt">relatrice per parere della commissione per l’occupazione e gli affari sociali. − Signor Presidente, onorevoli colleghi, a nome della commissione per l’occupazione e gli affari sociali, e per quanto riguarda la gestione del bilancio, desidero iniziare esprimendo la nostra preoccupazione in relazione al fatto che gli impegni insoluti di bilancio abbiano continuato ad aumentare e che ciò, in combinazione con la sostituzione della norma n+2 con quella n+3, una modifica che alcuni Stati membri devono attuare per il periodo 2007-2013, potrebbe peggiorare la situazione, con la conseguenza che ai fondi possa occorrere più tempo per raggiungere i propri beneficiari finali. Ci stiamo occupando di politiche che incidono direttamente sui cittadini, quali il Fondo sociale europeo, e i ritardi potrebbero provocare effetti disastrosi in termini di utilizzo dei fondi efficiente e di successo.</p>
      <p sl="pt">Per quanto riguarda le politiche strutturali, concordiamo con la Corte dei conti sulla necessità di migliorare i sistemi di controllo in modo da prevenire gli errori in progetti intrapresi nel settore dei Fondi strutturali. Occorrono maggiore sorveglianza, audit più efficienti e un’effettiva verifica dei progetti dal principio alla fine per consentire di rimediare in tempo utile a mancanze o errori. Per questa ragione, la Commissione europea dovrebbe essere dotata della capacità logistica e di risorse adeguate al fine di rendere i metodi di riscontro autenticamente operativi e di mantenere in esame le procedure di audit in maniera adeguata.</p>
      <p sl="pt">Tuttavia, è essenziale avvalersi di indicatori e obiettivi efficaci che dovrebbero prestarsi a un confronto e, per quanto possibile, a un’aggregazione a breve termine, cosicché l’analisi delle tendenze nell’ambito della politica strutturale possano essere condotte in modo tale da sottrarsi a ciò che inevitabilmente sarebbero valutazioni grossolane e confuse che, quindi, non sarebbero molto concludenti in merito all’effettiva applicazione di questi fondi.</p>
      <p sl="pt">Ritengo sia importante menzionare la tempestività della raccomandazione della Commissione agli Stati membri relativa al fatto che dovrebbero utilizzare le semplificazioni fornite nelle nuove disposizioni sui Fondi strutturali, ad esempio impiegando costi totali con percentuale forfettaria per le spese indirette conformemente al Fondo sociale europeo.</p>
      <p sl="pt">Desidero anche congratularmi con la Commissione europea per l’investimento nella rete EURES ed esprimere un plauso all’efficacia di svolgere l’Anno europeo per la mobilità dei lavoratori. Naturalmente, sono state evidenziate le questioni connesse alla mobilità che tutti riconosciamo e che affrontiamo tuttora. Per quanto riguarda le agenzie europee che sono state esaminate dalla commissione per l’occupazione e gli affari sociali, vorrei solo ringraziarli rapidamente per il lavoro svolto e, come abbiamo visto tutti, nel complesso possiamo fornire una valutazione molto favorevole delle loro attività.</p>
      <p sl="pt">Ciononostante, desidero concludere richiamando l’attenzione sulla necessità di incrementare gli stanziamenti per l’Agenzia di Dublino, a cui ora è stato affidato l’incarico di esaminare i cambiamenti anticipati nell’occupazione e nel mondo delle imprese, il cui obiettivo è sostenere il progetto socioeconomico tramite la valutazione delle applicazioni conformemente al Fondo europeo di adeguamento alla globalizzazione. Tutti ci rendiamo conto dell’importanza di questa iniziativa. Si tratta quindi di un ambito della massima delicatezza e rilevanza, che dovrebbe meritarsi speciale attenzione da parte dell’Unione europea, vale a dire dagli strumenti di quest’analisi condotta dall’Agenzia di Dublino, che, in qualche modo, può anticipare le possibili crisi che tutti siamo in grado di prevedere all’orizzonte in uno qualsiasi dei 27 Stati membri.</p>
    </intervention>
    <intervention id="2-031" speaker_id="1914" name="Jutta Haug" is_mep="True" mode="spoken">
      <p sl="de">relatrice per parere della commissione per l’ambiente, la sanità pubblica e la sicurezza alimentare . − Signor Presidente, signor Commissario, la commissione per l’ambiente è soddisfatta del lavoro svolto dalla direzione generale per l’ambiente e da quella per la salute. Sono consapevole che si tratti di qualcosa che non mi sentite dire spesso. Solitamente critico la Commissione, ma in questo caso perché “fasciarsi la testa prima di romperla”? I responsabili dei bilanci in entrambe le direzioni generali si sono dimostrati molto cooperativi. Vi ringrazio.</p>
      <p sl="de">Desidero ringraziare anche il relatore, Dan Jørgensen. Ha lavorato duramente lungo l’intera procedura di discarico di bilancio, ha presentato un’eccellente relazione e ha generosamente accolto tutte le conclusioni della commissione per l’ambiente relative alla concessione del discarico per il 2006. La commissione per il controllo dei bilanci ha quindi riconosciuto ciò che la commissione per l’ambiente ha adottato all’unanimità. Grazie anche per questo.</p>
      <p sl="de">Ora, posso trattare brevemente la questione delle nostre agenzie. Noi della commissione per l’ambiente siamo altresì soddisfatti del lavoro e della gestione del bilancio delle quattro agenzie: l’Agenzia europea per l’ambiente, l’Autorità europea per la sicurezza alimentare, il Centro europeo per la prevenzione e il controllo delle malattie e l’Agenzia europea per i medicinali.</p>
      <p sl="de">Quando abbiamo consigliato la commissione per il controllo dei bilanci di concedere il discarico per l’anno finanziario 2006, non è stato fatto con leggerezza. Piuttosto il contrario! E’avvenuto un frequente scambio di informazioni con i membri del consiglio di amministrazione e con i direttori in sede di commissione.</p>
      <p sl="de">Inoltre, numerose delegazioni della nostra commissione hanno fatto visita alle agenzie al fine di soddisfarsi per quanto riguardava le attività sul campo. Pertanto, a maggior ragione, si è rivelato incomprensibile per noi il momento in cui il relatore della commissione per il controllo dei bilanci non ha avuto intenzione di concedere il discarico per tre delle quattro agenzie, per i motivi più incredibili, in particolare poiché, anche se erano valide, le agenzie stesse non erano responsabili di queste situazioni, ad esempio i regolamenti del personale riguardanti i lavoratori temporanei nell’istituzione, o la sede dell’amministrazione dell’agenzia pertinente, o persino il modo in cui era osservato il principio di sussidiarietà. Espressioni quali: “è avvenuta un’irresponsabile proliferazione”, “sono state istituite nuove agenzie sulla base di bizzarre decisioni politiche, queste nuove agenzie non sono sottoposte a verifica e spesso sono incontrollabili, perlopiù inefficienti e, soprattutto, causano oneri significativi per i contribuenti europei” e “allo stesso tempo, si è stabilita una serie senza precedenti di privilegi relativi al personale” sono nient’altro che un colpo. Siamo tutti ben consapevoli che è in corso una deliberata macchinazione al fine di montare uno scandalo sul lavoro a livello europeo. Biasimo totalmente tale istigazione.</p>
      <p sl="de">Le agenzie sono unità amministrative europee, benché siano caratterizzate da una natura unica. Non cadono semplicemente dal cielo; non nascono in modo spontaneo nella sola Commissione; sono istituite mediante un’appropriata procedura di regolamentazione, codecisione o in consultazione, oppure, a seconda del settore della politica, mediante un regolamento, in altre parole tramite normativa. Ciò significa che tali agenzie sono realizzate da legislatori europei, cosa che implica che noi siamo i “mercenari” a cui si è fatto riferimento. Il bilancio delle agenzie è parte di quello della stessa Unione europea. Ogni anno finanziario esoneriamo il direttore. Ritengo non esista settore dell’amministrazione che sia controllato quanto le agenzie e quindi sono lieta e grata che la commissione abbia fermato questo tentativo di creare uno scandalo.</p>
    </intervention>
    <intervention id="2-032" speaker_id="28457" name="Luca Romagnoli" is_mep="True" mode="spoken">
      <p sl="it">relatore per parere della commissione per i trasporti e il turismo. – Signor Presidente, onorevoli colleghi, prendo pochi secondi per sottolineare che per l’esecuzione del bilancio delle Agenzie europee relativo all’esercizio finanziario 2006 quanto rilevato dalla Corte dei conti è condivisibile, visto che conti e operazioni risultano legittimi e regolari.</p>
      <p sl="it">Come detto in commissione trasporti, raccomando però negli anni successivi maggiore adesione ai principi e alle norme. Di fatto nel caso dell’Agenzia marittima, il 43% degli stanziamenti di pagamento sono stati cancellati e si è registrata una concentrazione di transazioni verso la fine dell’esercizio finanziario. Ho anche espresso perplessità sullo scarso tasso di utilizzo degli stanziamenti di pagamento per le misure antinquinamento in mare, nonostante il costante sostegno fornito dal Parlamento a tali misure.</p>
      <p sl="it">Per l’Agenzia della sicurezza aerea si nota l’alto tasso dei riporti, pari al 40% della spesa operativa, e l’utilizzo di riporti e di stanziamenti non dissociati, violazione del principio finanziario di annualità. Si invita quindi la Commissione a rivedere la struttura tariffaria dell’Agenzia per riequilibrare i costi e le entrate per le attività di certificazione.</p>
      <p sl="it">Infine, per l’Agenzia ferroviaria, si sottolinea che l’uso di contratti scaduti e di proroghe irregolari di regolari contratti esistenti non consente di affermare che tutte le operazioni siano state legittime.</p>
      <p sl="it">Raccomando una maggiore trasparenza e precisione per il futuro, tuttavia; alla luce delle osservazioni della Corte dei conti propongo che il Parlamento conceda il discarico ai direttori esecutivi delle agenzie.</p>
    </intervention>
    <intervention id="2-033" speaker_id="28240" name="Helga Trüpel" is_mep="True" mode="spoken">
      <p sl="de">relatrice per parere della commissione per la cultura e l’istruzione . − Signor Presidente, onorevoli colleghi, a nome della commissione per la cultura, vorrei affermare che il nostro obiettivo è promuovere la diversità culturale in Europa. Il nostro programma in materia di cultura raggiunge i cittadini dove vivono, che rappresenta il nostro traguardo fissato. Di conseguenza, ci attendiamo una gestione assai positiva da parte delle agenzie culturali nazionali, e desidero aggiungere che la revisione dei regolamenti finanziari migliorerà la nostra capacità di porre come obiettivo finanziamento e sostegno ai piccoli progetti che i cittadini richiedono nelle proprie regioni.</p>
      <p sl="de">Tuttavia, questo aspetto implica anche di dover trovare il giusto equilibrio tra ridurre la burocrazia e prevenire la frode che, a sua volta, comporta la necessità di norme appropriate. Qualora i cittadini che hanno bisogno di somme modeste al fine di poter intraprendere i loro progetti culturali non riuscissero a compilare infiniti documenti di domanda, occorre semplificare le procedure e passare al finanziamento con percentuale forfettaria. In questo modo, troveremo maggiore consenso per i nostri programmi di cultura tra i cittadini d’Europa.</p>
    </intervention>
    <intervention id="2-034" speaker_id="1313" name="Bárbara Dührkop Dührkop" is_mep="True" mode="spoken">
      <p sl="es">relatrice per parere della commissione per le libertà civili, la giustizia e gli affari interni . − Signor Presidente, la commissione per le libertà civili, la giustizia e gli affari interni ha deciso di fornire un parere positivo in merito alla concessione del discarico alla Commissione in questo settore e alle cinque agenzie responsabili.</p>
      <p sl="es">Per quanto riguarda la gestione della Commissione, accogliamo con favore il sostanziale incremento nell’adempimento dei pagamenti e ci auguriamo che tale tendenza prosegua nel 2007, anche se sappiamo che quest’anno sarà avviato un nuovo periodo di progetti e la nostra esperienza dimostra che è più difficile realizzare questo obiettivo e c’è una condizione di ritardo.</p>
      <p sl="es">La commissione per le libertà civili accoglie positivamente il fatto che la Corte dei conti, e cito, “sia stata in grado di ottenere garanzie ragionevoli che i conti annuali per l’anno finanziario terminato il 31 dicembre 2006 siano attendibili” per le cinque agenzie che rientrano nelle competenze della commissione per le libertà civili.</p>
      <p sl="es">Detto ciò, vorrei esprimere alcune osservazioni su certi punti, che tuttora non sono molto chiari, riguardanti l’esecuzione dei bilanci. Primo, l’agenzia Frontex, che ha avuto un tasso contenuto di attuazione dei fondi assegnati, ma ciò non dovrebbe renderci pessimisti. Occorre tenere conto che il 2006 è stato il primo anno in cui è diventata effettivamente operativa e che l’anno successivo ha dimostrato di poter impiegare l’intero bilancio.</p>
      <p sl="es">La visita a Varsavia della commissione per le libertà civili presso la sede centrale di Frontex è stata molto positiva. Speriamo quindi che nei prossimi anni finanziari si potrà concedere il discarico senza riserve, malgrado il fatto che la mancanza di visione politica da parte del Consiglio e della Commissione ha reso il corso di bilancio di questa agenzia piuttosto rischioso.</p>
      <p sl="es">Anche se probabilmente questa discussione non è la sede più appropriata, vorrei approfittarne per evidenziare che il funzionamento opportuno di Frontex dipende, in larga misura, dalla cooperazione degli Stati membri, considerato il carattere ibrido dell’agenzia. Qualora gli Stati membri non mettessero a disposizione le risorse adeguate, Frontex non sarebbe in grado di adempiere i propri obblighi.</p>
      <p sl="es">Per quanto riguarda l’agenzia Eurojust, desidero semplicemente affermare che è presente solo una nota negativa, in merito al suo elevato numero di trasferimenti tra direzioni, aspetto che dovrebbe essere giustificato meglio.</p>
      <p sl="es">Abbiamo inoltre criticato alcuni problemi con il personale assunto nell’Agenzia europea per i diritti fondamentali, e ci spiace che la Corte dei conti ritenga che la situazione messa in evidenza nel 2005 non sia ancora stata risolta in merito a un membro del personale dell’Osservatorio europeo delle droghe e delle tossicodipendenze che era stato inviato a Bruxelles per un incarico a lungo termine senza alcun obiettivo chiaramente fissato.</p>
      <p sl="es">Infine, intendo menzionare il caso di CEPOL, l’Accademia europea di polizia. Al proposito nutriamo alcuni dubbi. Commissario Kallas, abbiamo chiesto alla Commissione europea di controllare attentamente l’esecuzione del proprio bilancio, siccome esistono considerevoli sospetti che non stia rispettando appieno e in modo rigoroso la normativa europea sugli appalti pubblici.</p>
    </intervention>
    <intervention id="2-035" speaker_id="28377" name="Lidia Joanna Geringer de Oedenberg" is_mep="True" mode="spoken">
      <p sl="pl">relatrice per parere della commissione per i diritti della donna e l’uguaglianza di genere. − Signor Presidente, per quanto riguarda la procedura di discarico del bilancio di quest’anno, dovremmo essere soddisfatti dei progressi compiuti dalla Commissione per un utilizzo più efficace dei fondi dell’UE, in particolare nel settore della politica agricola comune. E’ inoltre degna di sostegno l’iniziativa intrapresa da alcuni Stati membri al fine di elaborare e pubblicare dichiarazioni nazionali che costituiscono un nuovo elemento nel processo di gestione dei fondi comunitari, e i restanti paesi dovrebbero altresì considerare tale modalità il più presto possibile.</p>
      <p sl="pl">L’impegno della Commissione di esaminare in maniera approfondita tutti i casi d’infrazione delle procedure per assegnare ordini pubblici menzionati nella relazione annuale della Corte dei conti, e di introdurre una politica di sospensione dei pagamenti a seguito della scoperta di gravi violazioni nel sistema, è anche significativo.</p>
      <p sl="pl">In quanto esperta in sede di commissione per i diritti della donna e l’uguaglianza di genere, desidero sottolineare la continua assenza di pianificazione di bilancio in merito alla questione del genere e invito nuovamente a prendere in considerazione tale aspetto come parte della pianificazione e del finanziamento dei programmi comunitari. Le informazioni relative a interventi a favore dell’uguaglianza di genere che hanno ricevuto sostegno dal fondo sociale dovrebbero essere riflesse nelle relazioni sull’esecuzione di bilancio nei prossimi anni.</p>
      <a text="(Applausi)"/>
    </intervention>
    <intervention id="2-036" speaker_id="28220" name="Ingeborg Gräßle" is_mep="True" mode="spoken">
      <p sl="de">a nome del gruppo PPE-DE . – Signor Presidente, onorevoli colleghi, signor Commissario, desidero iniziare con il discarico del Parlamento, e ringraziando il nostro relatore e tutti i deputati che hanno voluto ottenere progressi in merito all’indennità di assistenza parlamentare, poiché questo fattore è fondamentale, nell’opinione pubblica, e dovrebbe anche costituire il punto centrale delle nostre osservazioni. E’ nell’interesse di tutti noi in quanto deputati trovare una soluzione a questo spiacevole aspetto di corruzione.</p>
      <p sl="de">Il Partito popolare europeo ha proposto metodi con cui poter gestire in futuro l’indennità di assistenza parlamentare in maniera più efficiente. Tali proposte sono state approvate dalla larga maggioranza in sede di commissione per il controllo dei bilanci, incluso che gli agenti erogatori negli Stati membri dovrebbero essere notificati dal Parlamento stesso e diventare quindi maggiormente professionali. Pertanto, tali agenti erogatori amministrerebbero anche i contratti per i servizi e garantirebbero il versamento degli oneri fiscali e la detrazione dei contributi socioprevidenziali. Questi emendamenti tutelano la reputazione del Parlamento, per il fatto che i deputati non dovrebbero più essere in grado di impiegare membri della famiglia in futuro.</p>
      <p sl="de">Conformemente alle norme UE, ciò rappresenta un conflitto di interessi alquanto rilevante. Quindi, invito tutti i deputati a evitare ulteriori danni a noi stessi e al Parlamento. Noto con preoccupazione che il gruppo socialista, insieme ad alcuni liberali, intende votare contro questo passaggio del documento. Qualora si imponessero, significherà che completeremo il processo di discarico senza compiere alcun progresso per quanto riguarda questo aspetto molto importante, e che rappresenterebbe lo scenario in assoluto più sfavorevole per tutti noi, poiché un piacevole “proseguimento” non ci porterà all’ultima relazione della Corte dei conti sull’indennità di assistenza parlamentare.</p>
      <p sl="de">Anche per quanto riguarda l’indennità degli assistenti parlamentari, su cui abbiamo concordato insieme, intendiamo mantenere l’opinione che non si tratti di una panacea. Voglio raccomandare che tutti voi leggiate le diciture. E’ tutto ancora in alto mare, il che significa che sostenere a questo punto che l’indennità degli assistenti parlamentari contribuirà a risolvere ogni problema è semplicemente una menzogna, e lo è anche per l’opinione pubblica.</p>
      <p sl="de">Desidero esprimere un’ultima considerazione relativa al bilancio della Commissione. Signor Commissario, di certo è stato rigoroso, e spero che i suoi colleghi le abbiano offerto da bere, poiché lo ha meritato. La ringrazio per la favorevole cooperazione!</p>
    </intervention>
    <intervention id="2-037" speaker_id="4447" name="Paulo Casaca" is_mep="True" mode="spoken">
      <p sl="pt">a nome del gruppo PSE. – Signor Presidente, signor Vicepresidente della Commissione, anch’io desidero ringraziare tutti i relatori, tutti i miei colleghi socialisti, nonché i deputati di altri gruppi, che hanno partecipato a questo processo di discarico e che si sono adoperati per garantire che fosse portato a termine. In effetti, è proprio tale questione relativa al Parlamento europeo che vorrei commentare. Desidero affermare che mi sembra chiaro che la conclusione fondamentale che possiamo elaborare dalla relazione dell’audit interno è che esistono gravi carenze nel modo in cui funziona il sistema di indennità di assistenza parlamentare. Non c’è ombra di dubbio che ciò richieda l’introduzione di uno statuto degli assistenti e di incarichi di gestione finanziaria per i pagamenti concessi all’amministrazione del Parlamento europeo.</p>
      <p sl="pt">Nella prossima legislatura, è necessario che non solo i deputati siano dotati di uno statuto, ma che anche il lavoro dei loro assistenti sia regolato e finanziato tramite il quadro istituzionale europeo, non lasciando alcuna giustificazione alla continua esistenza di un regime pensionistico integrativo volontario finanziato dall’amministrazione pubblica e rendendo più chiare le norme sulle spese di viaggio e su altre spese. Il Consiglio ha bisogno di esprimersi a favore di tale questione ed evitare che l’istituzione del Parlamento europeo sia trattenuta da un riscatto da parte di insignificanti benefici di posizione. Allo stesso modo, è essenziale che ai deputati siano garantite le migliori condizioni di lavoro, ricordando ancora la necessità di essere governati da norme di totale trasparenza e rigore pienamente in linea con le regole generali applicabili alla società.</p>
      <p sl="pt">Vorrei in particolare invitare i nostri colleghi del Partito popolare europeo (Democratici cristiani) e Democratici europei a non bloccare questo processo di riforma. E’ assolutamente fondamentale raggiungere un consenso in Parlamento sullo statuto degli assistenti e che tale statuto sia chiaro e regoli una questione che ha inutilmente contributo a far perdere credibilità alla nostra istituzione. E’ della massima importanza ottenere tale risultato e occorre il sostegno di tutti per farlo.</p>
    </intervention>
    <intervention id="2-038" speaker_id="1965" name="Jan Mulder" is_mep="True" mode="spoken">
      <p sl="nl">a nome del gruppo ALDE . – Signor Presidente, desidero iniziare ringraziando tutti i relatori che hanno contribuito a questa procedura di discarico. Vorrei approfittare dei due minuti che mi sono stati accordati per discutere la relazione di discarico della Commissione elaborata dall’onorevole Jørgensen. La Corte dei conti ha pubblicato la propria relazione lo scorso novembre, e si è trattato di un documento migliore rispetto agli anni precedenti, grazie al fatto che, stavolta, si citavano le percentuali. E’ un’iniziativa che dovrebbe essere proseguita nelle relazioni future. Quando il documento è stato pubblicato, è stato quasi come se la Commissione avesse trionfato. La relazione non era mai stata così accurata. La Corte dei conti ha approvato il 44% delle spese della Commissione. Devo dire che non mi è parso fosse il momento di sedersi beatamente e affermare: “E’ il meglio che fossimo in grado di fare”. No, possiamo agire meglio.</p>
      <p sl="nl">E’ evidente che la Commissione avesse effettivamente trascurato le raccomandazioni del Parlamento nelle precedenti risoluzioni in materia di discarico. Che cosa è stato rilevante per il Parlamento negli ultimi tre anni? Le dichiarazioni nazionali. Che cosa asserisce la Commissione? Non osserveremo le dichiarazioni nazionali. E’ eccessivo. Inoltre, ciò è incluso nella prospettiva finanziaria, in un accordo interistituzionale. Fortunatamente, la Commissione è tornata sui suoi passi e ora è ciò che accadrà.</p>
      <p sl="nl">Tuttavia, esiste una seconda questione. I Commissari non possono controfirmare le dichiarazioni delle direzioni generali. Tale situazione mi sconcerta. Possiamo ricevere i Commissari in sede di commissione per il controllo bilanci, come proposto dalla Commissione, e ascoltare con regolarità le loro opinioni in merito ai progressi compiuti, sebbene i Commissari non siano autorizzati a firmare nulla con il Parlamento. In che modo spiegare tale condizione da una prospettiva giuridica? Posso soltanto dire, signor Presidente, che ci auguriamo che il prossimo anno sia anche migliore. Il gruppo dell’Alleanza dei Democratici e dei Liberali per l’Europa adotterà un atteggiamento costruttivo in tutto ciò, come in passato.</p>
    </intervention>
    <intervention id="2-039" speaker_id="4439" name="Mogens Camre" is_mep="True" mode="spoken">
      <p sl="da">a nome del gruppo UEN. – Signor Presidente, per la nona volta, ho avuto la possibilità di partecipare al processo con cui il Parlamento approva i conti per la Commissione, il Consiglio, il Parlamento e gli altri organi dell’UE. Quest’anno, ancora una volta, abbiamo scoperto grandi irregolarità. La situazione era particolarmente negativa per quanto riguarda la gestione della Commissione del denaro nei Fondi strutturali, in cui circa 4 miliardi di euro (quasi 30 milioni di corone danesi) sono stati erogati in maniera inappropriata. Per ragioni di tempo, incentrerò le mie osservazioni su questo aspetto.</p>
      <p sl="da">Quest’anno, stiamo nuovamente sostenendo che c’è qualcosa di errato, e stiamo di nuovo ricevendo promesse sul fatto che le cose miglioreranno davvero. Abbiamo ottenuto tali promesse ogni anno e la situazione tuttora continua poiché l’intero sistema di sostegno è talmente complicato, irragionevole e impossibile da gestire. In sede di commissione per il controllo dei bilanci, abbiamo sollevato la domanda fondamentale: per l’UE nel suo complesso, qual è l’effetto dell’immensa riassegnazione di denaro tra gli Stati membri? Dopotutto, non sono avvenuti miglioramenti evidenti nei paesi che ricevono assistenza. Il prossimo anno saranno ancora in ritardo e riceveranno nuovamente sostegno. Dei 15 vecchi Stati membri, Grecia, Spagna, Portogallo e Irlanda hanno ottenuto sostegno ogni singolo anno da quando sono diventati paesi membri. Ci sono 11 Stati membri, tutti i vecchi paesi membri, a versare l’intera differenza netta. Naturalmente, tutti i nuovi Stati membri ricevono risorse.</p>
      <p sl="da">I paesi che attuano riforme economiche e operano effettivamente, e in cui i cittadini sono disposti a corrispondere oneri fiscali elevati, devono pagare per i paesi che non riorganizzano le proprie strutture obsolete o non richiedono imposte particolarmente elevate. La politica di sostegno dell’UE in larga misura non sta facendo nulla! Per quale motivo intraprendere riforme laddove è possibile inviare il conto per non farlo ai cittadini di altri paesi? L’intera ridistribuzione è insensata. Non solo molti miliardi finiscono nelle mani sbagliate, ma la stessa filosofia del sostegno è corrotta, poiché ricompensa i paesi che non attuano riforme e penalizza quelli che lo fanno, paesi di cui l’UE ha bisogno. L’UE potrebbe svolgere i propri compiti con il 15 per cento del bilancio attuale! Inoltre, saremmo privi di tutti questi casi di scandalo economico. Quindi, personalmente, intendo votare contro l’approvazione dei conti della Commissione.</p>
      <p sl="da">Desidero cogliere questa opportunità per ringraziare i miei colleghi della commissione per il controllo bilanci per la considerevole quantità di eccellente lavoro svolta.</p>
    </intervention>
    <intervention id="2-040" speaker_id="4751" name="Bart Staes" is_mep="True" mode="spoken">
      <p sl="nl">a nome del gruppo Verts/ALE . – Signor Presidente, signor Commissario, onorevoli colleghi, limiterò il mio intervento al discarico della Commissione e a quello del Parlamento.</p>
      <p sl="nl">Per quanto riguarda il discarico della Commissione, ci troviamo di fronte a problemi che sono stati illustrati a sufficienza, in particolare dai relatori: il fatto che la Corte dei conti abbia riportato numerosi problemi connessi ai Fondi strutturali, che, in effetti, il 12 per cento non avrebbe dovuto essere assegnato (4 miliardi di euro, un importo considerevole) e, in merito alle relazioni esterne, il fatto che, tra l’altro, la cooperazione con le Nazioni Unite stiano procedendo in maniera insufficiente e imbarazzata. Si tratta di questioni che abbiamo discusso.</p>
      <p sl="nl">E’ stato un discarico significativo, poiché è l’ultimo prima delle elezioni. Avremo un altro discarico lo scorso anno, ma sarà condotto durante la fase preelettorale. E’ quindi stato un processo importante e abbiamo dovuto esigere un dialogo. Sono lieto che sia stato compiuto in modo estremamente costruttivo tra i gruppi. Il fatto di esserci rivolti due volte ai Commissari Špidla e Hübner (io e gli onorevoli Jørgensen, Mulder, e Gräßle) e di essere stati in grado di richiedere informazioni da parte della Commissione tramite una lettera congiunta, ha condotto a un eccellente risultato. Mi auguro sinceramente che possiamo ottenere un traguardo migliore il prossimo anno.</p>
      <p sl="nl">Per quanto riguarda il Parlamento, vorrei concentrarmi su due problemi principali. In merito allo statuto degli assistenti, si svolge un audit interno, condotto dal revisore interno. Devo esprimere un plauso per questa iniziativa; si tratta di un documento eccellente. Non comprendo ancora, signor Presidente, perché lei e l’Ufficio non abbiate pubblicato tale audit . Dopotutto, è attualmente circondato da segretezza e non è necessario, poiché noi, in quanto Parlamento, abbiamo sempre richiesto si svolgesse quest’audit e si conducesse un’indagine su come si gestiscono le indennità del segretariato. Ora credo fermamente che dobbiamo attuare questo statuto. Ho presentato alcuni altri emendamenti al fine di rafforzare il testo esistente dell’onorevole Pomés Ruiz. Ciò deve avvenire in dialogo con la Commissione, ma anche con il Consiglio in particolare, poiché se, nel prossimo futuro, ci rivolgessimo al Consiglio con un problema che non riuscisse ad affrontare, allora non ci troveremmo dove occorrerebbe. Questo aspetto deve quindi essere trattato dialogando con Commissione e Consiglio.</p>
      <p sl="nl">Un ultimo fattore che desidero menzionare è che il fondo pensionistico volontario è fonte di grande preoccupazione per me. Primo, il deficit attuariale sta continuando ad aumentare, e, secondo, vorrei anche che fosse finalmente reso pubblico l’elenco dei partecipanti a questo fondo.</p>
    </intervention>
    <intervention id="2-041" speaker_id="28974" name="Umberto Guidoni" is_mep="True" mode="spoken">
      <p sl="it">a nome del gruppo GUE/NGL. – Signor Presidente, onorevoli colleghi, tutto il Parlamento e i colleghi si sono compiaciuti per i progressi compiuti nell’utilizzo più efficace degli stanziamenti europei, comunque non possiamo non sottolineare che ci sono ancora delle carenze importanti. La Commissione dovrebbe lanciare procedure d’infrazione e sanzioni contro gli Stati membri che non applicano, o applicano parzialmente, i regolamenti dei fondi strutturali. Gli Stati membri devono dare tutte le informazioni sulla correzione e sui recuperi finanziari, soprattutto per la prossima gestione finanziaria.</p>
      <p sl="it">La Commissione dovrebbe presentare al Parlamento una valutazione di qualità sui resoconti annuali che vengono ricevuti dai singoli paesi, soprattutto divedere per aree d’intervento e per differenti politiche. La parte più importante è che sui Fondi strutturali c’è ancora una parte significativa del 12% dei rimborsi impropri.</p>
      <p sl="it">La Commissione dovrebbe spiegare come può assicurare che questi soldi saranno recuperati, specialmente nei casi dove i progetti non sono stati ammessi con procedure di appalto. Dovrebbero essere utilizzate procedure di sospensione più veloci ed efficaci contro gli Stati membri che non fanno controlli adeguati.</p>
      <p sl="it">La cosa che io voglio sottolineare, e che mi sembra più carente in questo bilancio, riguarda le azioni esterne: non c’è abbastanza informazione su quelli che sono i beneficiari di alcune delle attività europee, in particolare la Commissione dovrebbe fornire maggiore visibilità sui progetti finanziati dall’Unione europea sulla ricostruzione in Iraq nel 2006, per esempio i progetti, quali sono, i costi previsti, le agenzie coinvolte.</p>
      <p sl="it">Queste cose sono state fornite, diciamo con un certo ritardo, ma non credo che siano ancora soddisfacenti. In particolare, io credo occorra mettere in relazione questo tipo di utilizzo dei fondi con l’ipotesi di impiegare l’Agenzia di ricostruzione, come in passato era stato sottolineato dal Parlamento.</p>
      <p sl="it">Vado rapidamente al discarico del Parlamento. Innanzi tutto la questione delle tre sedi, che è stata sollevata dal relatore, cui va aggiunto oltre al costo finanziario, anche l’impatto ambientale. Infine il rapporto interno sulla gestione delle spese per gli assistenti: io credo sia stato un errore mantenerlo secretato, il che ha dato luogo a tutta una serie di articoli giornalistici che certo non fanno bene alla trasparenza e al corretto funzionamento del Parlamento. Per questo noi chiediamo che questo audit interno sia pubblicato.</p>
    </intervention>
    <intervention id="2-042" speaker_id="4515" name="Jeffrey Titford" is_mep="True" mode="spoken">
      <p sl="en">a nome del gruppo IND/DEM . – Signor Presidente, nel tempo limitato in cui mi è consentito commentare questa lunga relazione, vorrei esprimere due osservazioni. Primo, contiene numerosi insignificanti luoghi comuni relativi al lavoro di sostegno che i deputati dovrebbero offrire al fine di appoggiare le richieste di indennità dei loro assistenti parlamentari. Alla luce degli ultimi eventi, è tristemente chiaro che gli accordi presenti attualmente sono del tutto inadeguati, siccome sono soggetti a veri e propri abusi periodici da parte di molti deputati. Inoltre, è ugualmente evidente che non esiste alcuna sincera intenzione di intervenire in merito, così come mi rendo conto che il sistema non sarà modificato prima che il nuovo Parlamento si riunisca nell’autunno del 2009. Pertanto, non posso prendere in seria considerazione i toni censori della relazione.</p>
      <p sl="en">Secondo, richiamo l’attenzione dei deputati al piuttosto minaccioso paragrafo 55 della relazione, che rivela che, dal 2008, i partiti politici europei possono essere finanziati fino all’85 per cento dal bilancio del Parlamento europeo. Prosegue quindi evidenziando che questo elevato livello di sussidi implica un grado supplementare di responsabilità per quanto riguarda le loro attività. In altre parole, l’UE finanzia partiti politici e controlla anche il loro operato.</p>
      <p sl="en">Si tratta di un ovvio Grande Fratello e fornisce ancor più la prova del disastroso declino della democrazia in Europa provocato da questa Unione europea sempre più totalitaria. In quanto democratico, disprezzo questa aspetto, e dico a coloro che lo oappoggiano: vergognatevi.</p>
    </intervention>
    <intervention id="2-043" speaker_id="28507" name="Ashley Mote" is_mep="True" mode="spoken">
      <p sl="en">Signor Presidente, è opportuno informare l’Aula e la Banca europea per gli investimenti, i cui conti sono in esame questa mattina, che i loro 200 milioni di euro di mutui a tasso agevolato alla British Broadcasting Corporation , oggi comunemente nota come Brussels Broadcasting Corporation , sono ora sottoposti a indagine penale dalla polizia inglese. La BBC è di fronte a un’accusa di violazione prima facie della sua Royal Charter , in particolare in merito al suo fallimento nel fornire un rapporto equilibrato e oggettivo sulla situazione attuale.</p>
      <p sl="en">Le richieste della BEI che la politica editoriale della BBC non sia influenzata da questi prestiti non è semplicemente credibile. In seguito a una ricerca di molti anni, non da ultimo da parte di Lord Pearson, a sue considerevoli spese, è diventato evidente che la BBC è stata in effetti acquistata dalla BEI a nome dell’UE. Di conseguenza, ora gli alti dirigenti della BBC sembrano considerarsi al di sopra della legge. A breve dovremmo vedere se Scotland Yard concorda.</p>
    </intervention>
    <intervention id="2-044" speaker_id="4293" name="Gabriele Stauner" is_mep="True" mode="spoken">
      <p sl="de">Signor Presidente, onorevoli colleghi, mi atterrò alla relazione sul discarico per le altre istituzioni e ringrazio il relatore, l’onorevole Lundgren, per la sua collaborazione.</p>
      <p sl="de">Per quanto riguarda le istituzioni, desidero innanzi tutto evidenziare che finalmente dobbiamo trovare la base giuridica per il loro discarico nella regolamentazione finanziaria, e ciò spetta in particolare il Consiglio. La prassi attuale, ovvero che il Parlamento assicura il discarico del segretariato generale del Consiglio e delle altre istituzioni, non è inclusa nella regolamentazione finanziaria, né è compatibile con l’articolo 274 del trattato.</p>
      <p sl="de">In particolare in ambiti delicati quali il controllo dei bilanci, un riferimento a un “Gentlemen’s agreement ” del 1970 non è più appropriato e contraddice i principi di certezza e verità giuridica. Pertanto, invitiamo la Commissione a presentare una proposta opportuna entro settembre 2008, al fine di sopperire a tale mancanza. Perciò chiedo a tutti i deputati di sostenere il nostro emendamento n. 1 sul discarico del Consiglio.</p>
      <p sl="de">Ora, affronterò nuovamente i costi relativi alla politica estera e di sicurezza comune. E’ necessario, per maggiore trasparenza, che il Consiglio resista alla tentazione di dare priorità ai costi amministrativi a discapito di questi costi in futuro.</p>
      <p sl="de">Quest’anno, come ogni anno, le politiche immobiliari delle istituzioni costituiscono un settore in cui il controllo dei bilanci si è dimostrato proficuo. Prendiamo, ad esempio, la Corte dei conti, che non si è neppure preoccupata di presentare l’ampliamento del proprio edificio per offrire o negoziarne appalti, benché sia responsabile del finanziamento.</p>
      <p sl="de">Vorrei inoltre trattare di nuovo i regolamenti relativi all’assegnazione degli appalti. Non è pensabile comunicare ai nostri cittadini che ogni piccola municipalità, laddove ci sia un appalto che supera i 200 000 euro da aggiudicare, debba ricercare offerte in tutta Europa, quando le stesse istituzioni non rispettano i regolamenti in merito.</p>
      <p sl="de">Consentitemi un’ultima osservazione sulla Corte dei conti. Mi spiace molto che, secondo la nostra relazione, la Corte dei conti dovrebbe essere organizzata conformemente al modello della Banca centrale europea. Temo una rinazionalizzazione di questa istituzione, che sarebbe necessario mantenere libera da ogni influenza politica degli Stati membri.</p>
    </intervention>
    <intervention id="2-045" speaker_id="2048" name="Herbert Bösch" is_mep="True" mode="spoken">
      <p sl="de">Signor Presidente, desidero innanzi tutto ringraziare tutti coloro che hanno lavorato al fine di elaborare questo importante discarico per il 2006 e che hanno sostenuto il nostro relatore.</p>
      <p sl="de">Si tratta probabilmente del più importante discarico che abbiamo intrapreso durante questa legislatura. Ci rendiamo conto dei problemi, e abbiamo ancora tempo per risolverli. A questo punto vorrei esprimere i nostri particolari ringraziamenti alla Corte europea dei conti, l’autorità le cui relazioni progrediscono di anno in anno. Sarebbe positivo solo se, di quando in quando, la Corte dei conti potesse resistere alla tentazione di populismo. Ricordiamo le associazioni di scuderia e i golf club , e tutto ciò che corrisponde ad essi. Erano più valutazioni politiche che di una corte dei conti.</p>
      <p sl="de">Vorrei ringraziare la Commissione europea che, infine, ha trattato con noi un rigoroso riscontro, anche sotto la pressione di un severo relatore di questa commissione. Il Commissario Kallas ha già menzionato in che modo intendiamo procedere nei prossimi mesi. Le dichiarazioni nazionali degli Stati membri sono significative. Il Consiglio oggi non è presente – lo vediamo – e non sta prestando attenzione a come sono impiegati gli oneri dei contribuenti, pertanto dobbiamo occuparcene noi.</p>
      <p sl="de">Compieremo progressi a livello di politiche strutturali. Commissario Kallas, continueremo ad avere difficoltà nella politica esterna. Abbiamo evidenziato per la prima volta che tale politica esterna non è stata controllata a sufficienza, anche se stiamo spendendo miliardi per il settore. Nel mondo della finanza internazionale, è consueto che i diritti di voto siano assegnati secondo gli obblighi di offrire contributi. Se, ad esempio, l’Unione europea contribuisse per oltre il 40 per cento alla ricostruzione dell’Iraq, vorrei che disponessimo di oltre il 40 per cento dei diritti di partecipazione e di codecisione. C’è ancora molta strada da fare, pertanto occorre adoperarsi maggiormente in questo settore.</p>
      <p sl="de">Oggi esprimeremo il nostro voto su relazioni accurate e ora si tratta di fornire loro un valido sostegno.</p>
    </intervention>
    <intervention id="2-046" speaker_id="2306" name="Kyösti Virrankoski" is_mep="True" mode="spoken">
      <p sl="fi">Signor Presidente, innanzi tutto desidero ringraziare i relatori e il presidente della commissione per il controllo dei bilanci per aver svolto un eccellente lavoro. Ora disponiamo di 30 relazioni sul discarico riguardanti l’anno 2006. La più importante è quella della Commissione, che è connessa al 97 per cento del bilancio dell’UE. Il resto si riferisce alle altre istituzioni europee e ad agenzie autonome.</p>
      <p sl="fi">A mio parere, dovrebbe essere migliorato il modo in cui il Parlamento si occupa della questione del discarico. La commissione per il controllo dei bilanci non può essere una Corte dei conti e ancor meno una società di revisione contabile. E’ materialmente impossibile per l’istituzione condurre un’indagine dettagliata dell’amministrazione e dei conti di 30 unità. Il Parlamento deve fidarsi degli esperti e delle opinioni di organismi ufficiali. Tra questi, la Corte europea dei conti, organi interni di controllo, e l’Ufficio europeo per la lotta antifrode (OLAF) sono i più importanti.</p>
      <p sl="fi">Persino l’analisi dettagliata più rigorosa dei conti e dell’amministrazione raggiunge in realtà solo un apparente livello di accuratezza, e non rende il risultato più attendibile. Non esiste alcuna correlazione diretta tra il metodo con cui si svolge il discarico e il numero di relazioni prodotte. Al contrario, quando il Parlamento concede un discarico a una singola agenzia, ad esempio, ciò potrebbe rappresentare una garanzia troppo solida che i conti e l’amministrazione siano stati meticolosamente gestiti.</p>
      <p sl="fi">Qualora il Parlamento volesse veramente rafforzare il proprio ruolo nel processo di discarico, dovrebbe modificare le proprie prassi. Altrimenti, la commissione per il controllo dei bilanci sarà sommersa dal lavoro.</p>
    </intervention>
    <intervention id="2-047" speaker_id="23784" name="Janusz Wojciechowski" is_mep="True" mode="spoken">
      <p sl="pl">Signor Presidente, nella relazione dell’onorevole Jørgensen sono stati considerati piuttosto giustamente, a seguito del parere della Corte dei conti, i problemi di finanziamento della politica agricola comune, e in particolare il fatto che alcuni beneficiari non abbiano nulla a che fare con l’agricoltura. Club di golf , di cricket , di equitazione, parchi ricreativi, può essere che abbiano successo, ma non su fondi per la politica agricola comune.</p>
      <p sl="pl">Oggi pomeriggio, in quest’Aula, discuteremo la crisi alimentare e l’aumento dei prezzi dei generi alimentari, e di certo una delle ragioni di tale situazione è che i fondi dell’UE che dovrebbero essere impiegati per sostenere l’agricoltura, sono usati per attività del tutto diverse che possono essere gestite perfettamente senza tale aiuto. Perciò mi trovo pienamente d’accordo con le conclusioni contenute negli articoli 99 e 100 della relazione dell’onorevole Jørgensen, che sottolineano la necessità di cambiamenti nel finanziamento della politica agricola comune al fine di garantire che gli aiuti siano trasferiti esclusivamente ai veri agricoltori, coloro che utilizzano il proprio terreno a scopi agricoli, e che tali modifiche siano introdotte al più presto.</p>
    </intervention>
    <intervention id="2-048" speaker_id="28264" name="Paul van Buitenen" is_mep="True" mode="spoken">
      <p sl="nl">Desidero citare l’uomo più sapiente del nostro tempo, Albert Einstein. Egli ha affermato: “Il mondo è quel disastro che vedete, non tanto per i guai combinati dai malfattori, ma per l’inerzia dei giusti che se ne accorgono e stanno lì a guardare”. Si tratta anche dello stesso caso in Parlamento. Da decenni eravamo a conoscenza del fatto che ci fosse molta corruzione a riguardo delle indennità degli assistenti, di trasferta, di spese generali, giornaliere, dei fondi per i gruppi in visita e per i gruppi politici. Mi auguro che il Parlamento finalmente intervenga in merito prima delle elezioni del 2009, e che non si tratti solo di promesse vane come è accaduto negli ultimi decenni. Nell’attesa, ritengo effettivamente che dovremmo rimandare il discarico. Penso non sarà negoziabile con gli elettori qualora ci concedessimo il discarico.</p>
    </intervention>
    <intervention id="2-049" speaker_id="2304" name="Esko Seppänen" is_mep="True" mode="spoken">
      <p sl="fi">Signor Presidente, è stato svolto un eccellente lavoro sotto la guida di Siim Kallas, Vicepresidente della Commissione europea, al fine di rendere più aperti e trasparenti i conti dell’Unione europea. La richiesta di rendere pubblici i singoli pagamenti merita uno speciale riconoscimento. Nel mio paese, la Finlandia, i sussidi nazionali, tuttavia, sono il doppio del valore degli aiuti dell’UE. Purtroppo, i dati relativi ai beneficiari degli aiuti europei non dicono tutta la verità sui singoli pagamenti.</p>
      <p sl="fi">Sotto la pressione della commissione per il controllo dei bilanci, la Commissione ha perfezionato il metodo con cui verificare i conti e ha promesso di adoperarsi maggiormente nel cancellare i pagamenti eseguiti per le ragioni sbagliate. Analogamente, le informazioni ora disponibili sul finanziamento in seguito ad azioni esterne sono di migliore qualità, grazie ai relatori e ai relatori ombra.</p>
      <p sl="fi">Spero che ci sarà, in futuro, un approccio severo al controllo dei partiti politici paneuropei e il rispetto delle norme in merito, al contrario di quel che talvolta concludiamo dalla condotta del Parlamento.</p>
    </intervention>
    <intervention id="2-050" speaker_id="1275" name="Jens-Peter Bonde" is_mep="True" mode="spoken">
      <p sl="da">Signor Presidente, abbiamo percorso una lunga strada in termini di apertura e di lotta alla frode nell’UE. Quando sono stato eletto per la prima volta nel 1979, i presidenti dei gruppi politici si sono mostrati all’avanguardia nell’attingere dalle casse. Prima una limousine con autista pagata dal Parlamento, poi un tuffo nei fondi dei deputati per ottenere viaggi in business class per lo stesso tragitto, più piccoli extra ! Oggi, i presidenti ci stanno guidando nel processo di repulisti. Tuttavia, c’è molta strada da compiere e dobbiamo occuparci di una complicata battuta d’arresto con la decisione della maggioranza di non rendere pubblica la relazione di audit interno. In che modo possiamo sorvegliare gli altri quando non osiamo affrontare i nostri problemi? I grandi gruppi sostengono un gravoso carico di responsabilità, poiché la percentuale di voto per il Parlamento la prossima volta può scendere al di sotto del 40 per cento, indebolendo seriamente la legittimità dell’elezione.</p>
      <p sl="da">Avevo sperato che un giorno sarei stato in grado di votare a favore di una serie di conti annuali, poiché non ci sarebbe più stato nulla da criticare. Tuttavia, i grandi gruppi stanno di nuovo raccomandando di approvare in maniera incondizionata i conti della Commissione, anche se non disponiamo ancora dell’accesso completo per controllarla. Che cosa direbbe un revisore di una serie di conti se non ha avuto accesso a tutti gli allegati? Per 14 anni consecutivamente, la Corte dei conti ha dichiarato di non poter verificare la correttezza delle relative operazioni, e quindi, purtroppo, per il 29° anno consecutivo devo nuovamente votare a sfavore dell’approvazione.</p>
      <p sl="da">Tuttavia, desidero ringraziare i colleghi deputati nella commissione per il controllo dei bilanci e gli altri deputati in Aula per la loro iniziativa congiunta nel corso di molti anni finalizzata a ripulire l’UE. Quando ho cominciato, durante il bilancio ho incontrato una persona conosciuta come “Latte scremato”. Aveva ricevuto 1,3 miliardi di corone danesi ed era il maggiore beneficiario danese di fondi dell’UE. Non potevo neppure ottenere un’analisi statistica di quanto denaro ricevevano i maggiori beneficiari ad esempio. Dal prossimo anno in poi, tutti i beneficiari di sostegno a livello agricolo saranno resi noti su Internet . Quattro anni fa i gruppi di lavoro della Commissione erano un grande segreto. Ora saremo anche in grado di vedere su Internet chi sono i consulenti, grazie alla nostra pressione combinata. Inoltre, abbiamo altresì avuto a disposizione il valido appoggio del Commissario Kallas in sede di Commissione. Vorrei esprimere i miei ringraziamenti per questo. Mi mancheranno le persone con cui ho lavorato quando il 9 maggio lascerò il Parlamento. Vi ringrazio onorevoli colleghi! Abbiamo percorso una lunga strada, ma non è ancora sufficiente. Tuttavia, sono certo che proseguirete il lavoro.</p>
    </intervention>
    <intervention id="2-051" speaker_id="4555" name="Daniel Hannan" is_mep="True" mode="spoken">
      <p sl="en">Signor Presidente, nel 1944 Friedrich Hayek espresse la presciente osservazione che la delegazione di particolari incarichi tecnici volta a separare gli organismi, finché una caratteristica regolare, costituisca il primo passo con cui la democrazia rinuncia progressivamente alle proprie facoltà.</p>
      <p sl="en">I colleghi dovrebbero chiedersi quanto controllo a livello democratico ci sia sulle diverse agenzie europee. Potremmo far sì che la saltuaria commissione le visiti, o esprimere opinioni generali su quale dovrebbe essere il mandato, ma, genericamente, il ruolo del Parlamento è votare secondo la disponibilità necessaria, annualmente e in maniera incondizionata. Pertanto, l’Unione europea è gestita da un apparato fisso.</p>
      <p sl="en">A essere sinceri, non è l’unica. In numerosi Stati membri, compreso il mio, è avvenuto un processo simile, in cui i rappresentanti eletti hanno svenduto le loro competenze. Il fattore che rende singolare l’UE è che questi diversi organismi sono dotati soltanto della base giuridica più inconsistente. Vero, sarebbero autorizzati dalla Costituzione europea. Ma questa costituzione, sembra necessario doverlo ricordare periodicamente a quest’Aula, è stata respinta alle urne. Quindi, molte di queste agenzie, l’Agenzia per i diritti umani, per la difesa, per la gestione delle frontiere esterne e così via, nella migliore delle ipotesi sono irregolari, nella peggiore illegali.</p>
      <p sl="en">Qualora aveste intenzione di regolarizzare la loro condizione e ottenere un mandato appropriato, allora consultate i cittadini attraverso un referendum sulla costituzione come avete promesso in passato. Pactio Olisipio censenda est !</p>
    </intervention>
    <intervention id="2-052" speaker_id="38398" name="Esther De Lange" is_mep="True" mode="spoken">
      <p sl="nl">Signor Presidente, oggi si è già detto molto a riguardo del discarico del Parlamento. Vorrei quindi limitarmi all’osservazione che io, soprattutto in quanto ex assistente, mi auguro che lo statuto degli assistenti, che è già stato discusso in maniera così dettagliata, finalmente si concretizzi, poiché, siamo onesti, gli attuali regolamenti offrono eccessivo spazio di manovra. Questo è il problema. Molti deputati gestiscono correttamente questo aspetto, ma al momento non esiste garanzia. Occorre pertanto rafforzare le norme e gli uffici del Parlamento dovranno intervenire in modo più deciso laddove non si applicano adeguatamente le norme. Si tratta di un ambito in cui i nostri uffici talvolta hanno compiuto errori, anche in passato.</p>
      <p sl="nl">Detto ciò, vorrei concentrarmi sulla concessione del discarico alla Commissione e su ciò che, a mio parere, rappresenti il problema principale che si verifica ogni anno ed è causa di numerose preoccupazioni: per essere precisi, la difficile posizione in cui troviamo attualmente tra livello europeo e nazionale; una posizione dovuta al fatto che la Commissione è pienamente responsabile delle spese europee, sebbene l’80% sia gestito dagli Stati membri. E’ già stato affermato che, in effetti, siano avvenuti sviluppi positivi, ad esempio nel settore agricolo. Tuttavia, l’unico modo per venire fuori da tale difficile posizione è tramite le dichiarazioni di gestione a livello nazionale, che al momento sono già state trasmesse da quattro Stati membri. Nella relazione Jørgensen, noi in quanto Parlamento sosteniamo in modo chiaro che, a tal proposito, le attuali sintesi annuali rappresentino un cauto passo iniziale verso queste dichiarazioni di gestione. Tuttavia, sono consapevole che occorra un emendamento all’accordo interistituzionale e al regolamento finanziario al fine di attuare le dichiarazioni nazionali. In ogni caso, per ora sono soddisfatta dell’impegno dello scorso mese da parte della Commissione, che incoraggerà anche gli altri Stati membri a presentare dichiarazioni nazionali. Affermo cautamente “soddisfatta per ora”, signor Commissario, poiché non salto alle conclusioni e il mio gruppo controllerà come la Commissione rispetterà questo impegno mediante azioni concrete nei prossimi mesi. Inoltre, il fatto che il Consiglio non sia presente oggi indica che occorre percorrere ancora molta strada. Considereremo tali conclusioni se il prossimo anno saremo allo stesso punto con il discarico per il 2007. Alla prossima puntata quindi!</p>
    </intervention>
    <intervention id="2-053" speaker_id="28155" name="Edit Herczog" is_mep="True" mode="spoken">
      <p sl="hu">La ringrazio, signor Presidente. Vorrei trattare la relazione sulle agenzie europee. Ogni anno, il Parlamento europeo esamina la gestione delle agenzie europee e fa affidamento sul lavoro svolto dalla Corte dei conti e dall’Ufficio europeo per la lotta antifrode. In seguito al nostro lungo, meticoloso, preciso e preliminare operato congiunto, ora ci troviamo in una posizione di accordare una decisione relativa alla gestione 2006 delle agenzie comunitarie e, in effetti, è positivo che con l’accordo della Corte europea dei conti possiamo proporre l’approvazione per tutte le agenzie. Ciò non significa che non abbiamo individuato alcun difetto nella gestione, ma che non abbiamo individuato alcun errore abbastanza grave da impedire l’approvazione. Desidero anche evidenziare che i gruppi politici si sono già espressi a favore, con un’ampia maggioranza democratica, e ora propongo a quest’Assemblea, in plenaria, di accettare il lavoro delle agenzie, anche se il relatore non è del tutto d’accordo con il documento. Grazie per la vostra attenzione.</p>
    </intervention>
    <intervention id="2-054" speaker_id="28285" name="Margarita Starkevičiūtė" is_mep="True" mode="spoken">
      <p sl="lt">Signor Presidente, sin dall’inizio della legislatura ho esaminato i risultati dell’operato delle agenzie dell’UE a nome del gruppo dell’Alleanza dei Democratici e dei Liberali per l’Europa. Vorrei sottolineare che il numero delle agenzie è pressoché raddoppiato quest’anno. Malgrado alcune osservazioni critiche nell’intervento del relatore relative al lavoro di queste agenzie, ritengo occorra menzionare certe modifiche positive in confronto allo scorso anno. Si è verificato un aumento di trasparenza e responsabilità democratica grazie all’attuazione del suggerimento del Parlamento di far sì che le attività delle agenzie fossero valutate dalle commissioni pertinenti. Ciononostante, rimangono alcuni problemi. A questo proposito, dovremmo definire la posizione del lavoro delle agenzie nel sistema di gestione dell’UE. Come ho già affermato, il numero di agenzie è aumentato in maniera considerevole e ce ne assumiamo la responsabilità; persino il Parlamento talvolta condivide l’opinione che si tratti di un modo indiretto per aumentare la burocrazia. Probabilmente, tuttavia, evidenzia la necessità di rinnovare il sistema di gestione dell’UE insieme a quello della Commissione europea, in particolare il sistema di gestione e amministrazione. E’ stata attuata una serie di progetti allo scopo di migliorare il sistema. Pare dovremmo considerare una riforma più radicale, che produrrebbe risultati positivi e contribuirebbe a ottenere maggiore trasparenza nell’operato delle agenzie e della Commissione.</p>
    </intervention>
    <intervention id="2-055" speaker_id="28389" name="Zbigniew Krzysztof Kuźmiuk" is_mep="True" mode="spoken">
      <p sl="pl">Signor Presidente, signor Commissario, ci sono tre questioni su cui vorrei richiamare l’attenzione in questa discussione.</p>
      <p sl="pl">Benché la Corte dei conti abbia riconosciuto che, in termini generali, la relazione finanziaria delle Comunità europee sia un’onesta descrizione della situazione economica alla fine del dicembre 2006, e che non abbia scoperto alcuna imprecisione evidente relativa ai fondi e alle spese incorse, ha individuato numerosi errori negli importi registrati nei libri contabili e nelle relazioni fornite dagli Stati membri. Un motivo di particolare preoccupazione è che alcuni tipi di errori si ripetono di anno in anno, malgrado i commenti critici della Corte dei conti e del Parlamento europeo.</p>
      <p sl="pl">Altro motivo di preoccupazione è il continuo aumento di impegni di bilancio arretrati tuttora da versare, in particolare nei confronti dei vecchi Stati membri.</p>
      <p sl="pl">Terzo, nell’ottica di queste osservazioni, vorrei indicare la mia soddisfazione per la completa attuazione della spesa sulla politica agricola comune, che è stata ampiamente ottenuta mediante l’applicazione del sistema IACS, che riduce in maniera significativa il rischio di spesa impropria.</p>
    </intervention>
    <intervention id="2-056" speaker_id="36748" name="Antonio De Blasio" is_mep="True" mode="spoken">
      <p sl="hu">La ringrazio signor Presidente. Onorevoli colleghi, nel 2006 l’Unione europea ha dedicato il 39 per cento del proprio bilancio, in totale 38,9 miliardi di euro, a spese strutturali. La relazione annuale della Corte europea dei conti ha stabilito che la Commissione europea abbia compiuto molti passi riguardanti l’impiego dei Fondi strutturali e di coesione in quanto parte della sua sorveglianza di vasta portata. Se l’assimilazione finanziaria è evidentemente migliorata, la relazione richiama l’attenzione sul fatto che non è possibile recuperare almeno il 12 per cento degli stanziamenti del 2006 per progetti strutturali. L’importo è pari a circa 4 miliardi di euro, e si sono verificati errori di esecuzione con il 20 per cento dei progetti.</p>
      <p sl="hu">Per anni ci sono stati numerosi problemi con la gestione multilivello dei Fondi strutturali e la loro amministrazione condivisa. Una causa della proporzione relativamente elevata di irregolarità scoperte e rimborsi errati è, soprattutto, la scadente efficienza dei sistemi di controllo degli Stati membri e degli apparati di sorveglianza basati su di essi. Il problema maggiore che noto è che non esiste un modello di valutazione unificato impiegato da tutti, né un metodo con criteri o valutazione comparativa, e neppure un modo atto a verificare i progetti.</p>
      <p sl="hu">Anche se i Fondi strutturali rappresentano una risorsa estremamente importante, che può essere assegnata per lo sviluppo reciproco, possiamo ottenere una riduzione del numero di abusi di denaro pubblico soltanto se gli Stati membri e la Commissione europea agiscono insieme e in armonia al fine di interrompere l’uso illegittimo del denaro. Anche l’efficienza dei sistemi di sorveglianza degli Stati membri necessita di essere migliorata e unificata. Inoltre, è fondamentale che la Commissione renda più efficace il proprio controllo della spesa strutturale, stabilendo procedure di sospensione e rettifica e sviluppando un nuovo sistema informativo dei paesi membri, tenendo conto che ci sono problemi con il 40 per cento degli audit della Commissione. Considerato ciò, la nostra delegazione propone un discarico. Grazie per la vostra attenzione.</p>
    </intervention>
    <intervention id="2-057" speaker_id="28292" name="Inés Ayala Sender" is_mep="True" mode="spoken">
      <p sl="es">Signor Presidente, desidero esprimere la nostra soddisfazione poiché, per un altro anno, si è migliorata la trasparenza dei conti dell’Unione europea, malgrado il fatto che, dobbiamo dire, la Corte dei conti ci stia tuttora aiutando con gli aspetti più fondamentali del sistema. Tuttavia, è vero che, tramite un dialogo costruttivo (arduo, ma molto proficuo) con la Commissione, in cui dobbiamo riconoscere in particolare gli sforzi compiuti dai commissari per lo sviluppo regionale e l’occupazione, si siano verificati progressi reali in merito al miglioramento del controllo di tutti gli aspetti connessi a occupazione e Fondi strutturali.</p>
      <p sl="es">Avremmo voluto la stessa collaborazione dal commissario per le relazioni esterne, che ci auguriamo aggiungerà o si unirà a questi sforzi.</p>
      <p sl="es">Per quanto riguarda il Comitato delle regioni, siamo molto lieti, poiché abbiamo compiuto davvero progressi assai significativi, e mentre continuiamo a valutare e verificare le attività, riteniamo veramente di aver progredito.</p>
      <p sl="es">Per quanto riguarda la Corte dei conti, vorremmo ci fosse maggiore trasparenza nella sua dichiarazione d’interessi, e in merito al Consiglio concordiamo con il rendere l’audit interno più trasparente ed efficiente, ma non con l’aumentare gli ostacoli burocratici, come sembra proporre l’emendamento presentato.</p>
    </intervention>
    <intervention id="2-058" speaker_id="4554" name="Chris Davies" is_mep="True" mode="spoken">
      <p sl="en">Signor Presidente, ho alcune domande. Perché in un Parlamento impegnato per apertura e trasparenza, accade che le nostre autorità mantengano segrete relazioni imbarazzanti che rivelano le pratiche fraudolente dei deputati? Per quale motivo non si è chiesto ai deputati di rendere conto del loro utilizzo della spesa generale? Quanto di quel denaro finisce in tasche private? Perché manteniamo segreti i nomi dei 407 deputati che hanno beneficiato di 27 000 euro ciascuno, erogati in fondo pensionistico volontario, compreso me? Per quale motivo non esistono controlli sui deputati che si appropriano di quasi 14 000 euro l’anno eseguendo pagamenti privati in quel fondo pensionistico dal denaro pubblico? Esiste una qualche ragione, che non sia ingordigia, che impedisca a chi consideriamo una guida, l’Ufficio e talvolta persino la Conferenza dei presidenti, di introdurre riforme autentiche attese da troppo tempo? Questo fallimento procura vergogna a tutti noi e a quest’Aula.</p>
    </intervention>
    <intervention id="2-059" speaker_id="1186" name="Astrid Lulling" is_mep="True" mode="spoken">
      <p sl="fr">Signor Presidente, vorrei soltanto dire all’onorevole Davies che è lui a “procurare vergogna a quest’Aula”.</p>
      <p sl="fr">Detto ciò, signor Presidente, voterò a favore del vostro discarico 2006. Purtroppo, nella proposta di risoluzione che lo accompagna, figurano domande e osservazioni che sfondano porte già aperte (paragrafo 58) o sono imprecise, come i paragrafi relativi al fondo pensionistico volontario.</p>
      <p sl="fr">Malgrado i ripetuti sforzi atti a fornire le corrette informazioni dal presidente del fondo, alcune persone in Aula continuano a ripetere menzogne sull’attuale deficit del fondo. Grazie a una gestione esemplare, il fondo ora è in grado di garantire i diritti acquisiti fino al 2060. Penso che molti di noi saranno morti prima di allora!</p>
      <p sl="fr">Per quanto riguarda l’aggiornamento della posizione attuariale (paragrafo 71), esiste, ma prima sarà presentato al consiglio di amministrazione del fondo. Consentitemi di rilevare che in questo caso il Parlamento ha sprecato 36 000 euro per una cosiddetta relazione attuariale indipendente. Dov’è? Quali sono le sue conclusioni? Per quanto ne so, non sono diverse da quelle degli attuari del fondo.</p>
      <p sl="fr">Per quanto riguarda i paragrafi 72 e 73, occorre compiere una distinzione tra i desideri di alcuni membri della commissione per il controllo dei bilanci e la realtà derivante dallo statuto dei deputati. Chiedere che nessun attuale deputato, né altri affiliati, possano continuare a contribuire al fondo, è semplicemente incompatibile con l’articolo 27 dello statuto. Per fortuna, non si tratta di aspirazioni di pochi che contano, sebbene siano l’oggetto di decisioni nel quadro delle risoluzioni, ma è lo statuto che conta.</p>
      <p sl="fr">Il gruppo di lavoro dell’Ufficio sullo statuto dei deputati, di cui sono membro, ha svolto il proprio lavoro e ha preparato le misure necessarie, non conformemente ai desideri espressi nelle risoluzioni, ma all’articolo 27 dello statuto dei membri, pubblicato sulla Gazzetta Ufficiale il 7 ottobre 2005.</p>
    </intervention>
    <intervention id="2-060" speaker_id="23768" name="Bogusław Liberadzki" is_mep="True" mode="spoken">
      <p sl="pl">Signor Presidente, desidero aggiungere la mia voce a quelle che hanno fornito parere favorevole al discarico per il 2006. La Commissione e i Commissari si sono distinti per il loro considerevole e sempre crescente livello di collaborazione. Ringrazio soprattutto la Corte dei conti. Per semplificare, la Corte ha svolto adeguatamente il proprio lavoro.</p>
      <p sl="pl">Abbiamo valutato il conseguimento degli obiettivi nell’UE insieme alla gestione delle risorse. Anche questo è un segnale molto positivo. Vorrei evidenziare nel modo più deciso che il Parlamento partecipa de facto alla procedura di discarico esprimendo giudizi sulle richieste e tramite le singole commissioni che si occupano di particolari settori. Desidero ringraziare il presidente della commissione per il controllo dei bilanci Bösch per tutto il lavoro e la pazienza mostrati, nonché i relatori, gli onorevoli Jørgensen, Pomés Ruiz e Stubb.</p>
      <p sl="pl">E’ stato estremamente difficile evitare irregolarità, ma è ancora più importante scoprirle e prevenirle. Abbiamo svolto con successo questo compito.</p>
    </intervention>
    <intervention id="2-061" speaker_id="28636" name="Péter Olajos" is_mep="True" mode="spoken">
      <p sl="hu">La ringrazio signor Presidente. In quanto relatore ombra per il parere ENVI (commissione per l’ambiente, la salute pubblica e la sicurezza alimentare) sull’esenzione per il 2006, desidero ringraziare Jutta Haug e il relatore per un lavoro molto valido. Ritengo che l’operato delle quattro agenzie di cui ci occupiamo sia estremamente importante, che ciò che fanno sia senza dubbio di grande aiuto per il Parlamento europeo e i vari organismi dell’UE, e pertanto migliora la qualità di vita dei cittadini europei.</p>
      <p sl="hu">Il Centro europeo per la prevenzione e il controllo delle malattie riveste un ruolo importante nella formazione delle opinioni sul controllo delle malattie e il rischio di nuove ed emergenti patologie infettive. Potrei aggiungere i miei ringraziamenti relativi al fatto che quest’anno l’Ungheria è stata la prima nella prevenzione delle malattie, siccome abbiamo il numero più contenuto di persone colpite da patologie contro le quali è stata condotta una campagna di vaccinazione.</p>
      <p sl="hu">L’attività dell’Agenzia europea per l’ambiente è indispensabile nella raccolta e nel confronto di informazioni sulla tutela ambientale, e l’Agenzia europea per i medicinali svolge un ruolo rilevante nella protezione della salute pubblica e degli animali. Ritengo che la collaborazione dell’agenzia nello sviluppo di nuovi medicinali sia estremamente significativa. L’Autorità europea per la sicurezza alimentare offre un sostegno fondamentale negli ambiti della salute degli animali e della protezione delle piante.</p>
      <p sl="hu">Un fattore importante è che tutte le agenzie hanno ridistribuito il loro bilancio annuale disponibile. Come sottolinea il relatore, ciò avviene per la complessità degli incarichi. Sarebbe utile evidenziare maggiormente questo aspetto nella progettazione futura. Accolgo con favore le proposte del relatore relative all’importanza del controllo interno e alla necessità di rafforzarlo. Infine, vorrei richiamare l’attenzione sul valore del materiale della commissione che spiega il ruolo delle agenzie. Queste agenzie svolgono un ruolo necessario, ma trasparenza ed efficacia impongono l’esigenza di un chiarimento della loro posizione nel governo dell’Unione. Grazie.</p>
    </intervention>
    <intervention id="2-062" speaker_id="23804" name="Szabolcs Fazakas" is_mep="True" mode="spoken">
      <p sl="hu">Signor Presidente, la ringrazio per avermi concesso la parola. Siamo giunti al termine di un processo lungo e pieno di tensione e alla votazione odierna a lungo attesa sul discarico 2006, che può giustamente essere considerato un giorno memorabile e una pietra miliare negli annali del Parlamento europeo. Un giorno memorabile, poiché è la prima volta che la Corte europea dei conti ci ha messi di fronte alla percentuale del 12 per cento di errori per i Fondi strutturali, che i giornali affamati di scalpore hanno naturalmente presentato come quattro miliardi di euro mancanti. La commissione per il controllo dei bilanci, che è responsabile della questione, ha svolto il lavoro risultante nella piena consapevolezza delle sue responsabilità politiche e professionali, con l’aiuto dell’onorevole Jørgensen, il relatore danese. Il suo obiettivo non era creare uno scandalo o destare scalpore con conseguenze imprevedibili, ma applicare i principi di divulgazione trasparente e presentare proposte che offrirebbero una garanzia per evitare tali problemi in futuro. A tale proposito, abbiamo scoperto un partner molto efficace nel Vicepresidente della Commissione Siim Kallas, cui rivolgo i miei particolari ringraziamenti, e sono certo che molto probabilmente saremo in grado di risolvere tutte le questioni in futuro. Grazie.</p>
    </intervention>
    <intervention id="2-063" speaker_id="38845" name="Pierre Pribetich" is_mep="True" mode="spoken">
      <p sl="fr">Signor Presidente, onorevoli colleghi, vorrei menzionare un aspetto dell’importanza relativa al discarico, vale a dire la valutazione delle azioni tramite campioni.</p>
      <p sl="fr">Quando stavo preparando il mio documento di lavoro sulla gestione della Commissione del programma CARDS sull’assistenza ai Balcani, in quanto parte del discarico, solo il 2,32 per cento delle azioni può essere sottoposto ad audit da parte della Corte dei conti al fine di esaminare i metodi di gestione impiegati dall’Unione europea per interventi esterni in questa regione d’Europa. Uno degli effetti del piccolo campione è stato che la Corte dei conti non ha potuto analizzare l’impatto dell’azione esterna sul Montenegro, poiché, dei 256 interventi finanziati, nessuno è stato controllato.</p>
      <p sl="fr">In tali circostanze, in che modo è possibile verificare effettivamente l’impatto? Quale affidabilità scientifica e finanziaria dovrebbe essere concessa a queste relazioni di valutazione? Anche se, da un punto di vista statistico, possono essere utilizzati piccoli campioni al fine di valutare il comportamento dei sistemi, occorre ancora che tali modelli siano rappresentativi, che non è stato il caso degli stanziamenti impiegati per finanziare interventi in Montenegro conformemente al programma CARDS. I contribuenti europei trarranno vantaggio collettivamente del miglioramento dei metodi della Corte dei conti per analizzare i campioni al fine di individuare più chiaramente l’efficacia degli stanziamenti dal nostro bilancio.</p>
    </intervention>
    <intervention id="2-064" speaker_id="33987" name="Monica Maria Iacob-Ridzi" is_mep="True" mode="spoken">
      <p sl="ro">Desidero evidenziare due questioni che considero molto importanti in merito al discarico della Commissione europea.</p>
      <p sl="ro">La prima questione si riferisce al coinvolgimento degli Stati membri nell’attuazione del bilancio europeo. Anche se esiste una procedura congiunta di gestione tra la Commissione e gli Stati membri per l’80% del bilancio europeo, ritengo dovrebbero essere introdotte nuove misure al fine di aumentare la partecipazione a tutte le fasi del processo di bilancio.</p>
      <p sl="ro">Per quanto riguarda il controllo, sostengo l’introduzione di dichiarazioni nazionali, approvate dalla Corte dei conti di ogni Stato membro, che costringerebbe i governi e le agenzie di pagamenti ad assumersi la responsabilità per l’assegnazione corretta e oggettiva dei fondi comunitari.</p>
      <p sl="ro">Ciononostante, l’azione di sospendere tutti i pagamenti in caso di una scoperta di qualsiasi difetto dovrebbe essere utilizzata con considerevole cautela e solo se si individuano gravi problemi nella gestione dei fondi europei.</p>
      <p sl="ro">I tassi di assorbimento contenuti in maniera preoccupante nei nuovi Stati membri rappresentano il secondo aspetto estremamente importante del discarico di bilancio. Non è normale per tutti i nuovi paesi membri avere tassi di assorbimento del 30% più bassi rispetto a quanto ci si aspettava in media all’inizio.</p>
      <p sl="ro">A mio parere, questa situazione comunica non la loro incapacità di assimilare i fondi europei, ma una possibile eccessiva burocrazia da parte delle istituzioni europee.</p>
    </intervention>
    <intervention id="2-065" speaker_id="2309" name="Richard Corbett" is_mep="True" mode="spoken">
      <p sl="en">Signor Presidente, mi trovo nella situazione molto insolita di concordare parzialmente con ciò che ha appena affermato l’onorevole Hannan, ovvero quando ha manifestato la propria preoccupazione relativa alla proliferazione delle agenzie. Sembra che creiamo agenzie più secondo il desiderio di ogni Stato membro di averne una sul proprio territorio, e quindi le spargiamo nell’Unione come i confetti, che secondo una reale e autentica necessità di farlo.</p>
      <p sl="en">Se tale tendenza continua, condurrà certamente a una governance da parte dell’agenzia a discapito, francamente, della Commissione, che è il nostro organo esecutivo e che è responsabile nei confronti del Parlamento, e in maniera molto più diretta che le agenzie, anche se disponiamo di maggiori strumenti di quelli riconosciuti dall’onorevole Hannan per controllarle.</p>
      <p sl="en">Il punto in cui mi discosto da lui è certamente quando esagera, come al solito, e afferma che queste agenzie sono state istituite illegalmente. Ovviamente, ciò è assolutamente privo di senso. Sono state tutte create in base agli attuali Trattati, con un fondamento giuridico appropriato e conveniente. Se fosse giusto farlo è un’altra questione, e dovremmo certamente essere molto cauti prima di realizzare nuove agenzie nel futuro.</p>
    </intervention>
    <intervention id="2-066" speaker_id="39318" name="Costas Botopoulos" is_mep="True" mode="spoken">
      <p sl="el">Signor Presidente, il Parlamento europeo è un organismo politico, e ritengo dovremmo considerare le questioni che stiamo discutendo in modo politico. La misura che dovrebbe unire le nostre attività, a mio parere, ci dice due cose. Consentitemi di considerare due esempi delle nostre discussioni. Il primo riguarda le autorità indipendenti o le agenzie. Naturalmente, esiste il problema della grande espansione di tutte queste agenzie, ma è impossibile affermare che il decentramento delle agenzie autonome non sia particolarmente utile. Siccome c’è un problema relativo alla grande espansione, diremo no a tutte le agenzie indipendenti? Ovviamente non è possibile.</p>
      <p sl="el">Il secondo è connesso all’ignobile questione degli stipendi dei nostri colleghi. Si tratta di certo di un problema, e lo abbiamo dichiarato in sede di commissione. Esiste, tuttavia, una grande differenza tra affermare che ci sia un problema e non concedere l’esenzione al Parlamento per un anno intero, e anche tra esprimere commenti molto populisti, come siamo tutti responsabili, e sostenere che non esista trasparenza. In che modo non può esserci trasparenza? Noi, membri della commissione, abbiamo consultato la relazione.</p>
    </intervention>
    <intervention id="2-067" speaker_id="photo_generic" name="Siim Kallas" is_mep="True" mode="spoken">
      <p sl="en">Vicepresidente della Commissione . − Signor Presidente, desidero ringraziare gli onorevoli colleghi, il relatore e i membri della commissione per il controllo dei bilanci.</p>
      <p sl="en">La discussione sul discarico è stata molto impegnativa quest’anno, e la Commissione ha preso numerosi impegni volti a seguire le osservazioni e le raccomandazioni del Parlamento. Continueremo questo intenso processo, che inizierà a maggio, quando si svolgerà una discussione in sede di commissione per il controllo dei bilanci in merito ai nostri progetti per il prossimo anno.</p>
      <p sl="en">Si tratta di un processo complicato, e vorrei assicurare al Parlamento che considereremo molto seriamente i nostri impegni e proseguiremo con le proposte e le idee comuni relative all’incremento dell’affidabilità, alla cooperazione con gli Stati membri e all’aumento delle responsabilità dei paesi membri nelle questioni di gestione congiunta. Questa è la nostra linea comune, e ci adopereremo con serietà su tutti questi piani d’azione e proposte.</p>
      <p sl="en">Esistono diversi tipi di agenzie. Primo, agenzie esecutive, che sono chiaramente responsabilità della Commissione, e per cui concedete il discarico alla Commissione. Siamo dotati di alcune agenzie esecutive, ma abbiamo deciso di attuare una sospensione nell’istituzione di nuove agenzie esecutive.</p>
      <p sl="en">Quali sono le preoccupazioni riguardanti le agenzie tradizionali? Il problema di governance è grave, ed esistono numerosi punti deboli per quanto riguarda il modo in cui amministrare e gestire tali agenzie. Probabilmente dovremmo condurre serie discussioni sulle questioni di governance , ma dovremmo altresì non sottovalutare le osservazioni sul loro operato (il lavoro che stanno svolgendo e i vantaggi reali derivanti), e il Parlamento riveste un ruolo molto importante nel valutare quanto siano proficue. Né dovremmo sottovalutare gli aspetti positivi del decentramento e della diffusione di organismi europei in Europa. Non si tratta di un’idea così inopportuna, se tutti considerano il proprio paese.</p>
      <p sl="en">Desidero ringraziarvi ancora una volta per tutti i vostri contributi, commenti, dibattiti e discussioni. Proseguiremo con i nostri impegni e piani d’azione.</p>
    </intervention>
    <intervention id="2-068" speaker_id="28156" name="Dan Jørgensen" is_mep="True" mode="spoken" role="relatore">
      <p sl="da">Signor Presidente, desidero ringraziare il Commissario Kallas. E’ evidente che abbiamo attraversato un processo in cui le onde talora sono state un po’ agitate. E’ avvenuto uno scontro tra noi in Parlamento e la Commissione. Tuttavia, si tratta di uno scontro che siamo riusciti a mutare in dialogo. Ha condotto ad alcuni risultati favorevoli e impegni positivi da parte della Commissione, e anche ad alcuni piani d’azione concreti con scadenze specifiche e criteri di successo precisi. Dobbiamo continuare in momenti in cui certi deputati di gruppi più euroscettici affermano: “sono solo parole, e parole già dette in precedenza”. Non è vero! Di certo non si tratta soltanto di parole, ma di azioni specifiche, che la Commissione ora si impegna ad attuare. Alcune misure sono già state applicate. Inoltre, sono anche state stabilite scadenze molto precise, che saremo in grado di controllare. Un fattore fondamentale è che adesso avremo un Commissario che si incontrerà mensilmente con la commissione al fine di seguire tale processo. E’ davvero un grande passo avanti.</p>
      <p sl="da">Detto ciò, per terminare vorrei ricordare perché sono sorti questi problemi. Una delle ragioni è che una considerevole proporzione dei fondi è amministrato da una gestione congiunta, ovvero l’80% dei fondi europei è gestito dagli Stati membri. E’ responsabilità della Commissione attenersi al trattato ed è una promessa che deve mantenere. Pertanto, critichiamo aspramente la Commissione. Tuttavia, in realtà, la maggior parte dei problemi nasce con gli Stati membri. Questo è il motivo per cui in Parlamento siamo fedeli sostenitori dell’idea di dichiarazioni nazionali annue di audit , sottoscritte a un adeguato livello politico, vale a dire dal ministro delle Finanze. Ciò sta già avvenendo in alcuni paesi: Danimarca, Paesi Bassi, Regno Unito e Svezia. Qualora intendessimo ottenere qualcosa di simile in tutti i paesi dell’UE, scopriremmo che tali obblighi di audit sarebbero considerati più seriamente nei singoli Stati. Ritengo che, in effetti, conseguiremmo uno strumento davvero valido per eliminare quegli ambiti in cui le cose non funzionano nei singoli paesi.</p>
    </intervention>
    <intervention id="2-069" speaker_id="1882" name="José Javier Pomés Ruiz" is_mep="True" mode="spoken" role="relatore">
      <p sl="es">Signor Presidente, talvolta guardiamo il dito e non la luna. In questa procedura di discarico, dobbiamo rilevare ciò che è sbagliato, e talora ci dimentichiamo del fatto che molte cose funzionano, del personale estremamente competente presente nella Commissione e in quest’Aula, il Parlamento, compresi gli uscieri, numerosi servizi, i traduttori, gli interpreti, che forniscono un eccellente lavoro. Ci dimentichiamo come siamo in grado di allungare il bilancio a disposizione al fine di realizzare i nostri obiettivi, di come il Parlamento e la Commissione abbiano compiuto sempre maggiori progressi sul fronte della politica della trasparenza.</p>
      <p sl="es">Esiste ancora una sfida, una sfida molto importante per il Parlamento, che è rappresentata dalla politica in materia di comunicazione e informazione. Era uno degli obiettivi che il Parlamento si era posto per il 2006, e non sono soddisfatto di come si è evoluta la situazione. Tra un anno si terranno le elezioni, e abbiamo bisogno di sapere come giungere a questo traguardo, il che significa migliorare le nostre procedure d’informazione e continuare a essere trasparenti, come stiamo facendo. La trasparenza, e sono stato il relatore per questo testo, è compatibile con avere documenti che non sono pubblici, come accade negli Stati membri, per giornalisti, imprese e nelle famiglie. E’ positivo per il nostro operato se ci sono livelli di elaborazione di criteri che non sono passati al vaglio dell’approvazione pubblica, e logicamente deve quindi essere il segreto di coloro fra noi che stanno lavorando in merito.</p>
      <p sl="es">Sono pienamente soddisfatto dell’accesso ottenuto a tutte le informazioni, e ritengo che la relazione che sto presentando sui conti del Parlamento sia un testo responsabile. Sostengo che i conti del Parlamento dovrebbero essere sottoposti a discarico, poiché questa istituzione, se mi consentirete, svolge molto bene la propria attività, e molto meglio di alcuni Parlamenti nazionali, in maniera più trasparente e con personale che è operativo più ore di quanto quelle lavorate in simili assemblee.</p>
      <p sl="es">Non intendo dire, quindi, che sia perfetto: occorre continuare a lavorare. Abbiamo ancora molta strada da fare, ma, in quest’anno politico, disponiamo di una visione positiva del modo in cui abbiamo impiegato il denaro che i nostri cittadini ci hanno dato; lo abbiamo utilizzato in maniera adeguata, trasparente e coerente.</p>
    </intervention>
    <intervention id="2-070" speaker_id="4238" name="Hans-Peter Martin" is_mep="True" mode="spoken" role="relatore">
      <p sl="de">Jutta Haug ha descritto i miei commenti critici nella motivazione e nel testo principale come odiosi e che istigano allo scandalo. Vorrei leggervi alcune citazioni: “I capi di Stato e di governo stanno creando un’agenzia dopo l’altra. Le agenzie stanno consumando il nostro denaro. Non esistono controlli appropriati in merito al fatto se le agenzie sono veramente necessarie. C’è una vasta area priva di controllo in cui nessuno è davvero responsabile. Nessun progetto è comprensibile. Si istituisce un’agenzia dopo l’altra al fine di essere sovvenzionati per un accordo su materie difficili mediante un’iniziativa per un’agenzia interessante”.</p>
      <p sl="de">Sono tutte citazioni dell’onorevole Herbert Bösch. Sono molto più critiche di ciò che ho scritto. Bene! Quando scrivo queste cose, sono considerate “istigazioni allo scandalo”, ma Herbert Bösch, naturalmente, è un membro del partito e si adatta. Sì, l’ho già vissuto in precedenza. Si tratta di ciò che intendo quando parlo di “discorso ambivalente” che domina in Aula. Questa è l’ipocrisia della classe “speciale”, che le persone affermano “è terribile menzionare esplicitamente uno scandalo in un documento ufficiale del Parlamento”, ma poi compiono osservazioni critiche in pubblico. Si tratta di uno dei problemi fondamentali in Parlamento.</p>
      <p sl="de">Naturalmente, le persone possono avere opinioni diverse sul concedere o meno il discarico, ma non era l’argomento dei passaggi che ho letto all’inizio, nient’affatto. Più propriamente, erano considerazioni di base in cui, quando le si considera, esiste la reale opportunità di mostrare la loro vera natura, le persone ancora una volta nascondono ciò che sta avvenendo in Aula. Questo è il vero grande problema per la democrazia in Europa, che il sistema non è sottoposto ad autoregolamentazione, che prevede semplicemente complimenti reciproci.</p>
      <p sl="de">Signor Presidente, vorrei anche chiedere che mi sia consentito esprimere una dichiarazione personale al termine della discussione ai sensi dell’articolo 145.</p>
    </intervention>
    <intervention id="2-071" speaker_id="28126" name="Christofer Fjellner" is_mep="True" mode="spoken" role="relatore">
      <p sl="sv">Desidero cogliere quest’opportunità per fornire una critica costruttiva alla Commissione e alle agenzie decentrate, poiché ritengo ancora che il relatore, l’onorevole Hans-Peter Martin, non ci sia riuscito. In quanto relatore responsabile di tale materia il prossimo anno, vorrei concentrarmi su tre questioni principali. Sono state affrontate anche nelle relazioni.</p>
      <p sl="sv">La prima è la valutazione delle possibilità di raggruppare le funzioni amministrative della maggior parte delle agenzie più piccole, diffondendo risorse e competenze nel conformarsi al complicato quadro normativo relativo alle agenzie. Molte di queste agenzie decentrate presentano problemi nel rispettare i principi prioritari di bilancio, ad esempio, o il regolamento finanziario, la legislazione relativa agli appalti, ecc. E’ un’opinione ricorrente in quest’Aula, e con cui spero la Commissione concorderà più avanti.</p>
      <p sl="sv">Proponiamo inoltre che alle agenzie indipendenti, come altre istituzioni, siano ridotti gli stanziamenti per il personale di una percentuale equivalente ai posti che si ritiene non saranno occupati. Penso che quest’iniziativa potrebbe anche riscattare considerevoli risorse.</p>
      <p sl="sv">Ultimo ma non meno importante, proponiamo che le entrate assegnate che le agenzie versano alla Commissione ogni anno e che sono restituite siano dedotte a differenza della proposta nel bilancio su cui il Parlamento europeo sta ottenendo una decisione.</p>
      <p sl="sv">Sono le tre questioni su cui vorrei avviare un dialogo continuo con la Commissione e le agenzie decentrate durante questo periodo, finché non adotterò il processo di discarico.</p>
      <p sl="sv">Infine, vorrei anche trattare la speciale relazione della Corte dei conti sui sistemi di controllo, verifica e approvazione in merito alle norme sulla tutela delle risorse comunitarie per la pesca. Dopotutto, si tratta di un aspetto importante insieme al discarico della Commissione che stiamo affrontando oggi, e la Corte dei conti esprime una critica spietata, che deve condurre a una riforma su vasta scala della politica comune della pesca.</p>
      <p sl="sv">Queste conclusioni che ho elaborato, e che sono consultabili anche nella relazione che voteremo, riguardano innanzi tutto il fatto che sia inaccettabile per gli Stati membri, anno dopo anno, fissare quote a un livello più elevato di quanto raccomandato dai ricercatori per una pesca sostenibile, secondo che la Commissione e gli Stati membri devono essere più decisi quando si tratta di combattere le violazioni o le frodi del sistema di quote e, terzo, che dobbiamo elaborare una nuova politica della pesca che rafforzi gli incentivi e le ragioni per i pescatori professionisti per proteggere i fondi. Sono tre osservazioni aggiuntive che vorrei consideraste seriamente nella relazione che votiamo oggi.</p>
    </intervention>
    <intervention id="2-072" speaker_id="4238" name="Hans-Peter Martin" is_mep="True" mode="spoken" role="relatore">
      <p sl="de">Signor Presidente, mi ha interrotto quando l’ho definita despota. Vorrei spiegarle il motivo.</p>
      <p sl="de">Ho atteso questa risposta dal marzo 2007, in relazione a una materia molto, molto importante riguardante un errore da parte di questo Parlamento che per me, personalmente, e per il mio lavoro politico, è grave (nel momento in cui sono stato assegnato a un gruppo contro il quale ho sempre lottato, poiché lo reputo essere nazista in incognito) e ho le ho sottoposto una lunga richiesta personale. Nel frattempo, ho presentato una denuncia al Mediatore.</p>
      <p sl="de">Quando si agli tratta di interventi di un minuto, signor Presidente, lei ha tutto disposto al momento giusto , e, quando dovrebbe essere il mio turno, non mi consente di prendere la parola, per questo mi permetto di chiamarla despota. La definisco un Presidente dispotico anche perché lei ha arbitrariamente scelto alcuni deputati nei cosiddetti episodi del 12 dicembre, non coloro che erano membri del partito a cui lei ancora apparteneva all’epoca, ma coloro che, a quanto pare, avevano attirato la sua attenzione.</p>
      <p sl="de">La definisco altresì un despota, poiché continua a interrompermi mentre parlo e dico “no, non mi darà quella risposta”. E’ sorprendente che mi stia lasciando finire di parlare ora.</p>
      <p sl="de">Inoltre, la ritengo un Presidente dispotico poiché, in base a questa interpretazione aggiuntiva, e non sono l’unico a credere sia insostenibile, in quest’Aula in effetti possono svolgersi procedure che in realtà non avvengono in un Parlamento rispettabile, almeno non il metodo che ho appreso a scuola. Tuttavia, per me, è trascorso molto tempo da allora, se ha letto il mio curriculum vitae , per far sì che scegliessi una tale espressione. Deve essere successo qualcosa di importante perché ciò accadesse.</p>
      <p sl="de">Tuttavia, sono convinto che lei si consenta tale atteggiamento dispotico proprio perché, in effetti, non si trattava di cercare un chiarimento in merito alla questione delle indennità di assistenza parlamentare. Ha acconsentito che fossi messo alla gogna a causa di ridicoli errori di forma che potrebbero capitare a tutti, sì, tutti, e sono certo che siano capitati a ogni deputato di quest’Aula. Eppure, si cela il fatto che, secondo indagini interne, si sarebbero dovuti reclamare almeno 80 milioni di euro dai deputati del Parlamento se ci fossero stati equo trattamento e proporzionalità di fondi. Questi elementi non esistono e, quindi, sostengo, in effetti, che, a mio parere, lei (in quanto rappresentante politico del 14% degli elettori austriaci) sia, purtroppo, un Presidente dispotico che sta infliggendo danni inutili a questo Parlamento e all’importante concetto basilare di Europa. Desidero vedere un Parlamento corretto, leale, democratico, in cui non sarebbe necessario né preferibile usare una tale espressione.</p>
    </intervention>
    <intervention id="2-073" speaker_id="1253" is_mep="True" mode="spoken" role="Presidente">
      <p sl="unknown">Onorevole Martin, siamo un Parlamento libero. Quindi, com’è mio dovere, le ho consentito di prendere la parola, ai sensi dell’articolo 145. Non intendo esprimere un giudizio sulla sua spiegazione, semplicemente rilevare che ho applicato in modo imparziale il regolamento di procedura al fine di offrirle l’opportunità di dire ciò che ha detto. A nome mio, vorrei affermare che cerco di essere giusto e oggettivo, e che lo faccio, nei miei rapporti con tutti i deputati del Parlamento.</p>
      <p sl="unknown">La discussione è chiusa. La votazione si svolgerà oggi.</p>
      <a text="(La seduta, sospesa alle 11.35, è ripresa alle 12.00)"/>
    </intervention>
  </section>
  <section id="creitem5" title="5. Tempo delle votazioni">
    <intervention id="2-076" speaker_id="4308" is_mep="True" mode="spoken" role="Presidente">
      <p sl="unknown">Ora procederemo con la votazione.</p>
      <a text="(Per i risultati dettagliati della votazione: vedasi processo verbale)"/>
    </intervention>
  </section>
  <section id="creitem6" title="5.1. Governance e partenariato a livello nazionale e regionale, base per progetti nel campo della politica regionale (articolo 117 del regolamento) (votazione)"/>
  <section id="creitem7" title="5.2. Governance e partenariato a livello nazionale e regionale, base per progetti nel campo della politica regionale (articolo 118 del regolamento) (votazione)"/>
  <section id="creitem8" title="5.3. Aspetti della politica regionale e della coesione del trattato di Lisbona (votazione)"/>
  <section id="creitem9" title="5.4. Cooperazione transfrontaliera nella lotta al terrorismo e alla criminalità transfrontaliera (A6-0099/2008, Bárbara Dührkop Dührkop) (votazione)"/>
  <section id="creitem10" title="5.5. Statuto del Mediatore europeo (A6-0076/2008, Anneli Jäätteenmäki) (votazione)">
    <intervention id="2-083" speaker_id="28314" name="Anneli Jäätteenmäki" is_mep="True" mode="spoken">
      <p sl="fi">relatrice . − Signor Presidente, potrebbe proporre al Parlamento la seguente procedura, su cui i coordinatori in sede di commissione per gli affari costituzionali si sono rivelati unanimi nel loro incontro del 31 marzo.</p>
      <p sl="fi">La votazione che si svolgerà ora dovrebbe essere connessa soltanto a una proposta di decisione, considerato che il voto relativo a una proposta di risoluzione è stato rinviato finché la Commissione non avrà trasmesso il proprio parere e il Consiglio non avrà concesso la sua approvazione. Il Presidente del Parlamento dovrebbe presentare ufficialmente il testo del progetto di decisione convenuto con il Parlamento nella votazione per Commissione e Consiglio affinché lo esaminino, ai sensi dell’articolo 195 del Trattato CE. Infine, egli dovrebbe chiedere alla commissione per gli affari costituzionali di stabilire il contatto necessario con il Consiglio e la Commissione e presentare in tempo utile una proposta al Parlamento su come procedere in merito.</p>
    </intervention>
  </section>
  <section id="creitem11" title="5.6. Donazione e trapianto di organi: azioni politiche a livello dell’Unione europea (A6-0090/2008, Adamos Adamou) (votazione)">
    <intervention id="2-087" speaker_id="28469" name="Adamos Adamou" is_mep="True" mode="spoken" role="relatore">
      <p sl="el">Signor Presidente, onorevoli colleghi, sebbene l’uso di organi umani per il trapianto sia costantemente in crescita negli ultimi decenni, il numero di persone che necessitano di trapianto supera quello di organi disponibile. In Europa oltre 50 000 pazienti sono in lista d’attesa, e ogni giorno 10 persone aspettano un organo. E’ nostro dovere inviare un messaggio deciso alla Commissione e, soprattutto, agli Stati membri e ai nostri governi.</p>
      <p sl="el">E’ giunto il momento di intervenire in quanto cittadini europei. Occorre mobilitare, coordinare e accrescere la sensibilità in mezzo a noi e diventare noi stessi donatori.</p>
      <a text="(Applausi)"/>
    </intervention>
    <intervention id="2-089" speaker_id="23881" name="Marios Matsakis" is_mep="True" mode="spoken">
      <p sl="en">Signor Presidente, molto rapidamente, questa è una breve correzione per rendere l’emendamento n. 2 al paragrafo 38 più fermo nel suo significato nei confronti dei diritti del donatore. L’emendamento è aggiungere, dopo “donare un organo”, le parole “è un diritto esclusivo del donatore e”.</p>
    </intervention>
  </section>
  <section id="creitem12" title="5.7. Contributo del volontariato alla coesione economica e sociale (A6-0070/2008, Marian Harkin) (votazione)"/>
  <section id="creitem13" title="5.8. Relazione annuale della BEI (2006) (A6-0079/2008, Jean-Pierre Audy) (votazione)"/>
  <section id="creitem14" title="5.9. Discarico 2006: bilancio generale UE, sezione III, Commissione (A6-0109/2008, Dan Jørgensen) (votazione)">
    <intervention id="2-098" speaker_id="28156" name="Dan Jørgensen" is_mep="True" mode="spoken" role="relatore">
      <p sl="en">Signor Presidente, c’è un emendamento orale di compromesso per sostituire gli emendamenti nn. 2 e 4. Si legge quanto segue: “Plaude all’impegno assunto dalla Commissione di riferire mensilmente alla commissione parlamentare per il controllo dei bilanci sull’attuazione del seguito dato alla procedura di discarico per l’esercizio 2006, con la presentazione ogni mese da parte di un membro della Commissione degli sviluppi nella sua area di competenza, comprese le dichiarazioni nazionali e le sintesi annuali, le azioni esterne e l’attuazione del piano d’azione per il rafforzamento della funzione di supervisione della Commissione nel contesto della gestione condivisa delle azioni strutturali;”.</p>
    </intervention>
  </section>
  <section id="creitem15" title="5.10. Discarico 2006: bilancio generale UE, sezione I – Parlamento europeo (A6-0091/2008, José Javier Pomés Ruiz) (votazione)">
    <intervention id="2-102" speaker_id="28300" name="Zbigniew Zaleski" is_mep="True" mode="spoken">
      <p sl="es">Signor Presidente, ho una piccola proposta per lei e tutti i Presidenti che sovrintendono alle votazioni. Abbiamo numerose votazioni per appello nominale, e non penso che il regolamento di procedura richieda che il Presidente legga i risultati in cifre. Tutti possono visualizzarli sul monitor . Per lei è sufficiente dichiarare “accolto” o “respinto”.</p>
      <p sl="es">Se fosse d’accordo, risparmieremmo tempo.</p>
    </intervention>
    <intervention id="2-103" speaker_id="4308" is_mep="True" mode="spoken" role="Presidente">
      <p sl="unknown">Se tutti concordano, farà altrettanto il Presidente.</p>
      <p sl="unknown">Prima della votazione sul paragrafo 65</p>
    </intervention>
    <intervention id="2-104" speaker_id="1882" name="José Javier Pomés Ruiz" is_mep="True" mode="spoken" role="relatore">
      <p sl="es">Signor Presidente, in realtà si è verificato un errore con i numeri, e voteremo prima, tramite votazione separata, il paragrafo 65, eccetto il trattino 4, e in seguito tramite votazione per appello nominale il trattino 4. E’ avvenuta una modifica della numerazione, è semplice.</p>
    </intervention>
    <intervention id="2-105" speaker_id="4308" is_mep="True" mode="spoken" role="Presidente">
      <p sl="unknown">E’ corretto, onorevole Pomés, quindi procediamo con la votazione sul paragrafo 65, eccetto il trattino 4.</p>
      <p sl="unknown">Prima della votazione sull’emendamento n. 9</p>
    </intervention>
    <intervention id="2-106" speaker_id="2107" name="Jan Andersson" is_mep="True" mode="spoken">
      <p sl="sv">Signor Presidente, nel paragrafo 65 non abbiamo espresso il nostro voto sul trattino 5. Abbiamo votato in modo separato sul numero quattro, ma non sul numero cinque.</p>
    </intervention>
    <intervention id="2-107" speaker_id="4308" is_mep="True" mode="spoken" role="Presidente">
      <p sl="unknown">Onorevole Andersson, ci sono varie versioni linguistiche, e ciò su cui abbiamo votato, a cui lei sta alludendo, era già stato incluso.</p>
      <p sl="unknown">Pertanto non ci sono dubbi, voteremo esclusivamente su ciò che stava dicendo l’onorevole Andersson, ovvero “non possono essere assunti parenti dei deputati”.</p>
      <p sl="unknown">Prima della votazione sul paragrafo 72</p>
    </intervention>
    <intervention id="2-108" speaker_id="28246" name="Alexander Alvaro" is_mep="True" mode="spoken">
      <p sl="de">Signor Presidente, anche se è troppo tardi per dirlo, ritengo che l’obiezione del deputato possa essere stata fraintesa. Aveva intenzione di votare sul paragrafo 65, quinto trattino. Si è svolta una votazione se possono essere assunti i parenti dei deputati. Il paragrafo 65, quinto trattino cinque non disciplina tale aspetto, ma se i pagamenti possono essere sospesi in caso di sospetto di abuso. Non avevamo intenzione di votare in merito, o lei ha compiuto un annuncio in maniera non corretta. Pertanto abbiamo chiarito, in modo che tutti sappiano ciò che sta accadendo.</p>
    </intervention>
    <intervention id="2-109" speaker_id="4308" is_mep="True" mode="spoken" role="Presidente">
      <p sl="unknown">Onorevole Alvaro, il problema è che, nelle diverse versioni linguistiche, questa frase è stata strutturata in modo differente. E’ questo che ha creato problemi. Abbiamo quindi votato dicendo esattamente ciò su cui stavamo esprimendo il nostro voto, pertanto non ci sono dubbi. E’ chiaro onorevole Alvaro?</p>
    </intervention>
    <intervention id="2-110" speaker_id="28220" name="Ingeborg Gräßle" is_mep="True" mode="spoken">
      <p sl="de">Signor Presidente, vorrei sottolineare che coloro che hanno preparato gli elenchi di voto erano consapevoli del problema, quindi le indicazioni che avete negli elenchi tengono già conto dei vari problemi linguistici. In altre parole, era del tutto chiaro in che modo i gruppi stessero votando. Non è vero che nessuno sapesse ciò su cui si stava votando. Abbiamo cercato di correggere questo aspetto nel Tabling office , ed è stato fatto.</p>
    </intervention>
    <intervention id="2-111" speaker_id="4308" is_mep="True" mode="spoken" role="Presidente">
      <p sl="unknown">In ogni caso la votazione era chiara, pertanto non c’è alcun problema.</p>
    </intervention>
  </section>
  <section id="creitem16" title="5.11. Discarico 2006: bilancio generale UE, sezione II, Consiglio (A6-0096/2008, Nils Lundgren) (votazione)"/>
  <section id="creitem17" title="5.12. Discarico 2006: bilancio generale UE, sezione IV, Corte di giustizia (A6-0097/2008, Nils Lundgren) (votazione)"/>
  <section id="creitem18" title="5.13. Discarico 2006: bilancio generale UE, sezione V, Corte dei conti (A6-0093/2008, Nils Lundgren) (votazione)"/>
  <section id="creitem19" title="5.14. Discarico 2006: bilancio generale UE, sezione VI, Comitato economico e sociale europeo (A6-0098/2008, Nils Lundgren) (votazione)"/>
  <section id="creitem20" title="5.15. Discarico 2006: bilancio generale UE, sezione VII, Comitato delle regioni (A6-0095/2008, Nils Lundgren) (votazione)"/>
  <section id="creitem21" title="5.16. Discarico 2006: bilancio generale UE, sezione VIII, Mediatore europeo (A6-0092/2008, Nils Lundgren) (votazione)"/>
  <section id="creitem22" title="5.17. Discarico 2006: bilancio generale UE, sezione IX, Garante europeo della protezione dei dati (A6-0094/2008, Nils Lundgren) (votazione)"/>
  <section id="creitem23" title="5.18. Discarico 2006: Fondazione europea per il miglioramento delle condizioni di vita e di lavoro (A6-0111/2008, Hans-Peter Martin) (votazione)">
    <intervention id="2-121" speaker_id="2048" name="Herbert Bösch" is_mep="True" mode="spoken">
      <p sl="de">presidente della commissione per il controllo dei bilanci . – Signor Presidente, vorrei indicare all’Assemblea che le risoluzioni sul discarico delle agenzie saranno adottate senza motivazioni. In quanto presidente, ho cancellato la motivazione, conformemente al nostro regolamento interno, ai sensi dell’articolo 48, poiché la motivazione del relatore non includeva alcun nesso con il testo approvato dalla commissione. Solo per mettervene al corrente.</p>
    </intervention>
    <intervention id="2-122" speaker_id="4238" name="Hans-Peter Martin" is_mep="True" mode="spoken" role="relatore">
      <p sl="de">Signor Presidente, non sarei intervenuto se Herbert Bösch non avesse preso la parola. Semplicemente non è vero. Può leggerlo da solo nelle pertinenti risoluzioni: in un primo momento si era proposto di censurarne solo una parte contenuta. Mi sono opposto, proprio in base al regolamento interno, al che il presidente Bösch, ritengo in modo del tutto arbitrario e scorretto, ha eliminato l’intera motivazione, che faceva riferimento a critiche che, per inciso, erano state espresse pubblicamente proprio con le medesime parole dal suo gruppo. Si tratta di un duplice criterio, quando si dice qualcosa è accettabile, se a dirlo è qualcun altro non è ammissibile.</p>
    </intervention>
  </section>
  <section id="creitem24" title="5.19. Discarico 2006: Fondazione europea per la formazione (A6-0114/2008, Hans-Peter Martin) (votazione)"/>
  <section id="creitem25" title="5.20. Discarico 2006: Centro europeo per lo sviluppo della formazione professionale (A6-0110/2008, Hans-Peter Martin) (votazione)"/>
  <section id="creitem26" title="5.21. Discarico 2006: Centro di traduzione degli organismi dell’Unione (A6-0124/2008, Hans-Peter Martin) (votazione)"/>
  <section id="creitem27" title="5.22. Discarico 2006: Centro europeo per la prevenzione e il controllo delle malattie (A6-0117/2008, Hans-Peter Martin) (votazione)"/>
  <section id="creitem28" title="5.23. Discarico 2006: Osservatorio europeo delle droghe e delle tossicodipendenze (A6-0116/2008, Hans-Peter Martin) (votazione)"/>
  <section id="creitem29" title="5.24. Discarico 2006: Agenzia dell’Unione europea per i diritti fondamentali (precedentemente: Osservatorio europeo dei fenomeni di razzismo e xenofobia) (A6-0113/2008, Hans-Peter Martin) (votazione)"/>
  <section id="creitem30" title="5.25. Discarico 2006: Agenzia europea per la ricostruzione (A6-0112/2008, Hans-Peter Martin) (votazione)"/>
  <section id="creitem31" title="5.26. Discarico 2006: Agenzia europea per l’ambiente (A6-0122/2008, Hans-Peter Martin) (votazione)"/>
  <section id="creitem32" title="5.27. Discarico 2006: Agenzia europea per la sicurezza e la salute sul lavoro (A6-0128/2008, Hans-Peter Martin) (votazione)">
    <intervention id="2-133" speaker_id="1914" name="Jutta Haug" is_mep="True" mode="spoken">
      <p sl="de">Signor Presidente, desidero soltanto che i deputati sappiano che ora abbiamo bloccato ed espresso voto contrario sulla direttiva europea in materia di etichettatura per dieci volte, e lo faremo ancora altre dieci volte. In effetti abbiamo sempre votato con l’etichetta Hans-Peter Martin, ma lui non è incluso.</p>
    </intervention>
  </section>
  <section id="creitem33" title="5.28. Discarico 2006: Agenzia europea per i medicinali (A6-0125/2008, Hans-Peter Martin) (votazione)"/>
  <section id="creitem34" title="5.29. Discarico 2006: Autorità europea per la sicurezza alimentare (A6-0120/2008, Hans-Peter Martin) (votazione)"/>
  <section id="creitem35" title="5.30. Discarico 2006: Agenzia europea per la sicurezza marittima (A6-0115/2008, Hans-Peter Martin) (votazione)"/>
  <section id="creitem36" title="5.31. Discarico 2006: Agenzia europea per la sicurezza aerea (A6-0118/2008, Hans-Peter Martin) (votazione)"/>
  <section id="creitem37" title="5.32. Discarico 2006: Agenzia ferroviaria europea (A6-0123/2008, Hans-Peter Martin) (votazione)"/>
  <section id="creitem38" title="5.33. Discarico 2006: Agenzia europea per la sicurezza delle reti e dell’informazione (A6-0119/2008, Hans-Peter Martin) (votazione)"/>
  <section id="creitem39" title="5.34. Discarico 2006: Agenzia europea per la gestione della cooperazione operativa alle frontiere esterne (A6-0126/2008, Hans-Peter Martin) (votazione)"/>
  <section id="creitem40" title="5.35. Discarico 2006: EUROJUST (A6-0129/2008, Hans-Peter Martin) (votazione)"/>
  <section id="creitem41" title="6. Benvenuto">
    <intervention id="2-143" speaker_id="4308" is_mep="True" mode="spoken" role="Presidente">
      <p sl="unknown">Sono lieto, a nome del Parlamento, di accogliere la delegazione dell’Indonesia che è giunta per partecipare al 5° incontro interparlamentare tra il nostro Parlamento e quello indonesiano. Siamo stati informati che l’incontro svoltosi stamattina è stato molto utile e produttivo. Esiste un’intera serie di questioni che è di interesse comune per entrambe le parti, e vorrei inoltre porre l’accento sull’interessamento mostrato per il nostro lavoro dai colleghi del Parlamento indonesiano. Vi ringraziamo vivamente e vi auguriamo una permanenza molto piacevole tra di noi.</p>
      <a text="(Applausi)"/>
    </intervention>
  </section>
  <section id="creitem42" title="7. Tempo delle votazioni (proseguimento)"/>
  <section id="creitem43" title="7.1. Discarico 2006: Accademia europea di polizia (A6-0121/2008, Hans-Peter Martin) (votazione)"/>
  <section id="creitem44" title="7.2. Discarico 2006: VI, VII, VIII e IX Fondo europeo per lo sviluppo (A6-0106/2008, Christofer Fjellner) (votazione)"/>
  <section id="creitem45" title="7.3. Discarico 2006: Autorità di vigilanza del GNSS europeo (A6-0127/2008, Hans-Peter Martin) (votazione)">
    <intervention id="2-149" speaker_id="4517" name="Christopher Heaton-Harris" is_mep="True" mode="spoken">
      <p sl="it">Signor Presidente, su una mozione di procedura, mi ero solo chiesto se qualcuno in questo edificio sapesse che cosa indica la sigla “GNSS”.</p>
    </intervention>
    <intervention id="2-150" speaker_id="4308" is_mep="True" mode="spoken" role="Presidente">
      <p sl="unknown">In ogni caso, onorevole Heaton-Harris, può essere sicuro che da oggi in poi tutti sapremo che cosa indica questo acronimo.</p>
      <p sl="unknown">Ciò conclude la votazione.</p>
    </intervention>
  </section>
  <section id="creitem46" title="8. Dichiarazioni di voto">
    <intervention id="2-154" speaker_id="34720" name="Bernard Wojciechowski" is_mep="True" mode="spoken">
      <p sl="pl">Signor Presidente, nuove forme di reato e gruppi criminosi specializzati di natura internazionale prospettano un’enorme sfida per gli organi inquisitori degli Stati membri.</p>
      <p sl="pl">Un effettivo procedimento penale contro gli autori di un reato e la lotta alle manifestazioni più allarmanti di violazione della legge non sono possibili senza la creazione di strumenti appropriati che la polizia possa utilizzare al fine di rafforzare la legge. Nel caso di un problema quale la criminalità transfrontaliera, il rapido scambio di informazioni tra servizi nei singoli paesi è fondamentale se devono essere individuati gli autori del crimine e si intende coordinare gli interventi. Le basi di dati del DNA e i registri delle impronte digitali costituiscono uno strumento molto importante nella lotta al crimine. Consentono che l’autore del reato sia identificato indipendentemente da dove sia stato commesso il crimine.</p>
      <p sl="pl">La relazione Dührkop Dührkop sul rafforzamento della cooperazione tra gli organi inquirenti nel combattere terrorismo e criminalità transfrontaliera rappresenta una preziosa iniziativa che consolida l’azione a favore di maggiore sicurezza per i cittadini statunitensi che è stata avviata nel 2005 dal Trattato di Prüm.</p>
    </intervention>
    <intervention id="2-155" speaker_id="33569" name="Syed Kamall" is_mep="True" mode="spoken">
      <p sl="en">Signor Presidente, come sappiamo, questa relazione chiede un’estensione del Trattato di Prüm nella lotta contro il terrorismo transfrontaliero. Tutti concordiamo sulla necessità di combattere il terrorismo. Va da sé. Tutti siamo d’accordo sull’esigenza di una cooperazione transfrontaliera. Tuttavia, il Trattato di Prüm riguarda la condivisione rafforzata dei dati, a dispetto delle preoccupazioni relative alla protezione e alla sicurezza de tali dati. A giudicare dagli episodi giornalistici sull’integrità delle forze di polizia in certi Stati membri, tutti dovremmo essere preoccupati per questo scambio di dati.</p>
      <p sl="en">Il reale contenuto della relazione, in effetti, violerebbe in maniera significativa le libertà civili dei cittadini nell’UE, poiché la raccolta e il passaggio di dati del DNA ad altri Stati membri diventa per la prima volta obbligatorio.</p>
      <p sl="en">Siamo sonnambuli in un’Europa da “Grande Fratello”, mentre i nostri politici restano pigramente immobili. E’ per questa ragione che abbiamo espresso voto contrario sulla relazione.</p>
    </intervention>
    <intervention id="2-157" speaker_id="23787" name="Czesław Adam Siekierski" is_mep="True" mode="spoken">
      <p sl="pl">Signor Presidente, il ruolo del Mediatore sta crescendo, in particolare nel quadro delle soluzioni e delle sfide del Trattato di Lisbona e della Carta dei diritti fondamentali. Vogliamo costruire un’Europa per i cittadini, un’Europa vicina ai cittadini, un’Europa che sarà un modello di osservanza dei diritti umani e del rispetto, pertanto dovrebbero essere semplificate le procedure di contatto e altresì di cooperazione tra i cittadini e l’istituzione di Mediatore. Il tempo che occorre per analizzare le questioni a livello di Mediatore dovrebbe essere ridotto al minimo indispensabile.</p>
      <p sl="pl">Vorrei inoltre richiamare l’attenzione sui criteri di cooperazione tra i mediatori nazionali e il Mediatore europeo in merito al principio di sussidiarietà. Una suddivisione dei ruoli e degli incarichi migliorerà l’efficienza di entrambe le istituzioni.</p>
    </intervention>
    <intervention id="2-159" speaker_id="26833" name="Milan Gaľa" is_mep="True" mode="spoken">
      <p sl="sk">Ho votato a favore della relazione del mio collega, l’onorevole Adamou, sulla donazione e il trapianto di organi. Occorre affrontare il problema della scarsità di organi per i trapianti in Europa, che è il principale elemento che riguarda il programma trapianti.</p>
      <p sl="sk">In Europa, ci sono circa 60 000 pazienti in lista d’attesa per un trapianto. I tassi di mortalità tra coloro che attendono un trapianto di cuore, fegato o polmone oscillano solitamente tra il 15 e il 30 per cento. Secondo un’indagine di Eurobarometro del 2006, il 56 per cento degli europei ha intenzione di donare i propri organi a scopo di trapianto dopo il decesso. La gente dovrebbe essere incoraggiata a parlare di donazione di organi e a comunicare le proprie volontà ai parenti. Dovrebbe anche essere migliorata la formazione di esperti medici.</p>
      <p sl="sk">Le statistiche mostrano che quasi l’81 per cento dei cittadini degli Stati membri dell’Unione europea sostiene l’impiego di una carta di donatore, che ne rende più semplice l’identificazione. Malgrado ciò, solo il 12 per cento degli europei è dotato di questa tessera. Appoggio l’iniziativa della Commissione di presentare la carta europea di donatore.</p>
    </intervention>
    <intervention id="2-160" speaker_id="34720" name="Bernard Wojciechowski" is_mep="True" mode="spoken">
      <p sl="pl">Signor Presidente, la vita e la salute dell’uomo costituiscono il valore più importante per chi è responsabile dei servizi sanitari negli Stati membri. Tutte le iniziative finalizzate a proteggerle dovrebbero trovare la formale approvazione del Parlamento europeo.</p>
      <p sl="pl">Il trapianto di organi è una delle branche della medicina in più rapida espansione. Migliaia di persone ottengono l’opportunità di ritornare alla vita, l’opportunità, per così dire, di una seconda vita. Il numero di trapianti eseguiti nell’Unione europea in relazione alla quantità di persone in attesa è tuttora inadeguato, e molti pazienti che attendono un trapianto muoiono prima che sia possibile effettuare un’operazione a causa della carenza di organi.</p>
      <p sl="pl">E’ di particolare importanza un’azione volta ad aumentare il numero di trapianti eseguiti. Uno dei metodi fondamentali per farlo è promuovere il trapianto di organi tra i cittadini e incoraggiare i potenziali donatori a esprimere il proprio consenso affinché si espiantino i loro organi dopo il decesso. E’ inoltre importante istituire e controllare un sistema su vasta scala per verificare i trapianti effettuati, al fine di combattere lo spiacevole traffico illegale di organi, che non avviene esclusivamente nelle regioni povere del mondo.</p>
      <p sl="pl">A mio parere, la relazione Adamou è un rilevante segnale per gli Stati membri che stanno sottolineando la gravità del problema.</p>
    </intervention>
    <intervention id="2-161" speaker_id="23787" name="Czesław Adam Siekierski" is_mep="True" mode="spoken">
      <p sl="pl">Signor Presidente, ho votato a favore della relazione, poiché si tratta di un problema straordinariamente importante, benché difficile. La dichiarazione della volontà di donare agli altri gli organi per il trapianto dopo la morte è un regalo della vita; è salvare le vite di altre persone; è un qualcosa di eccezionale degno del genere umano.</p>
      <p sl="pl">Bisognerebbe porre l’accento sul fatto che esiste un nesso tra la scarsità di organi e il loro traffico illegale. La mancanza di organi talvolta spinge le persone a violare la legge e ad acquistarli illegalmente al fine di salvare una vita. Si tratta di una questione etica e morale, nonché giuridica.</p>
      <p sl="pl">Elevati requisiti in termini di qualità e sicurezza nell’ambito della donazione e il prelievo, l’esame, la custodia e il trasporto di organi non sono messi in discussione, poiché costituiscono il fondamento del successo di un trapianto.</p>
      <p sl="pl">Infine, dobbiamo ricordarci che occorre condurre un’efficace politica informativa a livello dell’UE al fine di accrescere la sensibilità dei nostri cittadini sulla materia. Il problema in questione dovrebbe essere una sfida fondamentale per gli Stati membri. In conclusione, il problema che stiamo discutendo oggi richiede un dibattito appropriato, ulteriore ricerca, nonché soluzioni di natura morale ed etica.</p>
    </intervention>
    <intervention id="2-162" speaker_id="28352" name="Zuzana Roithová" is_mep="True" mode="spoken">
      <p sl="cs">Desidero ringraziare i colleghi deputati per aver sostenuto le proposte del Partito popolare europeo riguardanti Europol e la ricerca. Siamo rimasti delusi che Europol abbia sottovalutato l’importanza di sorvegliare il traffico internazionale di organi umani. Persino in Europa i bambini scompaiono a causa di questo traffico, e non solo in Cina, ma anche in Moldavia, si comprano e in seguito si vendono sul mercato nero organi umani agli europei a prezzo elevato. Questa è di certo una ragione per cui Europol deve verificare la situazione. Non possiamo prevenire il turismo del trapianto di organi senza un migliore coordinamento dei programmi di trapianto nell’Unione. Per ottenere ciò, dobbiamo innanzi tutto concordare un approccio comune relativo al consenso informato per la donazione di organi. Personalmente, ritengo che gli esperimenti nel settore del trasferimento degli embrioni umani siano immorali e irresponsabili. D’altronde, la ricerca clinica sulle cellule staminali adulte produce eccellenti risultati nel trapianto di tessuti, ad esempio per i pazienti malati di cuore, e tale procedura non viola il rispetto per l’unicità degli esseri umani. La nostra relazione lancia un segnale deciso alla Commissione, che presto proporrà un testo vincolante.</p>
    </intervention>
    <intervention id="2-163" speaker_id="28115" name="Mairead McGuinness" is_mep="True" mode="spoken">
      <p sl="en">Signor Presidente, nel considerare la relazione sulla donazione degli organi, intendo rendere omaggio al mio ex assistente, James Sullivan che, come molti di voi sapranno, è deceduto tragicamente il 10 febbraio.</p>
      <p sl="en">Nel nostro ufficio, l’8 febbraio, James e Aoife, un’altra assistente, parlavano del consenso presunto e concordavano che qualora fosse accaduto qualcosa a uno di loro due, entrambi giovani, avrebbero donato i propri organi. Non potevano sapere che quella notte, in modo tragico, James sarebbe caduto, e che la domenica la macchina di supporto vitale sarebbe stata spenta. E’ un tributo a James visto che ci sono persone nell’Unione europea che ora vivono grazie alla sua generosità. Per i suoi genitori, Edna e Tom, a Cork, in Irlanda, che sono in lutto per la sua morte e che non si riprenderanno mai per la sua perdita, l’unica speranza per continuare è che James non è più con noi, ma che, per la sua generosità, altri vivono.</p>
      <p sl="en">Naturalmente si tratta di una relazione molto personale per il nostro ufficio, e la appoggio pienamente.</p>
    </intervention>
    <intervention id="2-164" speaker_id="28391" name="Zdzisław Zbigniew Podkański" is_mep="True" mode="spoken">
      <p sl="pl">Signor Presidente, la donazione e il trapianto di organi è una delle questioni fondamentali che richiedono considerazione e consenso all’interno e al di fuori dell’Unione europea. Da un lato, ci sono decine di migliaia di persone in attesa di trapianto, dall’altro esiste un grave problema medico, giuridico ed etico/morale.</p>
      <p sl="pl">Tutti concordiamo che occorre sviluppare un valido sistema di trapianti. Tale sistema non può diventare una categoria economica e far sì che gli organi siano trattati alla stregua di merci sul mercato interno. Qualora accadesse, apparirebbero gruppi criminali che si approfitterebbero di povertà e sofferenza e pertanto aumenterebbero lo sfruttamento degli esseri umani, in particolare nelle regioni colpite da disoccupazione, miseria e fame su vasta scala.</p>
    </intervention>
    <intervention id="2-165" speaker_id="4308" is_mep="True" mode="spoken" role="Presidente">
      <p sl="unknown">Onorevole Heaton-Harris, per quanto riguarda il significato di “GNSS”, ora abbiamo due opzioni: una è “Sistema di navigazione satellitare Galileo”, e l’altra è “Sistema di navigazione satellitare globale”. Quale preferisce onorevole Heaton-Harris?</p>
    </intervention>
    <intervention id="2-167" speaker_id="4517" name="Christopher Heaton-Harris" is_mep="True" mode="spoken">
      <p sl="en">Signor Presidente, lo sa, prima non ho mai goduto di alcuna sorta di influenza in quest’Aula! Credo opterei per “di Gran Bretagna”, ma no, vada per “globale”. Sono piuttosto certo sia “globale”. Stavo per menzionare quest’aspetto nella dichiarazione di voto della mia agenzia.</p>
      <p sl="en">Ora affronterò per un minuto il discarico della Commissione. Come ho fatto ogni volta da quando ho preso parte a quest’Assemblea, riconosco che si stia svolgendo molto lavoro nella Commissione al fine di cercare e sistemare i propri conti. Tuttavia, l’attività è proseguita sui sistemi, non sulla cultura che opera nella Commissione europea. Ancora oggi esiste una cultura di “teniamo la testa bassa e non riferiamo le condotte sbagliate” nella Commissione europea. Ogni tanto tutti incontriamo persone che lavorano nella Commissione che sono in grado di dirci in modo ufficioso cose che non dovrebbero accadere, ma non le esprimono pubblicamente e non le riferiscono ai responsabili delle loro DG.</p>
      <p sl="en">So che quest’Assemblea non gradisce respingere i discarichi. E’ un grande vergogna che non ci siano conseguenze a livello politico. Sette anni fa avevamo ottenuto un parere giuridico in merito. Come affermo, ho espresso voto contrario e continuerò a farlo finché sarò in quest’Aula.</p>
    </intervention>
    <intervention id="2-169" speaker_id="1186" name="Astrid Lulling" is_mep="True" mode="spoken">
      <p sl="fr">Signor Presidente, ho espresso voto favorevole sul discarico 2006 del Parlamento europeo, ma contrario alla risoluzione maratona che lo accompagnava, poiché contiene commenti e questioni che dichiarano l’ovvio (paragrafo 58), o non sostengono valori che considero importanti (paragrafo 65). Pensare che la maggioranza di questo Parlamento ha appena votato che i deputati non possono impiegare il proprio consorte, ma possono far assumere l’amante, la concubina o il gigolo. Personalmente non ne ho, ma desidero ancora evidenziare come sia assurdo.</p>
      <p sl="fr">Nel mio precedente intervento, ho tentato di rettificare le inaccurate affermazioni relative al fondo pensionistico volontario, come ha fatto il presidente del fondo durante la procedura. Purtroppo non è stato utile.</p>
      <p sl="fr">Nel paragrafo 71, gli autori criticano che il fondo non aggiorni i propri calcoli attuariali alla fine del dicembre 2007 entro il 15 marzo 2008. Oltre al fatto che è assurdo per una relazione del 2006 chiedere la presentazione dei conti per il 2007, posso rassicurare gli autori. L’aggiornamento per il 2007 è stato eseguito, ma prima sarà presentato al consiglio d’amministrazione del fondo, che è un’organizzazione lussemburghese senza scopo di lucro. Signor Presidente, posso soltanto aggiungere che errare è umano; perseverare è diabolico. Siccome non sono diabolica, ho espresso voto contrario.</p>
    </intervention>
    <intervention id="2-170" speaker_id="33968" name="Titus Corlăţean" is_mep="True" mode="spoken">
      <p sl="ro">Nella relazione dell’onorevole Pomés Ruiz sezione I – Parlamento europeo, ho votato a favore dell’emendamento che impedisce di impiegare familiari dei deputati. Ritengo sia un testo adeguato e accolgo positivamente il fatto che il Parlamento europeo lo abbia adottato in seduta plenaria.</p>
      <p sl="ro">Le ragioni sono molto semplici: in alcuni Stati membri dell’Unione europea, incluso il mio paese, la Romania, si sta svolgendo un dibattito relativo alla credibilità delle istituzioni parlamentari e persino dei parlamenti.</p>
      <p sl="ro">Penso sia la posizione corretta, in particolare da quando, e fornirò un esempio, compreso nel mio paese, la Romania, lo stesso capo di Stato ha spesso posto come obiettivo politico rendere meno credibile l’istituzione del parlamento e l’azione parlamentare, cominciando con vulnerabilità o errori connessi all’attività del deputato del Parlamento.</p>
      <p sl="ro">Questo è il motivo per cui, ribadisco, accolgo con favore l’adozione di questo documento che potrebbe condurre, insieme ad altre azioni, a un incremento del prestigio e della credibilità delle istituzioni parlamentari negli Stati membri e a livello europeo.</p>
    </intervention>
    <intervention id="2-171" speaker_id="4517" name="Christopher Heaton-Harris" is_mep="True" mode="spoken">
      <p sl="en">Ho votato contro il discarico del Parlamento alla luce dei numerosi resoconti giornalistici che hanno avuto origine dalla relazione di audit interno elaborata dagli uffici del Parlamento. Questa relazione deve ancora essere divulgata e resa di pubblico dominio. Afferma che esistano alcuni problemi con ciò che fanno i deputati con le loro diverse indennità in quest’Aula.</p>
      <p sl="en">In quanto deputati, ritengo dovremmo essere tutti il più possibile aperti e trasparenti. Il miglior modo di trattare la relazione sarebbe stato pubblicarla, poiché le persone avrebbero realizzato che non sono in discussione milioni di sterline, ma una minima quantità di denaro, che vale tuttora la pena di ricercare e tutelare, e che causa molti problemi agli Stati membri che abusano del sistema e che li conduce in tribunale, ma una situazione non così grave come l’opinione pubblica pensa sia giunta quest’Assemblea.</p>
      <p sl="en">Pertanto ho espresso voto contrario, poiché ritengo dovremmo pubblicare questa relazione. Mi auguro che gli uffici del Parlamento, quando notificheranno al Presidente del Parlamento ogni prossima relazione, optino per la massima trasparenza e pubblichino quanto più possibile in futuro.</p>
    </intervention>
    <intervention id="2-173" speaker_id="4517" name="Christopher Heaton-Harris" is_mep="True" mode="spoken">
      <p sl="en">Signor Presidente, avrei potuto fornire una dichiarazione di voto su ciascuna agenzia, ma in effetti durante la votazione lei ha espresso la mia opinione per me. Ora ci sono talmente tante agenzie che non tutti noi sanno che cosa sono e che cosa fanno. In realtà, sono rimasto sorpreso che qualcuno in Aula, oltre a coloro che sedevano nell’appropriata commissione, fosse a conoscenza di ciò che fa l’Autorità di vigilanza del GNSS, o addirittura quale fosse il suo bilancio. Sono molto preoccupato che alcune di queste agenzie per cui abbiamo votato fosse concesso il discarico dei conti, non abbiano alcun fondamento giuridico finché il Trattato di Lisbona non sarà approvato da tutti gli Stati membri. Mi chiedo, ad esempio, da dove arrivi la base giuridica dell’Agenzia europea per i diritti fondamentali.</p>
      <p sl="en">Quindi ora, in quest’Aula, stiamo acconsentendo a conti per agenzie che non hanno base giuridica, e nessuno è particolarmente preoccupato. Ritengo sia piuttosto sconcertante. Penso che il contribuente europeo lo considererebbe alquanto sorprendente, e per fortuna ho votato contro queste agenzie, poiché credo siano antidemocratiche. Ritengo che, se ci assumeremo la responsabilità per le nostre azioni, dovrebbe avvenire in quest’Aula e non riservando le competenze a organizzazioni non governative quasi autonome che non controlliamo adeguatamente.</p>
    </intervention>
    <intervention id="2-175" speaker_id="4413" name="Carlo Fatuzzo" is_mep="True" mode="spoken">
      <p sl="it">Signor Presidente Vidal-Quadras, onorevoli colleghi, evidentemente sono diventato uno sconosciuto, da quando non faccio più dichiarazioni di voto in tutte le sedute, perché ho chiesto di esprimere il motivo del mio voto sulla relazione Marian Harkin, è stato preso un appunto dal funzionario, ma non sono stato chiamato, forse non sapeva chi fossi io. Signor Presidente Vidal-Quadras, lei è il migliore di tutti i vicepresidenti, per cui vorrei ringraziarla perché mi permette di riferire che sono molto favorevole alla relazione dell’onorevole Marian Harkin, che sottolinea l’importanza del volontariato nell’Unione europea.</p>
      <p sl="it">Lei sa che gli anziani, i pensionati hanno molto tempo libero a loro disposizione e molti di loro lo impegnano per il bene del prossimo, per il bene degli altri cittadini, in Europa e al di fuori dell’Europa. Sono molto felice che si chieda alla Commissione di aggiungere al programma “Gioventù in azione” anche il programma “Anziani in azione”, come da tanti anni ho detto in queste aule di questo Parlamento, quindi sono ben felice di dire finalmente che molto di buono si sta facendo in questo settore del volontariato e degli anziani al Parlamento europeo.</p>
    </intervention>
    <intervention id="2-176" speaker_id="4308" is_mep="True" mode="spoken" role="Presidente">
      <p sl="unknown">La ringrazio onorevole Fatuzzo. Vuole che il suo commento relativo al fatto che sia il migliore Vicepresidente sia messo per iscritto nel processo verbale? Bene, se insiste, lo faremo.</p>
    </intervention>
    <intervention id="2-179" speaker_id="photo_generic" name="Jan Andersson, Göran Färm, Inger Segelström e Åsa Westlund" is_mep="True" mode="written">
      <p sl="sv">Abbiamo votato a favore della relazione, poiché è della massima importanza rafforzare e migliorare l’efficienza della cooperazione tra gli Stati membri nella lotta al terrorismo e alla criminalità transfrontaliera. La relazione del Parlamento perfeziona l’espressione dei diritti dei cittadini con un elevato livello di tutela dei dati in confronto all’iniziativa tedesca. E’ positivo. Purtroppo, tuttavia, la relazione contiene concetti relativi all’elaborazione di dati specifici riguardanti l’origine razziale o etnica, ecc., e alle competenze di funzionari stranieri in merito all’arresto e all’interrogatorio nel corso di operazioni congiunte. Ci siamo adoperati in sede di commissione per cancellare questi elementi, ma purtroppo tale iniziativa non ha avuto esito positivo.</p>
    </intervention>
    <intervention id="2-998" speaker_id="33775" name="Jean-Pierre Audy" is_mep="True" mode="written">
      <p sl="it">Ho votato a favore della relazione dell’onorevole Dührkop Dührkop, che ha approvato, soggetta a emendamenti, l’iniziativa della Repubblica federale tedesca nell’ottica dell’adozione di una decisione del Consiglio sull’attuazione della decisione sul rafforzamento della cooperazione transfrontaliera, in particolare nella lotta al terrorismo e alla criminalità transfrontaliera.</p>
      <p sl="it">Desidero congratularmi con la Germania per la sua iniziativa, che prevede di garantire che gli Stati membri rispettino le specifiche tecniche comuni in relazione a tutte le richieste e le risposte connesse alle consultazioni e ai raffronti dei profili DNA, dei dati dattiloscopici (immagini di impronte digitali, impronte palmari, ecc.) e dati di immatricolazione dei veicoli.</p>
      <p sl="it">Sostengo la dichiarazione della relazione che categorie speciali di dati concernenti l’origine razziale o etnica, le opinioni politiche, il credo religioso o filosofico, l’appartenenza a partiti o sindacati, l’orientamento sessuale o la salute andrebbero trattate solo se assolutamente necessario e in proporzione all’obiettivo del caso specifico nonché conformemente a salvaguardie specifiche.</p>
    </intervention>
    <intervention id="2-180" speaker_id="4540" name="Philip Bradbourn" is_mep="True" mode="written">
      <p sl="en">I conservatori hanno votato contro questa relazione, poiché estende i principi dell’iniziativa Prüm a ulteriori aree che potrebbero essere gestite in modo migliore tramite una cooperazione intergovernativa, anziché mediante l’armonizzazione. La relazione richiede prassi giuridiche uniformi a livello europeo che sono del tutto contrarie agli ordinamenti giuridici consolidati del Regno Unito. Inoltre sollecita pratiche quali la trasmissione obbligatoria dei dati sul DNA agli altri Stati membri, senza considerare se la persona è colpevole o sospettata di un reato, e l’inseguimento da parte delle forze di polizia straniere, che otterrebbero il potere di avviare operazioni di vigilanza, arrestare e interrogare le persone, che è una violazione delle libertà civili.</p>
    </intervention>
    <intervention id="2-181" speaker_id="photo_generic" name="Charlotte Cederschiöld, Christofer Fjellner, Gunnar Hökmark e Anna Ibrisagic" is_mep="True" mode="written">
      <p sl="sv">Il Partito conservatore oggi ha votato a favore della relazione (A6-99/2008) dell’onorevole Dührkop Dührkop (PSE-ES) sul rafforzamento della cooperazione transfrontaliera soprattutto nella lotta al terrorismo e alla criminalità transfrontaliera. Nel complesso sosteniamo i concetti del testo.</p>
      <p sl="sv">Tuttavia, non possiamo sostenere l’emendamento n. 3 della relatrice. Le nostre motivazioni sono dovute al fatto che siamo decisamente distanti da tutte le forme di registrazione ed elaborazione di dati relativi all’origine razziale o etnica. Anche se l’intento della relazione è di limitare l’uso dei dati in questione, non possiamo appoggiare il testo poiché, ciononostante, prevede la possibilità di registrare ed elaborare tali dati.</p>
    </intervention>
    <intervention id="2-182" speaker_id="photo_generic" name="Hélène Goudin e Nils Lundgren" is_mep="True" mode="written">
      <p sl="sv">La cooperazione di polizia e giudiziaria rientra nel terzo pilastro ed è pertanto esclusivamente intergovernativa. Il Junilistan è a favore di una cooperazione incrementata tra gli Stati membri al fine di combattere il terrorismo e altri gravi crimini transfrontalieri. Quindi, le decisioni in questo settore non dovrebbero essere prese dal Parlamento europeo o da qualsiasi altro organismo sovragovernativo.</p>
      <p sl="sv">In ogni Stato membro sono state stabilite norme minime relative all’accesso delle persone all’assistenza giudiziaria e alla tutela dei dati. E’ già in atto una protezione essenziale e ampia a tale proposito tramite la Convenzione europea per la salvaguardia dei diritti dell’uomo e delle libertà fondamentali, firmata da tutti gli Stati membri. Uno scambio operativo di DNA è già presente mediante Interpol.</p>
      <p sl="sv">E’ inoltre importante evidenziare l’aspetto della vita privata che richiede l’impiego del DNA. Su questo fattore siamo quindi in linea con la relazione in merito alle richieste del DNA di persone che sono state assolte o prosciolte.</p>
      <p sl="sv">La relazione, tuttavia, eccede in molti aspetti laddove dibatte l’introduzione di decisioni quadro in numerosi settori quali le garanzie procedurali e l’adozione di uno strumento giuridico generale al fine di includere l’intero ambito di cooperazione di polizia e giudiziaria. Discute inoltre di stabilire gruppi operativi comuni. Le risorse militari di un paese sono strettamente di competenza nazionale, e non devono essere disciplinate a livello dell’UE. Il Junilistan ha quindi scelto di votare contro la relazione.</p>
    </intervention>
    <intervention id="2-183" speaker_id="31123" name="Pedro Guerreiro" is_mep="True" mode="written">
      <p sl="it">La relazione fa parte del processo di trasposizione del Trattato di Prüm nell’acquis comunitario. Questo trattato è parte integrante del sicurismo che è stato introdotto in riserbo nella “lotta contro il terrorismo”, allo scopo di rafforzare la cooperazione transfrontaliera a livello UE nel settore della “lotta al terrorismo”, della criminalità transfrontaliera e dell’immigrazione.</p>
      <p sl="it">Malgrado contenga alcuni emendamenti che migliorano la proposta iniziale, la relazione non si discosta o biasima la creazione di un preoccupante quadro di cooperazione di polizia (includendo “l’istituzione di gruppi d’intervento rapido comuni”, consentendo alle forze di polizia di uno Stato membro di operare sul territorio di un altro), la realizzazione di una “base di dati personali” (comprese informazioni relative al DNA, o, se “necessario”, alle opinioni politiche dei cittadini) e un accesso più semplice a tali dati per i servizi d’informazione, che costituiscono violazioni reali dei diritti, delle libertà e delle garanzie dei cittadini dei diversi Stati membri.</p>
      <p sl="it">In effetti, i pericoli insiti in un simile processo sono già stati rilevati dallo stesso garante europeo della protezione dei dati, che sottolinea il fatto che gli strumenti di questo genere sono stati attuati (e per un po’ di tempo) senza salvaguardare debitamente la tutela dei dati personali dei cittadini.</p>
      <p sl="it">E’ per questo motivo che ho votato contro la relazione.</p>
    </intervention>
    <intervention id="2-184" speaker_id="28131" name="Anna Hedh" is_mep="True" mode="written">
      <p sl="sv">Ritengo certamente che combattere il terrorismo e la criminalità transfrontaliera sia uno degli elementi su cui l’UE dovrebbe collaborare. Tuttavia, penso che la relazione contenga moltissimi concetti che non posso sostenere, pertanto ho scelto di esprimere voto contrario.</p>
    </intervention>
    <intervention id="2-185" speaker_id="4412" name="Véronique Mathieu" is_mep="True" mode="written">
      <p sl="fr">Di fronte a criminalità crescente e minacce alla propria sicurezza, l’Unione europea deve porsi due obiettivi principali. Il primo consiste nel rafforzare la lotta contro il terrorismo, che oltrepassa i confini e non conosce limiti in termini di violenza e la minaccia che rappresenta. Il secondo obiettivo rimane la protezione dei diritti fondamentali su cui è fondata l’Europa.</p>
      <p sl="fr">L’adozione da parte di tutti gli Stati membri del Trattato di Prüm, proposta nel 2007 dalla Germania, fa parte del necessario miglioramento della cooperazione di polizia nell’UE. Lo scambio di profili DNA e di preziose informazioni quali le impronte digitali e i numeri di targa dei veicoli, tra i diversi sistemi nazionali ha già contribuito a risolvere numerose indagini. Dalla lotta contro i sequestri al terrorismo internazionale, per non citare l’organizzazione di eventi transnazionali, queste misure sono essenziali.</p>
      <p sl="fr">Tuttavia, la politica europea deve combattere la criminalità, anziché costruire un sistema che indebolirà lo Stato di diritto e destabilizzerà la democrazia. L’accessibilità e l’utilizzo di dati personali devono essere disciplinati da norme europee, che possiamo solo sperare saranno rapidamente adottate.</p>
      <p sl="fr">Questa relazione è un valido esempio dell’importanza dell’equilibrio tra l’uso e la protezione dei dati.</p>
    </intervention>
    <intervention id="2-186" speaker_id="28391" name="Zdzisław Zbigniew Podkański" is_mep="True" mode="written">
      <p sl="pl">Signor Presidente, ho votato a favore della relazione in materia di cooperazione transfrontaliera, lotta al terrorismo e criminalità transfrontaliera, poiché si tratta di un problema estremamente importante che esiste da quando è nata la sovranità nazionale.</p>
      <p sl="pl">Finora, i criminali che agivano in regioni frontaliere si sono avvantaggiati della riluttanza degli Stati di scambiare informazioni confidenziali, comprese le informazioni personali e del diritto alla vita privata. Inoltre, accanto ai criminali organizzati e a coloro che operano di propria iniziativa, recentemente è sorto un altro problema, ovvero il terrorismo internazionale.</p>
      <p sl="pl">Ora, sotto gli auspici dell’Unione europea, in linea con il principio di sussidiarietà e con telecomunicazioni avanzate e sicure, possiamo finalmente combattere la criminalità in modo efficace e prevenire gli attacchi terroristici. Grazie allo scambio di queste informazioni, quali i profili DNA, i dati dattiloscopici e di immatricolazione dei veicoli, nonché alla maggiore cooperazione di polizia e giudiziaria, possiamo garantire che criminali e terroristi non si sentano sicuri in alcun Stato membro dell’UE, o in realtà nemmeno al di fuori di essa. Ritengo che sia una delle priorità che l’UE dovrebbe assumersi senza indugio.</p>
    </intervention>
    <intervention id="2-187" speaker_id="28457" name="Luca Romagnoli" is_mep="True" mode="written">
      <p sl="it">Gentile Presidente, onorevoli colleghi, esprimo il mio voto favorevole sulla relazione Bárbara Dührkop Dührkop sull’iniziativa della Repubblica federale di Germania in vista dell’adozione della decisione del Consiglio relativa all’attuazione della decisione 2008/ …/GAI sul rafforzamento della cooperazione transfrontaliera soprattutto nella lotta al terrorismo e alla criminalità transfrontaliera.</p>
      <p sl="it">Le nuove forme di criminalità, sorte in seguito sia all’apertura delle frontiere sia all’allargamento dell’Unione, impongono una maggiore cooperazione tra gli Stati membri volta ad arginare i crimini e l’immigrazione illegale. E’ importante che questa collaborazione non si limiti ai sette Paesi firmatari del trattato di Prüm ma che venga garantito, come suggerito dal primo emendamento della relazione, un sistema di garanzie procedurali che sia uniforme in tutta l’Unione. Ritengo fondamentale, infatti, che l’Unione Europea si doti di un sistema di protezione dei dati elevato e armonizzato tale da garantire il rispetto delle leggi e un’efficace protezione dei cittadini.</p>
    </intervention>
    <intervention id="2-188" speaker_id="28339" name="Daniel Strož" is_mep="True" mode="written">
      <p sl="cs">La relazione dell’onorevole Dührkop Dührkop sul rafforzamento della cooperazione transfrontaliera nella lotta al terrorismo e alla criminalità transfrontaliera (A6-0099/2008) è molto importante per due ragioni: primo, poiché è necessario combattere efficacemente i suddetti fenomeni, e, secondo, per la questione della protezione dei diritti e delle libertà civili. Di conseguenza, tali problemi dovrebbero essere gestiti in maniera delicata. Occorre riconsiderare l’emendamento n. 3 al progetto di decisione del Consiglio, che asserisce che categorie speciali di dati concernenti l’origine razziale o etnica, le opinioni politiche, il credo religioso o filosofico, l’appartenenza a partiti o sindacati, l’orientamento sessuale o la salute andrebbero trattate solo se assolutamente necessario e in proporzione all’obiettivo del caso specifico nonché conformemente a salvaguardie specifiche. Lo considero sul serio potenzialmente imperfetto. Chi deciderà che cos’è necessario e in proporzione e in che modo si giungerà a tale decisione? Ci sarà una qualche sorta di “Grande Fratello”? O sarà un anonimo ufficiale di polizia per cui la tutela dei diritti umani può essere una questione minore? In che modo la salute o l’orientamento sessuale sono pertinenti nella lotta al terrorismo? Queste sono alcune ragioni per cui raccomando di respingere il progetto di risoluzione nella sua forma attuale: occorre un testo molto più preciso come un fondamento.</p>
    </intervention>
    <intervention id="2-997" speaker_id="33775" name="Jean-Pierre Audy" is_mep="True" mode="written">
      <p sl="it">Ho espresso voto favorevole sulla relazione di propria iniziativa dell’onorevole Jäätteenmäki su una proposta di decisione del Parlamento europeo che modifica la sua decisione concernente lo statuto e le condizioni generali per l’esercizio delle funzioni del mediatore. Anche il mediatore ha chiesto che fossero sviluppati questi aspetti.</p>
      <p sl="it">Accolgo positivamente le proposte della relazione di adattare lo statuto del mediatore al fine di eliminare qualsiasi possibile dubbio relativo alla capacità del mediatore di svolgere indagini approfondite e imparziali in presunti casi di cattiva amministrazione. Considerato che si applica il segreto professionale, approvo l’obbligo per i funzionari di testimoniare. Inoltre, sostengo il fatto che l’accesso a informazioni o documenti classificati, in particolare documenti sensibili, sia soggetto all’osservanza, da parte del mediatore, di norme rigorosamente equivalenti a quelle in vigore nell’istituzione o nell’organo in questione.</p>
      <p sl="it">Mi congratulo con la relatrice per aver sottolineato che il mediatore e il suo personale sono tenuti a non divulgare le informazioni o i documenti sensibili nell’ambito della normativa comunitaria sulla protezione dei dati personali. Dovrà essere verificata l’applicazione di tali norme, compito che non si rivelerà semplice.</p>
    </intervention>
    <intervention id="2-190" speaker_id="4466" name="Ilda Figueiredo" is_mep="True" mode="written">
      <p sl="it">Abbiamo votato a favore di questa relazione che migliora le proposte della Commissione europea, anche se non è ancora chiaro che cosa sarà approvato. Tuttavia, come ritiene la relatrice, la votazione terminerà quando si saprà che cosa sarà accolto.</p>
      <p sl="it">Con la lettera dell’11 luglio 2006, indirizzata al Presidente Pöttering, il Mediatore europeo Diamandouros ha chiesto al Parlamento europeo di avviare la procedura di modifica dello statuto del mediatore riguardante diverse disposizioni che egli non considera ottimali, vale a dire: il potere di intervenire in procedimenti dinanzi alla Corte di giustizia dell’Unione europea; l’accesso ai documenti delle istituzioni; le testimonianze dei funzionari; le informazioni su eventuali incidenze penali; la cooperazione con istituzioni internazionali nel campo dei diritti umani/ fondamentali.</p>
      <p sl="it">Alcune di tali questioni furono già affrontate dal Parlamento nel 2001, su iniziativa dell’allora mediatore Söderman. Il 6 settembre 2001, il Parlamento adottò una risoluzione basata su una relazione della commissione per gli affari costituzionali, richiedente diversi emendamenti simili alle attuali proposte di Diamandouros. L’accordo con il Consiglio, sostenuto dalla Commissione, sembrò allora ormai prossimo, ma i negoziati non furono mai conclusi a causa della scadenza del mandato di Söderman.</p>
    </intervention>
    <intervention id="2-191" speaker_id="2338" name="Ian Hudghton" is_mep="True" mode="written">
      <p sl="en">Ho appoggiato la relazione Jäätteenmäki sull’esercizio delle funzioni del mediatore e accolgo in particolare le modifiche al dovere delle istituzioni di fornire al mediatore le informazioni necessarie per il suo lavoro.</p>
    </intervention>
    <intervention id="2-996" speaker_id="1403" name="David Martin" is_mep="True" mode="written">
      <p sl="en">Condivido le richieste dell’onorevole Anneli Jäätteenmäki di una revisione dello statuto del Mediatore europeo. Le misure proposte nella relazione aumenteranno la trasparenza dell’UE e dovrebbero essere accolte positivamente. Ho votato a sostegno delle raccomandazioni del documento.</p>
    </intervention>
    <intervention id="2-995" speaker_id="33775" name="Jean-Pierre Audy" is_mep="True" mode="written">
      <p sl="it">Ho espresso voto favorevole sulla relazione di propria iniziativa dell’onorevole Adamou che accoglie la comunicazione della Commissione “Donazione e trapianto di organi: azioni politiche a livello UE”, e che propone un approccio integrato volto a garantire la qualità e la sicurezza degli organi, incrementarne la disponibilità e combatterne il traffico.</p>
      <p sl="it">Accolgo positivamente le aree d’azione individuate, vale a dire: migliorare qualità e sicurezza, aumentare la disponibilità di organi e potenziare l’efficienza e l’accessibilità dei sistemi di trapianto, oltre a un sistema per rafforzare la cooperazione tra gli Stati membri e l’adozione di uno strumento giuridico comunitario che determini criteri di qualità e sicurezza per la donazione, l’approvvigionamento, il controllo, la conservazione, il trasporto e la distribuzione degli organi nell’UE, nonché le risorse necessarie per soddisfare tali requisiti.</p>
    </intervention>
    <intervention id="2-193" speaker_id="photo_generic" name="Charlotte Cederschiöld, Christofer Fjellner, Gunnar Hökmark e Anna Ibrisagic" is_mep="True" mode="written">
      <p sl="sv">Sosteniamo la relazione, dal momento che la cooperazione internazionale finalizzata a impiegare importanti organi per il trapianto è un aspetto positivo. Cerchiamo di promuovere il valore aggiunto che è possibile ottenere da un ulteriore coordinamento, tuttavia, non appoggiamo l’armonizzazione.</p>
      <p sl="sv">Quindi, non riteniamo che la relazione dovrebbe presa a pretesto per istituire un organismo europeo separato di coordinamento, invece intendiamo mettere in risalto le forme di cooperazione che già esistono, e che sono menzionate nel testo.</p>
      <p sl="sv">Non sosteniamo nemmeno la proposta di una carta europea di donatore. Le decisioni relative alle norme di consenso applicabili alla donazione e al trapianto dovrebbero rimanere appannaggio degli Stati membri, siccome sono ampiamente basati su valori morali che spesso dipendono da fattori locali e/o culturali.</p>
    </intervention>
    <intervention id="2-994" speaker_id="28310" name="Edite Estrela" is_mep="True" mode="written">
      <p sl="pt">Ho espresso voto favorevole sulla relazione dell’onorevole Adamou sulla donazione e il trapianto di organi: azioni politiche a livello UE, poiché ritengo che accrescere la sensibilizzazione pubblica in materia, mantenere la natura non commerciale delle donazioni e lottare contro il traffico globale di organi siano importanti misure volte a garantire la qualità e la sicurezza delle donazioni in Europa.</p>
      <p sl="pt">Considerata la sempre maggiore necessità di trapianti di organi, le crescenti liste d’attesa per il trapianto e il conseguente aumento del numero dei decessi dovuto alla carenza di organi donati, promuovere ottime politiche di trapianto nell’UE è fondamentale per salvare più vite e offrire ai cittadini europei una migliore qualità di vita.</p>
    </intervention>
    <intervention id="2-194" speaker_id="4466" name="Ilda Figueiredo" is_mep="True" mode="written">
      <p sl="it">L’uso terapeutico degli organi umani che prevede la sostituzione di un organo non funzionante con un altro di un donatore può, se riuscito, ridare una vita piena e sana per molti anni a persone che altrimenti avrebbero frequentemente bisogno di cure intensive.</p>
      <p sl="it">Sebbene l’utilizzo di organi umani per il trapianto negli ultimi decenni sia aumentato in modo costante nei paesi dell’UE, il numero di persone che necessitano di trapianto è superiore a quello di organi disponibili. Studi ufficiali asseriscono che nell’Europa occidentale nelle liste d’attesa sono attualmente presenti circa 40 000 persone. Il tasso di mortalità nell’attesa di un trapianto di cuore, fegato o polmone oscilla solitamente tra il 15 e il 30 per cento.</p>
      <p sl="it">I test sui donatori sono importanti per ridurre al minimo i rischi per i riceventi. Come menzionato nella relazione, è fondamentale effettuare screening sui donatori e individuare la presenza o assenza del rischio di trasmissione di malattie, che prevede una serie di esami. Tuttavia, al momento tra gli Stati membri non vi è un consenso riguardo a tali test. Da qui l’importanza di questa relazione al fine di incoraggiare una maggiore cooperazione.</p>
    </intervention>
    <intervention id="2-195" speaker_id="1164" name="Bruno Gollnisch" is_mep="True" mode="written">
      <p sl="fr">Vorrei usare questa votazione al fine di sottolineare la stabile discrepanza che esiste tra le parole e le azioni dell’Unione europea in certi settori.</p>
      <p sl="fr">Una cosa è chiedere agli Stati membri di combattere il traffico di organi e di dotarsi di un arsenale di deterrenti penali, ma che cosa siamo tenuti a pensare ora che la Commissione e alcuni degli stessi Stati membri riconoscono il Kosovo e i suoi leader , alcuni dei quali sono personalmente coinvolti nel traffico di organi prelevati a prigionieri serbi condannati a morte a questo scopo, se dobbiamo credere all’ex presidente del Tribunale penale internazionale per la ex Jugoslavia Carla del Ponte?</p>
      <p sl="fr">Che cosa dobbiamo pensare quando nessun Stato membro adotta sanzioni contro la Cina, o solleva qualche protesta, mentre racconti dei testimoni e indagini indicano tutti che le esecuzioni sono pianificate a seconda delle richieste di organi, talvolta di pazienti stranieri? Che cosa accadrà a questi ricchi europei che aggirano la carenza di organi partecipando al morboso turismo che incoraggia tali pratiche?</p>
      <p sl="fr">La relazione dell’onorevole Adamou è stranamente ambigua in merito a tali questioni. Pietosa speranza all’interno, assordante silenzio all’esterno. Abbiamo già visto in passato laddove certi paesi sono coinvolti.</p>
    </intervention>
    <intervention id="2-196" speaker_id="2025" name="Françoise Grossetête" is_mep="True" mode="written">
      <p sl="fr">Ho espresso voto favorevole sulla relazione. La donazione di organi salva vite; è il dono di chi compie un ultimo atto di solidarietà. Purtroppo, continua la carenza di organi e in Europa muoiono quotidianamente quasi 10 persone sulle liste d’attesa per un trapianto.</p>
      <p sl="fr">L’UE deve contribuire a unire le organizzazioni nazionali per i trapianti. Una cooperazione incrementata offrirebbe garanzie ai pazienti che donano o ricevono organi al di fuori del proprio Stato membro. Alcuni nuovi paesi membri i cui sistemi sanitari sono sovvenzionati in maniera meno cospicua potrebbero trarne vantaggio.</p>
      <p sl="fr">La carenza di organi è troppo spesso connessa al traffico di organi. Assistiamo alla comparsa di forme di “turismo dei trapianti” che sfruttano la povertà al di fuori dei confini dell’UE. Questo “commercio” in esseri umani rischia di minare la fiducia dei cittadini e aggravare la carenza di donazioni volontarie di organi e tessuti.</p>
      <p sl="fr">E’ inoltre fondamentale il principio di libera donazione, anche se un indennizzo per i costi di un espianto di organi dovrebbe essere versato ai donatori in vita.</p>
      <p sl="fr">Infine, dovremmo incoraggiare la ricerca in materia di biotecnologie che fornirebbe ai ricercatori i mezzi per sviluppare organi da tessuti esistenti, dai pazienti stessi o dai donatori di tessuti.</p>
    </intervention>
    <intervention id="2-197" speaker_id="2338" name="Ian Hudghton" is_mep="True" mode="written">
      <p sl="en">Ho espresso voto favorevole sulla relazione che affronta una questione di importanza vitale per tutta l’Europa e incoraggia la cooperazione tra gli Stati membri su temi legati al trapianto di organi. Il mio paese, la Scozia, ha uno dei tassi di donazione di organi più bassi dell’UE e il governo scozzese sta collaborando con gli enti sanitari delle altre regioni del Regno Unito al fine di migliorare questa situazione.</p>
      <p sl="en">Credo fermamente nella cooperazione nell’UE che completerà i sistemi di trapianto operativi in ogni paese e incoraggerà le norme più elevate nei criteri di qualità e sicurezza. Siffatta cooperazione può perfezionare i servizi relativi ai trapianti in Europa, garantendo un accesso migliore agli organi donati su una base non commerciale.</p>
    </intervention>
    <intervention id="2-198" speaker_id="28585" name="Diamanto Manolakou" is_mep="True" mode="written">
      <p sl="it">Accogliamo positivamente le posizioni assunte dal relatore riguardanti lo sviluppo della donazione e del trapianto di organi nell’UE; il divieto di qualsiasi forma di operazione finanziaria tra donatore e ricevente, nonché della commercializzazione dei trapianti; la battaglia contro il turismo dei trapianti in paesi in cui avviene un commercio di organi e il riconoscimento che tale fenomeno sia collegato a disparità sociali.</p>
      <p sl="it">Occorre sviluppare i trapianti; salvano le vite e trasformano la qualità della vita di molti di coloro che sono malati cronici, quali gli ammalati di rene.</p>
      <p sl="it">Se si ha intenzione di sviluppare i trapianti, occorre incoraggiare una forte sensibilizzazione umanitaria verso la donazione degli organi, e questo aspetto richiede un ambiente sociale specifico.</p>
      <p sl="it">E’ quindi positivo che la risoluzione in questione riconosca che il commercio di organi in sé indebolisca la donazione di organi e blocchi trapianti frequenti.</p>
      <p sl="it">Affinché cresca la sensibilizzazione relativa alla donazione degli organi, le circostanze a quanto pare richiedono che la politica comunitaria debba opporsi alla commercializzazione di salute, benessere e necessità umane.</p>
      <p sl="it">Nell’interesse di massimizzare i profitti delle multinazionali, questa politica conduce milioni di europei, anche nel mio paese, al di sotto della soglia di povertà, alla disoccupazione e alla sottoccupazione. Sono costretti a vendere tutto ciò che hanno per far star meglio i loro cari.</p>
    </intervention>
    <intervention id="2-993" speaker_id="1403" name="David Martin" is_mep="True" mode="written">
      <p sl="en">Ribadisco le richieste dell’onorevole Adamos Adamou di un’azione politica a livello UE nel settore della donazione e del trapianto di organi. Lo scorso anno nel Regno Unito 2 400 persone hanno beneficiato di un trapianto di organo, ma ogni anno oltre 1 000 persone muoiono nell’attesa di un organo donato compatibile. Di conseguenza, gli Stati membri devono intraprendere misure volte a migliorare l’insieme dei donatori, condividendo migliori pratiche e intraprendendo azioni di sensibilizzazione in merito a questo grave problema che dobbiamo affrontare riguardo alla donazione di organi. I governi e le istituzioni europee devono impegnarsi maggiormente al fine di prevenire il vergognoso traffico di organi umani. La relazione chiede misure che sono essenziali per scoraggiare il turismo dei trapianti e i problemi più generici che affrontiamo in materia, e pertanto ho votato a favore della relazione.</p>
    </intervention>
    <intervention id="2-199" speaker_id="4412" name="Véronique Mathieu" is_mep="True" mode="written">
      <p sl="fr">La donazione di organi nell’Unione europea nei prossimi anni si troverà di fronte a tre importanti sfide.</p>
      <p sl="fr">Primo, nell’UE gli organi disponibili sono insufficienti. Ogni giorno questa carenza provoca la morte di quasi 10 pazienti sulle liste d’attesa dei trapianti.</p>
      <p sl="fr">Secondo, i rischi connessi al trapianto di organi continuano a essere una grande preoccupazione. La trasmissione di malattie quali l’HIV, alcuni tipi di epatite o persino tumori, resta una realtà che interessa i cittadini europei.</p>
      <p sl="fr">Infine, gli Stati membri dell’UE devono affrontare la questione del traffico di organi in modo adeguato e coordinato. Benché questo fenomeno sia tuttora relativamente raro in ambito comunitario, fa sì che sorgano ancora dubbi di natura politica e, più importante, etica.</p>
      <p sl="fr">Le raccomandazioni contenute nella relazione dell’onorevole Adamou costituiscono un passo nella giusta direzione: uno scambio di migliori prassi, maggiore cooperazione, ulteriore condivisione di organi tra gli Stati membri, migliore sensibilizzazione pubblica e la necessità di conservare la natura volontaria e non commerciale della donazione di organi.</p>
      <p sl="fr">Queste proposte, se adottate, contribuiranno in modo significativo e rapido a migliorare le condizioni legate alla donazione e al trapianto di organi.</p>
    </intervention>
    <intervention id="2-200" speaker_id="28178" name="Miroslav Mikolášik" is_mep="True" mode="written">
      <p sl="sk">Donazione e trapianto di organi sicuri, riusciti e accessibili sono questioni vitali nell’Europa odierna.</p>
      <p sl="sk">Oltre 60 000 pazienti attendono un trapianto di cuore, di fegato, di polmone o di rene. I tassi di mortalità in attesa di un trapianto oscillano solitamente dal 15% al 30%.</p>
      <p sl="sk">Oggi ho espresso voto favorevole sulla relazione del collega Adamou.</p>
      <p sl="sk">Accolgo positivamente l’iniziativa di stabilire un quadro giuridico, che introdurrebbe una metodologia comune e criteri per l’adeguatezza del donatore e del trapianto di organi. Ritengo che un accordo tra gli Stati membri è la condizione principale per accrescere la sicurezza e la qualità dell’intero processo di trapianto, dalla valutazione pre-trapianto e la scelta di un donatore compatibile all’operazione tempestiva e il controllo post-operatorio dei pazienti. In quanto medico, vorrei inoltre sottolineare l’importanza di una stretta collaborazione e dello scambio di migliori prassi e informazioni tra gli operatori sanitari negli Stati membri.</p>
      <p sl="sk">Attenuare la carenza di organi è una sfida importante per l’Europa. Ho sostenuto appieno la richiesta del relatore dell’istituzione di un efficiente sistema europeo per identificare le persone che potrebbero diventare donatori di organi dopo il loro decesso. Un tale sistema dovrebbe fornire metodi efficaci di comunicazione e informazione, rendendo realmente accessibili gli organi di coloro che hanno manifestato la volontà di donarli.</p>
      <p sl="sk">Un altro passo rilevante verso una maggiore disponibilità dei donatori dovrebbe essere garantire informazioni più precise per i cittadini. Sono certo che se questo delicato dibattito si svolgesse a livello nazionale, contribuirebbe ad aumentare la sensibilizzazione dell’opinione pubblica.</p>
    </intervention>
    <intervention id="2-201" speaker_id="28255" name="Andreas Mölzer" is_mep="True" mode="written">
      <p sl="de">Centinaia di migliaia di europei stanno conducendo la propria vita su una lista d’attesa, aspettando una seconda possibilità per la vita. Di certo sarebbe utile migliorare le strutture comuni e la cooperazione tramite una carta europea dei donatori di organi, un pool congiunto di donatori e una hotline dei trapianti.</p>
      <p sl="de">L’Austria, come certi altri paesi, è esemplare a tal proposito, poiché ogni austriaco che, mentre è ancora in vita, non esprime la propria obiezione all’uso degli organi dopo il decesso, diventa automaticamente un donatore. Per i paesi in cui non succede, occorrerà un cambiamento di sensibilizzazione, visto che l’eccezionale mancanza di donazioni di organi è strettamente connessa all’assenza di consapevolezza tra le persone comuni, ma anche tra gli operatori sanitari. Solo nel momento in cui affrontiamo questo problema, miglioriamo le strutture e intraprendiamo misure promozionali, possiamo accrescere il numero di donazioni e di trapianti di organi, e blocchiamo anche il commercio illegale di organi.</p>
    </intervention>
    <intervention id="2-992" speaker_id="28166" name="Vincent Peillon" is_mep="True" mode="written">
      <p sl="it">Ho espresso voto favorevole sulla relazione riguardante la donazione e il trapianto di organi: azioni politiche a livello UE, presentata dall’onorevole Adamou.</p>
      <p sl="it">Come tutti sappiamo, i trapianti di organi possono salvare vite e migliorare l’esistenza quotidiana di molti dei nostri cittadini. Tuttavia, l’UE attualmente sta subendo una carenza cronica di organi: al momento 40 000 pazienti sono in attesa di un trapianto e si valuta che ogni giorno ne muoiono 10.</p>
      <p sl="it">Abbiamo affrontato questo problema in particolare considerando misure quali l’introduzione di una carta europea dei donatori, rafforzando la cooperazione tra gli Stati membri, aumentando la sensibilizzazione pubblica, istituendo una “hotline ” dei trapianti e promuovendo la ricerca in materia delle biotecnologie che in futuro potrebbe permettere di sviluppare organi, anziché farli donare.</p>
      <p sl="it">Tuttavia, la necessità di compensare tale carenza di organi non dovrebbe condurci a sacrificare i nostri valori. Sono lieto del fatto che questo testo insista su una donazione volontaria, non retribuita e laddove possibile anonima, invitando gli Stati membri a lottare in maniera più efficace contro il traffico di organi e il turismo dei trapianti.</p>
    </intervention>
    <intervention id="2-202" speaker_id="4253" name="Frédérique Ries" is_mep="True" mode="written">
      <p sl="fr">Il 23 aprile approveremo una relazione sulla donazione e il trapianto di organi e sulle azioni da intraprendere al fine di aumentare il numero di organi disponibili. Questo è un tema della massima importanza: ogni giorno in Europa muoiono 10 persone a causa della carenza di organi; oltre 15 000 pazienti europei sono sulle liste d’attesa; il tempo medio d’attesa per un rene, l’organo trapiantato con maggiore frequenza, in Belgio supera i 24 mesi. Sono statistiche difficili da accettare.</p>
      <p sl="fr">Ho sostenuto l’iniziativa di avviare una carta europea dei donatori. Considerando l’urgente natura dell’espianto di organi, una volta identificato il potenziale donatore, sarebbe estremamente utile se avessimo una carta europea ufficiale che potrebbe essere letta e compresa da tutti. Tale iniziativa è appoggiata anche dalla vasta maggioranza dei cittadini belgi, la maggior parte dei quali è favorevole alla donazione degli organi. Questo aspetto, combinato al metodo del “consenso presunto” e un adeguato coordinamento tra i centri di trapianto, spiega perché il nostro paese è all’avanguardia nei trapianti di successo.</p>
      <p sl="fr">L’unico nostro rammarico è che non siamo stati più ambiziosi nel raccomandare che il metodo del consenso presunto fosse adottato in Europa.</p>
    </intervention>
    <intervention id="2-203" speaker_id="28457" name="Luca Romagnoli" is_mep="True" mode="written">
      <p sl="it">Signor Presidente, onorevoli colleghi, esprimo il mio voto favorevole sulla relazione del collega Adamou sulla “Donazione e trapianto di organi: azioni politiche a livello dell’Unione europea” a fini terapeutici, che pone l’accento sull’importanza dell’assistenza sanitaria ai cittadini a livello comunitario e globale.</p>
      <p sl="it">Per questo ritengo necessario un impegno costante nella ricerca per sviluppare continuamente nuove possibilità terapeutiche e migliori procedure tecniche e organizzative di trapianto, coordinando progetti e programmi anche tra gli Stati membri.</p>
      <p sl="it">Considero, inoltre, fondamentale promuovere la cultura della donazione di organi svolgendo campagne di sensibilizzazione affinché la crescita di donazioni continui magari ricordando ai cittadini come essi abbiano quattro volte di più la possibilità di ricevere un organo che di doverlo donare.</p>
      <p sl="it">Sottolineo, infine, l’assoluta importanza di combattere il traffico di organi sia all’interno che al di fuori dell’UE riconoscendo che tale illegittimità è quasi sempre sinonimo di povertà e disperazione.</p>
    </intervention>
    <intervention id="2-204" speaker_id="4545" name="Catherine Stihler" is_mep="True" mode="written">
      <p sl="en">La necessità di maggiore cooperazione tra gli Stati membri è essenziale se abbiamo intenzione di aiutare i cittadini europei che hanno bisogno di un trapianto di organi.</p>
    </intervention>
    <intervention id="2-205" speaker_id="28382" name="Andrzej Jan Szejna" is_mep="True" mode="written">
      <p sl="it">Ho sostenuto la relazione Adamou sulla donazione e il trapianto di organi, e ritengo che il trapianto sia un importante passo avanti nel servizio che la scienza offre all’uomo. Molte persone devono la loro vita a un organo trapiantato e ottengono una migliore qualità di vita.</p>
      <p sl="it">Occorre un incremento della sensibilizzazione sociale, con connesso l’aumento del numero di donatori disinteressati. Ritengo che il principale fattore nella lotta alla mancanza di organi sia creare un sistema efficace che identifichi le persone che potrebbero, dopo la loro morte, diventare donatori di organi, una volta soddisfatti tutti i requisiti in vigore negli Stati membri relativi all’esternazione del consenso. Sensibilizzazione sociale e opinione pubblica svolgono un ruolo considerevole, pertanto un altro elemento importante deve essere il proseguimento dell’istruzione.</p>
    </intervention>
    <intervention id="2-991" speaker_id="33775" name="Jean-Pierre Audy" is_mep="True" mode="written">
      <p sl="it">Ho espresso voto favorevole sulla relazione di propria iniziativa dell’onorevole Harkin sul contributo del volontariato alla coesione economica e sociale.</p>
      <p sl="it">Ammiro la sua eccellente ricerca nel volontariato quale forza importante che nutre la società civile e rafforza la solidarietà, uno dei valori principali dell’UE. Questo riconoscimento dell’utilità del volontariato nella sfera pubblica e privata è essenziale per il suo sviluppo e per trovare l’equilibrio tra gli aspetti economico, sociale e ambientale, vale a dire lo sviluppo sostenibile che è il cuore dell’approccio europeo.</p>
      <p sl="it">Mi dispiace che la relazione non affronti la questione del valore del volontariato senza trattare anche il tipo di attività volontaria che potrebbe essere classificata come volontariato retribuito, poiché la relatrice ha definito il volontariato come gratuito. Questa relazione costituisce un importante passo avanti verso l’essenziale riconoscimento delle istituzioni senza fini di lucro (NPI).</p>
    </intervention>
    <intervention id="2-207" speaker_id="23788" name="Adam Bielan" is_mep="True" mode="written">
      <p sl="pl">Signor Presidente, il lavoro volontario offre un contributo inestimabile alla realizzazione di una società civile e di una piena democrazia coinvolgendo i cittadini in attività a livello locale e regionale. Il potenziale per sviluppare tali attività è di particolare importanza in paesi in cui una società civile attiva incontra la persecuzione delle élite che esercitano il potere. Ho appoggiato la relazione dell’onorevole Harkin poiché concordo che la Commissione europea dovrebbe promuovere progetti transfrontalieri nella sfera del volontariato, laddove il nostro vicino più prossimo, la Bielorussia, è coinvolto. Per i bielorussi in particolare rappresenterebbe una specifica manifestazione di sostegno per i loro sforzi nella lotta al regime di Lukashenko.</p>
    </intervention>
    <intervention id="2-208" speaker_id="31123" name="Pedro Guerreiro" is_mep="True" mode="written">
      <p sl="it">Non c’è dubbio che ciò che è noto come “volontariato” svolga un ruolo sociale molto importante in quanto contributo alla ricerca di soluzioni ai problemi e alle esigenze dei cittadini, ovvero promuovendo una solidarietà e un’assistenza reciproca reali.</p>
      <p sl="it">Per questo motivo ci troviamo in disaccordo con il concetto di “volontariato” come “risparmi significativi per i servizi pubblici”. Al contrario, riteniamo che più Stati membri migliorano i servizi pubblici offerti e garantiti ai cittadini, più diventerà importante il ruolo del volontariato.</p>
      <p sl="it">Come citato, è fondamentale assicurare che “l’attività di volontariato vada ad aggiungersi ai servizi pubblici e non serva a sostituirli”. Il “volontariato” non può essere usato come pretesto o strumento per incoraggiare gli Stati a negare le proprie responsabilità, in particolare i loro doveri sociali, trasferendole a organizzazioni pseudo-filantropiche.</p>
      <p sl="it">E’ con queste premesse in mente che stiamo lottando per la necessità di sostegno efficace e adeguato per le organizzazioni senza scopo di lucro, tra molte altre, il movimento cooperativo, organi e imprese locali, comitati di quartiere e associazioni sportive, ricreative, culturali, giovanili o infantili.</p>
      <p sl="it">Infine, sottolineiamo il fatto che l’attività volontaria dipende inoltre dal tempo libero dei lavoratori, da qui la necessità di evitare lo sfruttamento eccessivo durante le ore di lavoro, basse retribuzioni o precarietà.</p>
    </intervention>
    <intervention id="2-209" speaker_id="28275" name="Małgorzata Handzlik" is_mep="True" mode="written">
      <p sl="pl">Un sistema democratico non può funzionare in maniera efficace senza una società civile. Accolgo positivamente tutte le iniziative che favoriscono la realizzazione di impegni sociali e una democrazia partecipativa, e non dubito che il lavoro volontario sia una di queste iniziative.</p>
      <p sl="pl">Sono inoltre consapevole di come il coinvolgimento e l’attività a beneficio degli altri abbia un ulteriore effetto nel produrre atteggiamenti positivi verso la vita. Il contributo offerto dal settore volontario alla promozione del dialogo interculturale e dell’integrazione sociale, alla ricostruzione della fiducia a livello sociale e alla reintegrazione di coloro che in precedenza erano stati esclusi dalla società è altresì inestimabile.</p>
      <p sl="pl">Desidero richiamare la vostra attenzione su ciò che, a mio parere, è l’aspetto economico molto significativo del lavoro volontario. Il volontariato rappresenta un’eccellente opportunità di acquisire nuove capacità e competenza, migliorando pertanto le possibilità sul mercato del lavoro e consentendo un passaggio graduale da attività di studio a quelle lavorative, elemento prezioso in particolare per i giovani. Inoltre, come evidenzia l’autrice della relazione, il volontariato svolge un ruolo importante nel contribuire al prodotto interno lordo, aspetto che non dovrebbe essere trascurato.</p>
      <p sl="pl">Mi auguro che le proposte contenute nella relazione convinceranno la Commissione europea e gli Stati membri a presentare ulteriori soluzioni che diano un apporto alla promozione e al rafforzamento a livello delle istituzioni del settore volontario.</p>
    </intervention>
    <intervention id="2-210" speaker_id="2338" name="Ian Hudghton" is_mep="True" mode="written">
      <p sl="en">Ho espresso voto favorevole sulla relazione Harkin riconoscendo l’immenso contributo del settore volontario alla promozione della coesione sociale ed economica. La relazione chiede espressamente alle autorità a livello degli Stati membri, regionale e locale, di ammettere il valore del volontariato, e di lavorare in collaborazione con organizzazioni volontarie. Una simile cooperazione è, credo, essenziale e in questo quadro accolgo con favore le recenti azioni del mio governo volte ad aumentare sostanzialmente le risorse disponibili per il settore volontario in Scozia.</p>
    </intervention>
    <intervention id="2-211" speaker_id="33987" name="Monica Maria Iacob-Ridzi" is_mep="True" mode="written">
      <p sl="ro">Ho votato a favore della risoluzione relativa al contributo del volontariato alla coesione sociale europea, ma desidero esprimere alcune puntualizzazioni di natura economica e di bilancio.</p>
      <p sl="ro">Nel programma Gioventù in azione, l’Unione europea ha avviato il Servizio volontario europeo, che fornisce ai giovani la possibilità di frequentare corsi di formazione in diverse professioni o di lavorare con organizzazioni non governative in un altro Stato membro. Gli operatori di tale servizio sono imprese e ONG accreditate dalla Commissione europea in ciascun Stato membro.</p>
      <p sl="ro">Tuttavia, il problema è il bilancio del Servizio volontario europeo. Si tratta di una somma che non supera i 42 milioni di euro ogni anno, un importo che dovrebbe finanziare le spese di viaggio di poche decine di migliaia di volontari europei, nonché i costi minimi relativi. L’interesse da parte dei giovani è molto elevato e ci sono numerose organizzazioni che intendono attuare tale programma. Solo in Romania, un nuovo Stato membro, esistono oltre 60 organizzazioni accreditate per lo scambio di volontari e più di 5 000 richieste per questo corso di formazione.</p>
      <p sl="ro">Benché sia stato dimostrato che si tratta di un programma estremamente allettante, purtroppo il Servizio volontario europeo continua a essere finanziato in modo inadeguato.</p>
    </intervention>
    <intervention id="2-212" speaker_id="4452" name="Sérgio Marques" is_mep="True" mode="written">
      <p sl="it">Ho espresso voto favorevole per tale relazione che evidenzia il ruolo del volontariato nel contribuire alla coesione economica e sociale nell’UE. Esistono oltre 100 milioni di cittadini europei impegnati in attività di volontariato, corrispondenti, in media, a un apporto a livello economico pari al 5% del PIL. Il volontariato stimola il coinvolgimento diretto dei cittadini nello sviluppo locale e riveste un ruolo importante nell’acquisizione di competenze, migliorando l’occupabilità dei volontari, consentendo loro di ottenere una gamma alquanto ampia di capacità e competenze.</p>
      <p sl="it">Sostengo questa relazione che sottolinea il fatto che gli Stati membri e le autorità regionali e locali dovrebbero riconoscere il valore del volontariato nel promuovere la coesione economica e sociale e dovrebbero sviluppare strategie volte a incoraggiare tale attività. La Commissione dovrebbe agire nella direzione finalizzata a realizzare un sistema per tutti i fondi comunitari con cui sia possibile riconoscere un’attività di volontariato quale contributo a progetti cofinanziati.</p>
      <p sl="it">La Commissione, gli Stati membri e le autorità regionali e locali dovrebbero promuovere il volontariato tramite l’istruzione a tutti i livelli cosicché sia considerato un normale contributo alla vita comunitaria.</p>
    </intervention>
    <intervention id="2-990" speaker_id="1403" name="David Martin" is_mep="True" mode="written">
      <p sl="en">Accolgo con favore la relazione dell’onorevole Marian Harkin relativa al ruolo del volontariato nel contribuire alla coesione economica e sociale. Il contributo che il volontariato offre alla società è inestimabile. In effetti, il fatto che 100 milioni di cittadini nei nostri 27 Stati membri siano già impegnati in attività di volontariato costituisce un dato incoraggiante che dovrebbe essere incrementato. Ho espresso voto favorevole in merito alle raccomandazioni della relazione.</p>
    </intervention>
    <intervention id="2-213" speaker_id="28255" name="Andreas Mölzer" is_mep="True" mode="written">
      <p sl="de">Il lavoro non retribuito da parte dei volontari è fondamentale per il bene pubblico. Sarebbe impossibile affrontare disastri quali alluvioni o grandi incendi, in particolare, senza lavoratori non retribuiti e non stipendiati. Dobbiamo renderci conto che, senza lavoro volontario, numerose attività non funzionerebbero e non potrebbero nemmeno essere finanziate dallo Stato.</p>
      <p sl="de">In molte organizzazioni di volontariato il numero di membri attivi è continuamente in calo. Le ragioni di tale situazione includono un periodo più breve di servizio comunitario in luogo del servizio militare, il trasferimento delle famiglie e la pressione sul lavoro o a scuola. Ad esempio, a causa di carenze di personale, ai volontari del servizio antincendio non è consentito di lasciare il loro posto di lavoro, anche se il paese rimborsa il datore di lavoro per i loro salari. Le imprese necessitano di un messaggio deciso relativo al fatto che beneficiano anche del lavoro volontario e dobbiamo compiere confronti fra migliori prassi per quanto riguarda il modo in cui l’attività di volontariato possa continuare a essere interessante, al fine di poter realizzare i nostri obiettivi.</p>
    </intervention>
    <intervention id="2-214" speaker_id="28173" name="Zita Pleštinská" is_mep="True" mode="written">
      <p sl="sk">Il lavoro volontario non riceve il sostegno e l’attenzione che merita nell’Unione europea. E’ questa la ragione per cui ho votato a favore del testo della relatrice, l’onorevole Marian Harkin, sul ruolo del volontariato nel contribuire alla coesione sociale ed economica. Concordo con la relatrice che le istituzioni europee devono realizzare un sistema di sostegno flessibile e non burocratico.</p>
      <p sl="sk">Il lavoro di volontariato non deve essere sottovalutato, poiché rappresenta una parte importante della vita democratica in Europa e coinvolge oltre 100 milioni di europei di età, fede e nazionalità differenti e riflette l’immensa determinazione degli individui e rafforza il legame tra i cittadini e l’UE.</p>
      <p sl="sk">Il volontariato ha un’antica tradizione nei paesi dell’Europa occidentale e negli Stati Uniti. Al contrario, le organizzazioni non governative e no profit nei paesi post-comunisti hanno introdotto il lavoro volontario solo dopo aver instaurato la democrazia. Il regime totalitario comunista ha vietato completamente l’Organizzazione mondiale del movimento scout . Attualmente, le sue attività stanno attirando nelle sue file sempre più persone entusiaste: individui di età differenti e di diverse parti dell’UE. Oggi non possiamo immaginare un evento senza la presenza di organizzazioni di chiesa e carità, senza la partecipazione della Croce Rossa. I volontari contribuiscono inoltre a rafforzare e mobilitare i cittadini di comunità svantaggiate, ad esempio nel Centro europeo per il volontariato e nel Forum europeo della gioventù, per quanto riguarda il principio di società civile, mediante sviluppo, ripristino e promozione di tradizioni, peculiarità e diversità delle regioni.</p>
      <p sl="sk">Considero il volontariato una forma di energia rinnovabile e, di conseguenza, sostengo la raccomandazione della relatrice a favore del fatto che il 2011 sia proclamato Anno europeo del volontariato.</p>
    </intervention>
    <intervention id="2-215" speaker_id="4461" name="Luís Queiró" is_mep="True" mode="written">
      <p sl="it">Posso assicurare il valore sociale del volontariato e sostengo il suo sviluppo e il riconoscimento della sua importanza nelle nostre società. Vorrei chiarire che la realtà del volontariato può ancora essere piuttosto confusa nei dati statistici, nelle definizioni e nel loro utilizzo.</p>
      <p sl="it">I chiarimenti inclusi nella relazione mi sembrano importanti, e le misure suggerite per chiarire i dati esistenti su questo tipo di attività sono necessarie, poiché si tratta di un lavoro non retribuito, che pertanto necessita di essere chiaramente differenziato dalle attività delle organizzazioni non governative. Il valore aggiunto di tali attività di volontariato è molto importante per le nostre società, ed è quindi legittimo riconoscerle e distinguerle. Tuttavia, non dovremmo approfittare della loro natura altruistica al fine di sostituire gli sforzi che le società, le autorità responsabili o il settore privato dovrebbero compiere per cogliere le opportunità offerte a livello comunitario.</p>
      <p sl="it">I vari fondi comunitari sono finalizzati a stimolare l’economia europea e promuovere la coesione socioeconomica, la crescita e lo sviluppo sostenibile delle società europee. L’attività di volontariato rappresenta un premio che noi, in quanto cittadini, offriamo agli altri. Dovremmo incoraggiarla e riconoscerla, ma non considerarla mai un soprappiù di cui possiamo approfittare o utilizzare come una scusa per agire in minor misura nella direzione di fornire e creare una qualità di vita in costante miglioramento nelle società europee.</p>
    </intervention>
    <intervention id="2-216" speaker_id="4545" name="Catherine Stihler" is_mep="True" mode="written">
      <p sl="en">Il volontariato nell’UE richiede maggiore riconoscimento. La relazione Harkin propone modi in cui la Commissione e gli Stati membri possono aiutare tale attività. Mi auguro che la Commissione fornirà il proprio sostegno al fatto che il 2011 sia l’Anno europeo del volontariato. Vorrei che il prossimo anno, il 2009, in Scozia fosse l’Anno scozzese per i volontari.</p>
    </intervention>
    <intervention id="2-989" speaker_id="23894" name="Anna Záborská" is_mep="True" mode="written">
      <p sl="sk">Primo, esiste il problema del finanziamento per le organizzazioni non governative mediante fondi comunitari. Le piccole organizzazioni che conducono attività molto utili a livello locale e regionale necessitano di un aiuto speciale al fine di compilare le richieste. Gli adempimenti amministrativi che devono essere completati rappresentano quasi la dimensione dell’elenco telefonico di Bratislava. La burocrazia è diventata talmente complicata che soffoca l’entusiasmo dei volontari. Occorre tutelare i programmi comunitari dall’essere abusati, ma prudenza e prevenzione non devono renderli meno accessibili ai cittadini.</p>
      <p sl="sk">Secondo, in base alla mia esperienza personale in quanto membro del consiglio del Forum for Life , posso attestare che il volontariato contribuisce alla coesione sociale creando capitale umano, indipendentemente dall’età del volontario. Nel Forum for Life i giovani imparano ad avere responsabilità e generosità e acquisiscono esperienza nell’instaurare relazioni interpersonali. Il capitale umano è il maggiore contributo del volontariato alla coesione sociale. Pertanto, si invitano gli Stati membri e le regioni a usare questa insuperata forma di investimento nel nostro futuro.</p>
      <p sl="sk">Terzo, il volontariato deve ricevere un riconoscimento sufficiente. Gli uomini e le donne che dedicano il loro tempo al lavoro volontario affrontando i cambiamenti sul mercato del lavoro e nell’importanza della solidarietà fra le generazioni nelle famiglie e nella società devono ricevere un riconoscimento ufficiale. In sede di commissione per i diritti della donna e l’uguaglianza di genere, sono la relatrice per il documento relativo a tale problema, il che significa che saremo in grado di proseguire questa discussione in autunno.</p>
    </intervention>
    <intervention id="2-218" speaker_id="31123" name="Pedro Guerreiro" is_mep="True" mode="written">
      <p sl="it">Tenendo in considerazione il fatto che si tratta di un’istituzione pubblica che gestisce considerevoli somme finanziarie, la BEI dovrebbe rendere disponibili informazioni dettagliate relative a progetti e azioni finanziate. La BEI attualmente fornisce alcuni dati generali sui progetti finanziati, incluso il paese che riceve i fondi. Ciononostante, tali informazioni sono inadeguate. Ci rammarichiamo quindi del rifiuto di un emendamento presentato dal nostro gruppo, che domandava alla BEI di ampliare i propri sforzi a favore della trasparenza per divulgare i beneficiari economici di prestiti globali forniti tramite intermediari finanziari.</p>
      <p sl="it">Inoltre, e tra altri aspetti importanti, non condividiamo che la BEI abbia come obiettivo quello di portare a compimento il mercato unico finanziando infrastrutture finalizzate a liberalizzare i mercati, come nel caso dell’energia, o che si debba porre attenzione al finanziamento di “partenariati pubblico-privati” seguendo una politica volta a impiegare fondi pubblici per finanziare importanti capitali privati.</p>
      <p sl="it">Al contrario, la BEI dovrebbe usare le proprie risorse finanziarie come uno strumento finalizzato a ottenere in maniera efficace una “coesione economica e sociale” promuovendo interventi volti a ridurre le disparità regionali, incoraggiare una convergenza reale e stimolare crescita e sviluppo, in particolare nelle regioni dell’UE meno sviluppate a livello economico, nonché in direzione di un’effettiva politica di cooperazione.</p>
    </intervention>
    <intervention id="2-219" speaker_id="28585" name="Diamanto Manolakou" is_mep="True" mode="written">
      <p sl="it">Si richiede alla BEI di fornire un sostegno più deciso al finanziamento di capitale privato, rafforzare la concorrenza, promuovere la privatizzazione dell’energia, i trasporti e la progettazione di infrastrutture, e finanziare grandi progetti in collaborazione con soggetti privati. Tale infrastruttura è utile per il capitale, e prevede una privatizzazione simultanea, che è pari a una speculazione. La BEI è soggetta alle regole della concorrenza e del libero mercato; anziché soddisfare le necessità delle persone, ottiene nuovi guadagni.</p>
      <p sl="it">I monopoli esauriscono finanziamenti comunitari e nazionali, hanno sfruttato infrastrutture e progetti importanti, nonché risorse fornite dalla BEI. Pertanto, i monopoli riducono l’importo già contenuto di capitale privato che utilizzano intraprendendo progetti che sono dannosi alla comunità nel complesso.</p>
      <p sl="it">Le entrate fiscali e la riduzione delle indennità e dei sussidi per affittuari, pensionati, agricoltori e classi lavoratrici nel complesso sono state dirette al finanziamento dei monopoli.</p>
      <p sl="it">Aerogeneratori che rovinano l’ambiente, come nelle Isole Egee, pedaggi decisamente aumentati sulle principali strade pubbliche, collaborazioni del settore privato e pubblico e così via, tutti questi elementi sono per il bene del profitto ottenuto accordandosi con le persone e, naturalmente, sono sostenute da garanzie di Stato. Simili progetti senza controllo sociale sono inoltre promossi in paesi terzi al fine di assicurare maggiori guadagni per le imprese in nome della crescita, la crescita di capitale, naturalmente.</p>
    </intervention>
    <intervention id="2-988" speaker_id="33775" name="Jean-Pierre Audy" is_mep="True" mode="written">
      <p sl="it">Ho votato a favore del discarico per quanto riguarda il bilancio generale dell’Unione europea per l’anno finanziario 2006 e la relazione dell’onorevole Jørgensen, che raccomanda di concedere il discarico alla Commissione.</p>
      <p sl="it">La relazione evidenzia che l’80 per cento della spesa comunitaria è amministrata dagli Stati membri secondo una “gestione concorrente” e che ogni paese membro debba essere in grado di assumersi la propria responsabilità dell’amministrazione dei fondi UE ricevuti. Attualmente, questa operazione si svolge sia tramite una dichiarazione unica nazionale oppure mediante più dichiarazioni entro un quadro di riferimento nazionale. Esiste un’urgente necessità di un accordo tra la Commissione e gli Stati membri sulle procedure di comunicazione per la gestione concorrente in futuro, poiché è deplorevole che per le misure strutturali, le politiche interne e le azioni esterne i pagamenti siano tuttora influenzati da rilevanti errori materiali al livello di attuazione delle organizzazioni.</p>
      <p sl="it">Mi spiace per la tacita approvazione da parte della Commissione dell’irresponsabilità collettiva della maggior parte degli Stati membri relativa alla gestione economica dell’UE. Infine, sostengo l’idea di un’autorità europea appropriata.</p>
    </intervention>
    <intervention id="2-221" speaker_id="4507" name="Bastiaan Belder" is_mep="True" mode="written">
      <p sl="nl">La commissione per il controllo dei bilanci vorrebbe concedere il discarico della Commissione europea per la sua gestione economica nel corso dell’esercizio 2006. Non appoggio tale decisione, poiché ritengo che rinviare la disposizione in merito fino all’autunno sarebbe un’idea migliore.</p>
      <p sl="nl">La Commissione europea sta tentando di correggere l’elevato numero di errori relativi ai fondi strutturali. Inoltre, il Parlamento europeo vorrebbe anche verificare gli elementi proposti per un intervento in un gruppo di lavoro. Tuttavia, rimane da considerare se le azioni avranno l’effetto desiderato. Dopotutto, la quantità di errori in merito ai fondi strutturali è stata troppo elevata da numerosi anni.</p>
      <p sl="nl">Le modalità per quanto riguarda i fondi strutturali sono impraticabili: gli errori sorgono a causa delle norme eccessive ed estremamente mutevoli per i beneficiari di sussidi. Le norme costituiscono un elemento della legislazione applicabile fino al 2013. Un audit maggiormente mirato e rigoroso a questo punto deve risolvere i problemi. Rinviando il discarico, il Parlamento considererebbe i risultati in maniera più approfondita e manterrebbe la pressione.</p>
      <p sl="nl">Inoltre, il Parlamento può incoraggiare gli Stati membri a compiere più sforzi relativi alle dichiarazioni di gestione a livello nazionale, in cui il ministro è responsabile degli investimenti dei fondi UE nello Stato membro.</p>
      <p sl="nl">Infine, invito a trovare una soluzione appropriata per quanto riguarda la posizione degli assistenti, in modo che non si verifichino problemi relativi ai loro obblighi sociali e all’imposizione fiscale.</p>
    </intervention>
    <intervention id="2-222" speaker_id="1419" name="James Elles" is_mep="True" mode="written">
      <p sl="en">La Corte dei conti non è stata in grado di approvare i libri contabili per il 13° anno in corso. Anche se sono stati compiuti alcuni progressi, questa situazione deve continuare a essere affrontata in maniera urgente e decisa. I deputati conservatori sono determinati nell’esortare la Commissione nella direzione di riforme sostanziali che abbiamo a lungo richiesto.</p>
      <p sl="en">Dovrebbe esserci tolleranza zero verso spreco, frode e cattiva amministrazione. La Commissione ha una responsabilità politica e sottoporremo il processo di controllo dei bilanci a una rigorosa indagine.</p>
      <p sl="en">Ma non è solo la Commissione ad avere la responsabilità in materia di contabilità. Circa l’80% del denaro europeo attualmente è speso negli Stati membri. La relazione del Parlamento in merito al bilancio della Commissione evidenzia l’esigenza di maggiori controlli e di coordinamento a livello nazionale.</p>
      <p sl="en">Gli Stati membri necessitano di assumersi la responsabilità di questi fondi tramite dichiarazioni di gestione a livello nazionale. Per fortuna, a tal proposito sono stati compiuti progressi, ma, finora, troppo contenuti al fine di garantire una dichiarazione attestante affidabilità. E’ per questa ragione fondamentale che i conservatori esprimeranno ancora una volta voto contrario al discarico 2006 per la Commissione europea e le altre istituzioni.</p>
    </intervention>
    <intervention id="2-223" speaker_id="31123" name="Pedro Guerreiro" is_mep="True" mode="written">
      <p sl="pt">Fra altri importanti aspetti, rileviamo che:</p>
      <p sl="pt">è degno di nota che siano stati nuovamente sollevati “dubbi” in merito all’utilizzo di fondi comunitari nell’ambito di “azioni esterne” dell’UE. Dubbi relativi ai beneficiari finali, le somme effettivamente spese, i progetti finanziati, fondamentalmente, a quale scopo le somme sono state veramente stanziate (potremmo aggiungere in Iraq, in Afghanistan o in Kosovo per menzionare solo pochi esempi). Curiosamente, la maggior parte dei deputati, di norma così efficaci nel chiedere misure, in questo caso è prudente. Per quale motivo?</p>
      <p sl="pt">Inoltre, ancora una volta, gli impegni di bilancio insoluti relativi alle politiche strutturali e il Fondo di coesione continuano a crescere, raggiungendo i 131,6 milioni di euro.</p>
      <p sl="pt">Vale la pena ricordare che, secondo la “norma n+2”, questo importo “si estinguerà” se non impiegato entro la fine del 2008.</p>
      <p sl="pt">Vale inoltre la pena notare che la Corte dei conti ha evidenziato che, secondo la politica agricola comune, il regime di pagamento unico ha prodotto un aumento significativo del numero di ettari e di beneficiari che ricevono un aiuto diretto. Tra questi, la Corte ha individuato imprese ferroviarie, circoli di equitazione/allevamento e di golf /ricreativi, nonché consigli comunali, e ha riconosciuto che sono stati assegnati diritti a proprietari terrieri che non hanno mai condotto alcuna attività agricola …</p>
    </intervention>
    <intervention id="2-987" speaker_id="1403" name="David Martin" is_mep="True" mode="written">
      <p sl="en">Sostengo la relazione dell’onorevole Jørgensen in materia di discarico per quanto riguarda l’attuazione del bilancio generale dell’Unione europea per l’esercizio 2006, sezione III – Commissione. Si deve accogliere con favore una cooperazione tra Parlamento e Commissione in merito a tali questioni, specialmente riguardo all’esecuzione del piano d’azione dei Fondi strutturali. Ho pertanto espresso voto favorevole a questa relazione.</p>
    </intervention>
    <intervention id="2-224" speaker_id="28111" name="Mary Lou McDonald" is_mep="True" mode="written">
      <p sl="en">Sono delusa del fatto che la Commissione non abbia fornito una descrizione molto precisa della destinazione del denaro e di come sia stato speso, in particolare nel settore delle azioni esterne. In un periodo in cui l’UE sta cercando di ampliare le proprie aree di azione esterna, è inaccettabile che si debba trattare la contabilità in maniera così superficiale.</p>
    </intervention>
    <intervention id="2-986" speaker_id="23787" name="Czesław Adam Siekierski" is_mep="True" mode="written">
      <p sl="pl">Il 22 aprile 2008 si è svolta un’importante discussione connessa alla votazione sul discarico di bilancio per il 2006.</p>
      <p sl="pl">Malgrado una serie di conclusioni critiche relative alla valutazione dell’esecuzione di bilancio per il 2006, al Parlamento è stata presentata una richiesta positiva affinché fosse pubblicato il discarico.</p>
      <p sl="pl">Desidero commentare alcuni problemi rilevanti.</p>
      <p sl="pl">Primo, la burocrazia europea è eccessivamente sviluppata, e quindi dobbiamo attuare un’adeguata revisione delle agenzie e delle istituzioni simili riguardo alle direzioni generali della Commissione.</p>
      <p sl="pl">Secondo, occorre semplificare le procedure e l’intero sistema di ordini pubblici al fine di consentire l’impiego dei fondi UE.</p>
      <p sl="pl">Terzo, i beneficiari sono in cerca di un maggior numero di progetti più contenuti e il cui accesso è più semplice per il cittadino medio.</p>
      <p sl="pl">Quarto, sono degni di nota i progressi compiuti nel modo in cui sono utilizzati i fondi UE nel settore della politica agricola comune. Nel frattempo, dovrebbe essere condotta un’indagine sul motivo per cui esiste un basso livello di adozione dei fondi di coesione FESR e FES nei nuovi Stati membri.</p>
      <p sl="pl">Quinto, alcuni Stati membri hanno introdotto certificati esaminati da agenzie nazionali di controllo relativi alla gestione dei fondi UE. Tale forma di gestione finanziaria nell’UE dovrebbe essere ampliata al fine di essere intrapresa in altri paesi della Comunità.</p>
      <p sl="pl">Infine, vale la pena rilevare che il 2006 è l’ultimo anno dell’agenda di Berlino (prospettiva finanziaria per il periodo 2000-2006), pertanto dovrebbe essere un esercizio che prevede un’adozione positiva di denaro europeo.</p>
    </intervention>
    <intervention id="2-225" speaker_id="4293" name="Gabriele Stauner" is_mep="True" mode="written">
      <p sl="de">Ho espresso voto contrario al discarico dei conti della Commissione, poiché in molti settori i fondi di bilancio nel 2006 non sono stati usati in modo parsimonioso ed efficiente. Ciò è applicabile in particolare al denaro dei Fondi strutturali, alla corruzione in numerose aree che è stata svelata nel 2007, e agli accordi per la creazione di sicurezza. Ho presentato numerose interrogazioni scritte in merito all’ultimo aspetto, cui non è stata fornita una risposta soddisfacente da parte della Commissione.</p>
    </intervention>
    <intervention id="2-985" speaker_id="33775" name="Jean-Pierre Audy" is_mep="True" mode="written">
      <p sl="it">Ho votato a favore del discarico per il Presidente del Parlamento europeo a riguardo dell’attuazione del proprio bilancio per l’esercizio 2006, e della relazione dell’onorevole Pomés Ruiz che raccomanda che il Parlamento esprima voto favorevole al discarico. Accolgo positivamente l’idea che il nuovo statuto degli assistenti debba entrare in vigore contemporaneamente allo statuto dei deputati.</p>
      <p sl="it">Per quanto riguarda l’indennità di assistenza parlamentare, ritengo debba essere mantenuta la libertà contrattuale dei deputati, che costituisce una condizione della loro indipendenza, sotto la vigilanza di autorità nazionali in conformità al principio di sussidiarietà. Quindi, sono contrario a qualsiasi misura che limiti la libertà dei deputati di assumere i propri assistenti, a patto che, naturalmente, il lavoro sia effettivamente svolto e retribuito di conseguenza.</p>
      <p sl="it">Per quanto riguarda il fondo pensionistico volontario, che rappresenta un regime pensionistico supplementare finanziato congiuntamente dal deputato e dal datore di lavoro, condivido la pubblicazione dei nomi dei beneficiari e il fatto che la riforma di tale regime pensionistico dovrebbe avvenire accanto a quella dello statuto dei deputati. Infine, sostengo la valutazione delle esigenze del personale al fine di decidere quanti funzionari sono necessari per assistere i deputati in seguito all’entrata in vigore del Trattato di Lisbona.</p>
    </intervention>
    <intervention id="2-227" speaker_id="1164" name="Bruno Gollnisch" is_mep="True" mode="written">
      <p sl="it">Le circa 30 relazioni su cui abbiamo espresso il voto oggi relative al discarico della gestione delle finanze comunitarie dalle diverse istituzioni e agenzie UE dimostrano che il controllo di bilancio esiste. Mostrano inoltre che è proprio tale controllo che contribuisce a evidenziare difetti, sprechi e abusi nell’amministrazione dei fondi strutturali e degli aiuti esterni, o almeno di alcuni di essi. Tuttavia, tali relazioni confermano che, malgrado tutto, il Parlamento ha scelto di approvare la gestione delle finanze europee.</p>
      <p sl="it">Non si tratta di un esercizio critico; è una dimostrazione politica di sostegno per la macchina di Bruxelles cui appartiene. In verità, è preoccupato per i difetti rilevati dalla relazione di audit in merito all’indennità di assistenza parlamentare. E’ inoltre significativo notare che la trasparenza che il Parlamento è così rapido nel pretendere da chiunque altro, il Consiglio, la Commissione, gli Stati membri e le agenzie, chiaramente non è applicabile ad esso. Tale relazione, che potrebbe seriamente minare la reputazione di quest’Aula, non è disponibile per l’opinione pubblica, e nemmeno per tutti i deputati. Intraprendere misure correttive a posteriori non è sufficiente al fine di eliminare queste gravi spese e mantenerle segrete non le farà scomparire.</p>
    </intervention>
    <intervention id="2-228" speaker_id="31123" name="Pedro Guerreiro" is_mep="True" mode="written">
      <p sl="it">Il discarico per il bilancio 2006 del Parlamento europeo è alterato dal sospetto, e tutti i deputati sono rimasti invischiati in modo inaccettabile, a causa della decisione di classificare come “riservato” la relazione sull’audit interno per il 2006, che presumibilmente fa riferimento a irregolarità nell’uso dell’indennità di assistenza parlamentare.</p>
      <p sl="it">Una decisione di questo tipo rende sospettati tutti i deputati eletti del PE, cosa che non è possibile accettare. Di conseguenza, il nostro gruppo parlamentare ha presentato un emendamento che insiste sul fatto che “la relazione del revisore interno deve essere messa immediatamente a disposizione per tutti i deputati del Parlamento e per l’opinione pubblica”. Purtroppo, tale proposta è stata respinta dalla maggioranza in Aula.</p>
      <p sl="it">Per quanto riguarda il multilinguismo, è preoccupante che l’impiego delle lingue ufficiali dell’UE sia valutato in maniera crescente dal punto di vista “economico”, vale a dire tenendo in considerazione i suoi costi, e che periodicamente sorgano nuove disposizioni finalizzate a limitarne l’uso, che mettono a rischio il diritto dei diversi oratori di parlare e ascoltare nella propria lingua madre durante gli incontri o le visite ufficiali nell’ambito dell’attività del Parlamento europeo.</p>
      <p sl="it">Ci spiace inoltre che il Parlamento non abbia approvato l’emendamento presentato dal nostro gruppo parlamentare che chiedeva l’utilizzo di un software open source nel PE.</p>
    </intervention>
    <intervention id="2-229" speaker_id="4260" name="Eija-Riitta Korhola" is_mep="True" mode="written">
      <p sl="fi">Non ho potuto esprimere voto favorevole sul paragrafo 65 della relazione A6-0091/2008 dell’onorevole Pomés Ruiz, poiché non definisce in maniera più precisa la nozione di parenti. Se il testo avesse parlato di impedire che fosse impiegato un “familiare”, il paragrafo 65, penso, sarebbe stato maggiormente giustificabile e accettabile.</p>
    </intervention>
    <intervention id="2-984" speaker_id="23768" name="Bogusław Liberadzki" is_mep="True" mode="written">
      <p sl="it">Il relatore, l’onorevole Pomés Ruiz, ha elaborato una valida relazione.</p>
      <p sl="it">Sono lieto che il Presidente del Parlamento europeo ha accettato il principio del dialogo politico nel quadro della procedura di discarico.</p>
      <p sl="it">Sono inoltre soddisfatto di assistere all’offerta presentata dal segretario generale di tenere incontri regolari con la commissione per il controllo dei bilanci sull’attuazione del bilancio del Parlamento, al di fuori del quadro della procedura annuale di discarico.</p>
    </intervention>
    <intervention id="2-230" speaker_id="1309" name="Brian Simpson" is_mep="True" mode="written">
      <p sl="en">Ho espresso voto contrario alla proposta di risoluzione in merito a questa relazione, poiché ritengo si tratti del culmine dell’ipocrisia per i deputati votare al fine di vietare ai familiari un impiego legittimo da un lato, e quindi rifiutare di divulgare i dettagli del regime pensionistico privato finanziato dai contribuenti di cui essi stessi beneficiano dall’altro.</p>
      <p sl="en">Ciò include, ovviamente, la questione se i deputati restituiscono i propri contributi ottenuti dall’indennità di spese generali versata ai deputati, siccome riteniamo che presumibilmente molti non lo facciano. Nella migliore delle ipotesi non è una situazione trasparente, nella peggiore si tratta di lampante ipocrisia.</p>
    </intervention>
    <intervention id="2-983" speaker_id="28119" name="Kathy Sinnott" is_mep="True" mode="written">
      <p sl="en">Mi spiace dichiarare di aver espresso voto contrario in merito a questa relazione. Non ho potuto appoggiare il riferimento al Trattato di Lisbona nel paragrafo 10, che tiene in considerazione la nuova procedura di bilancio derivante dal relativoTtrattato.</p>
    </intervention>
    <intervention id="2-231" speaker_id="4545" name="Catherine Stihler" is_mep="True" mode="written">
      <p sl="en">E’ spiacevole che i deputati non abbiano votato per una maggiore apertura e la completa pubblicazione della relazione dei revisori interni.</p>
    </intervention>
    <intervention id="2-982" speaker_id="35743" name="Glenis Willmott" is_mep="True" mode="written">
      <p sl="en">Tutti gli emendamenti che l’EPLP ha sostenuto oggi nella seduta plenaria relativi al discarico del bilancio 2006 del Parlamento europeo erano finalizzati ad aumentare la trasparenza nelle questioni in cui il Parlamento è responsabile dell’amministrazione di denaro pubblico.</p>
      <p sl="en">Emendamento n. 16: in seguito alla divulgazione di alcuni dettagli contenuti nella relazione da parte di membri della commissione per il controllo dei bilanci, l’EPLP ritiene, a condizione che le indagini in corso non siano compromesse, che la pubblicazione di tale relazione sia nell’interesse pubblico.</p>
      <p sl="en">Emendamento n. 4: l’EPLP ritiene che questo emendamento rafforzi la necessità d’intervento volto a verificare le azioni intraprese in seguito alla relazione del revisore interno.</p>
      <p sl="en">Emendamento n. 7: l’EPLP ha espresso voto favorevole a questo emendamento, poiché è importante che la commissione per il controllo dei bilanci abbia il diritto di esaminare i progetti di entrambi gli statuti.</p>
      <p sl="en">Emendamento n. 11: l’EPLP ritiene che, siccome il fondo pensionistico volontario è in parte versato tramite fondi pubblici, l’elenco dei membri non dovrebbe essere divulgato.</p>
    </intervention>
    <intervention id="2-981" speaker_id="28496" name="Thomas Wise" is_mep="True" mode="written">
      <p sl="en">Ho espresso voto contrario in merito, poiché non voglio che l’UE mi suggerisca chi posso o non posso impiegare o assumere.</p>
    </intervention>
    <intervention id="2-980" speaker_id="33775" name="Jean-Pierre Audy" is_mep="True" mode="written">
      <p sl="it">Ho votato a favore del discarico per quanto riguarda l’esecuzione del bilancio del Consiglio per l’esercizio 2006, in base alla relazione dell’onorevole Lundgren che raccomanda che il Parlamento europeo dovrebbe concedere il discarico al segretario generale del Consiglio. Deploro il fatto che, diversamente dalle altre istituzioni, il Consiglio non presenti una relazione annuale di attività, in base al Gentlemen’s Agreement del 1970. Tuttavia, sembra fondamentale agire in questa direzione affinché il Consiglio sia maggiormente responsabile nei riguardi dei cittadini europei. Secondo tale Gentlemen’s Agreement , il Consiglio si impegna a non apportare emendamenti alla stima di spesa del Parlamento europeo. Questo impegno è vincolante soltanto qualora questa stima di spesa non sia in conflitto con le disposizioni comunitarie, in particolare per quanto riguarda lo statuto dei funzionari e altri agenti e la sede delle istituzioni.</p>
      <p sl="it">In merito al settore della politica estera e di sicurezza comune (PESC), sostengo l’invito alla massima trasparenza e per garantire che, a norma dell’articolo 42 dell’accordo interistituzionale del 17 maggio 2006, non dovrebbero risultare spese operative relative alla PESC nel bilancio del Consiglio. Ciononostante, ritengo che il Consiglio debba disporre di un bilancio discrezionale per la PESC.</p>
    </intervention>
    <intervention id="2-233" speaker_id="31123" name="Pedro Guerreiro" is_mep="True" mode="written">
      <p sl="it">La parola “trasparenza” è pronunciata molte volte e sono poste numerose domande a (alcuni) Stati membri in tale settore a livello di politica economica e di bilancio.</p>
      <p sl="it">Ciononostante, il Consiglio, l’organo decisionale sovranazionale dell’UE, composto da rappresentanti dei diversi governi degli Stati membri, che, qualora fosse adottato il Trattato di Lisbona vedrebbe accresciute le proprie competenze, sembrerebbe essere immune da tali “domande, poiché non ha presentato la propria relazione annuale di attività.</p>
      <p sl="it">“Fa ciò che dico, non ciò che faccio” … Questa potrebbe essere la massima di lavoro del Consiglio per il processo di discarico 2006.</p>
      <p sl="it">Benché la relazione del Parlamento europeo votata oggi non assuma una linea più severa e critica sulla posizione del Consiglio, almeno chiede di riconsiderare tale decisione, nonché maggiori informazioni, relative in pratica agli importi impiegati in conformità alla politica estera e di sicurezza comune (PESC). Esorta un’indicazione dell’esatta natura delle spese, voce per voce, e una valutazione ex post delle “missioni” della politica europea in materia di sicurezza e di difesa (PESD) e delle azioni dei rappresentanti speciali UE, un chiarimento, a nostro parere, delle somme utilizzate nella politica UE di ingerenza e militarizzazione.</p>
    </intervention>
    <intervention id="2-978" speaker_id="33775" name="Jean-Pierre Audy" is_mep="True" mode="written">
      <p sl="it">Ho votato a favore del discarico per quanto riguarda l’esecuzione del bilancio della Corte di giustizia (CGCE) per l’esercizio 2006, basato sulla relazione dell’onorevole Lundgren che raccomanda che il Parlamento dovrebbe concedere il discarico al Cancelliere della Corte di giustizia. Sono soddisfatto dell’adozione da parte della CGCE di un codice di condotta applicabile ai membri e agli ex membri della Corte di giustizia, del Tribunale di primo grado e del Tribunale della funzione pubblica, incluso un obbligo di presentare una dichiarazione di interessi finanziari, anche se è deplorevole che tali informazioni non siano pubblicate sul sito Internet della CGCE.</p>
      <p sl="it">Noto che le questioni relative agli edifici (un problema con la nomina di un esperto indipendente per l’ampliamento dell’edificio principale; la sottoscrizione di un contratto di affitto/acquisto tra il Granducato di Lussemburgo e la CGCE che stabilisce le disposizioni necessarie volte a integrare il contratto quadro del 2001 e che prevede la vendita alla CGCE del terreno su cui è situato il complesso al prezzo simbolico di 1 euro quando la CGCE diventa la proprietaria degli edifici; una mancanza di adeguata concorrenza) confermano l’esigenza di istituire un’autorità europea al fine di gestire tutte i problemi connessi agli edifici per le nostre istituzioni.</p>
    </intervention>
    <intervention id="2-977" speaker_id="33775" name="Jean-Pierre Audy" is_mep="True" mode="written">
      <p sl="it">Ho votato a favore del discarico per quanto riguarda l’esecuzione del bilancio della Corte dei conti per l’esercizio 2006, basato sulla relazione dell’onorevole Lundgren che raccomanda che il Parlamento dovrebbe concedere il discarico al segretario generale della Corte dei conti.</p>
      <p sl="it">Mi congratulo con loro per la qualità dei conti, che sono stati esaminati con esito favorevole da parte di un’azienda esterna e del revisore interno. Per quanto riguarda le dichiarazioni di interessi finanziari dei deputati, come i miei colleghi, noto che in relazione alle dichiarazioni degli interessi finanziari dei membri, che, in conformità del codice di condotta della CC, i membri di quest’ultima trasmettono una dichiarazione relativa ai loro interessi finanziari e agli altri attivi (includendo azioni, obbligazioni convertibili e certificati di investimento, come anche proprietà fondiarie e immobiliari, e attività professionali del coniuge).</p>
      <p sl="it">Concordo con i miei colleghi che si dovrebbe chiedere ai membri di tutte le istituzioni UE di trasmettere una dichiarazione degli interessi finanziari la quale dovrebbe essere accessibile su Internet attraverso un registro pubblico. Tuttavia, occorre compiere una distinzione tra l’arricchimento, che dovrebbe valutare le somme, e la questione dei conflitti d’interesse, che dovrebbe mostrare la natura dei beni gestiti direttamente o indirettamente e i rapporti personali coinvolti.</p>
    </intervention>
    <intervention id="2-235" speaker_id="31123" name="Pedro Guerreiro" is_mep="True" mode="written">
      <p sl="it">Tale dichiarazione di voto serve semplicemente a illustrare che uno degli aspetti analizzati nel discarico 2006 della Corte dei conti era la carenza di personale, considerata la mole di lavoro che questa istituzione deve affrontare.</p>
      <p sl="it">E’ già stato rilevato negli anni scorsi che la Corte aveva carenza di un numero sufficiente di funzionari per essere in grado di operare appieno e di svolgere le proprie funzioni di controllo.</p>
      <p sl="it">Anche se in questo settore sono stati compiuti alcuni progressi, le carenze tuttora rimangono. La stessa relazione del Parlamento europeo dimostra che tale situazione è in parte dovuta al divario tra la retribuzione offerta e l’elevato costo della vita in Lussemburgo, dove ha sede la Corte dei conti.</p>
      <p sl="it">E’ nostra ferma convinzione che gli effetti della politica in materia di “stabilità dei prezzi”, ovvero la moderazione salariale, si sentano anche in questo settore: maggiore sfruttamento.</p>
    </intervention>
    <intervention id="2-975" speaker_id="33775" name="Jean-Pierre Audy" is_mep="True" mode="written">
      <p sl="it">Ho votato a favore del discarico per quanto riguarda l’esecuzione del bilancio del Comitato economico e sociale europeo (CESE) per l’esercizio 2006, in base alla relazione dell’onorevole Lundgren che raccomanda che il Parlamento dovrebbe concedere il discarico al segretario generale del CESE.</p>
      <p sl="it">Come numerosi deputati, accolgo positivamente la firma nel dicembre 2007 di un nuovo accordo di cooperazione amministrativa tra il CESE e il Comitato delle regioni (CdR) per il periodo dal 2008 al 2014, consapevole che una tale cooperazione sarà vantaggiosa a livello finanziario per i contribuenti europei. Per quanto riguarda i controlli, nella sua relazione annuale di attività, il CESE ha ritenuto insufficiente il numero di revisioni ex post effettuate nel 2006. Questa situazione, tuttavia, sembra essere migliorata. E’ essenziale che i controlli svolti siano rigorosi. Dovremmo essere soddisfatti della promessa personale fatta dal segretario generale del CESE relativa all’efficienza e alla regolarità dei controlli ex ante ed ex post .</p>
      <p sl="it">Contemporaneamente, come molti deputati, mi congratulo con il CESE per aver istituito una commissione di audit composta da tre membri del CESE, i cui incarichi comprendono la verifica dell’indipendenza dell’unità di audit interno e la valutazione delle azioni intraprese in risposta alle raccomandazioni contenute nelle relazioni di revisione.</p>
    </intervention>
    <intervention id="2-973" speaker_id="33775" name="Jean-Pierre Audy" is_mep="True" mode="written">
      <p sl="it">Ho votato a favore del discarico per quanto riguarda l’esecuzione del bilancio del Comitato delle regioni per l’esercizio 2006, in base alla relazione dell’onorevole Lundgren che raccomanda che il Parlamento dovrebbe concedere il discarico al segretario generale del Comitato delle regioni. Come numerosi deputati, accolgo positivamente la firma nel dicembre 2007 di un nuovo accordo di cooperazione amministrativa tra il CESE e il CdR per il periodo dal 2008 al 2014, consapevole che una tale cooperazione sarà vantaggiosa a livello finanziario per i contribuenti europei. Il nuovo accordo mantiene i settori più importanti (infrastrutture, sistema informatico e telecomunicazioni, nonché traduzione, inclusa l’elaborazione di documenti) nei servizi comuni, mentre un numero limitato di servizi è disaccoppiato (servizi interni, servizio medico, biblioteca e prestampa). Sono lieto dell’esito dell’inopportuna questione delle spese di viaggio per i membri del CdR e i trasferimenti di emolumenti di alcuni funzionari. Infine, sono soddisfatto dell’aumento di indipendenza e delle risorse del servizio di verifica finanziaria.</p>
    </intervention>
    <intervention id="2-971" speaker_id="33775" name="Jean-Pierre Audy" is_mep="True" mode="written">
      <p sl="it">Ho votato a favore del discarico per quanto riguarda l’esecuzione del bilancio del Mediatore europeo per l’esercizio 2006, in base alla relazione dell’onorevole Lundgren. Come numerosi deputati, sono rimasto sorpreso che nel periodo 2003-2006, gli stanziamenti d’impegno del Mediatore sono costantemente cresciuti da 4 438 653 euro a 7 682 538 euro (+73 per cento) e i posti da 31 a 57 unità (+84 per cento), mentre le segnalazioni sono aumentate del 57 per cento e le nuove indagini aperte da 253 a 258 (+2 per cento). A livello operativo, accolgo positivamente la firma del nuovo accordo quadro di cooperazione con il Parlamento per la disposizione di servizi amministrativi, e la nomina del primo segretario generale del Mediatore il 1° agosto 2006. Sembra che sia possibile migliorare l’efficienza dei controlli in certi settori. Sono inoltre stupito delle difficoltà di assunzione menzionate nella relazione annuale 2006 del Mediatore, soprattutto in relazione ad avvocati qualificati, a causa delle due successive ondate di allargamento (nel 2004 e nel 2007), dei movimenti del personale e della fatica nell’attrarre e mantenere candidati a Strasburgo con contratti precari.</p>
    </intervention>
    <intervention id="2-969" speaker_id="33775" name="Jean-Pierre Audy" is_mep="True" mode="written">
      <p sl="it">Ho votato a favore del discarico per quanto riguarda l’esecuzione del bilancio del Garante europeo della protezione dei dati (GEDP) per l’esercizio 2006, in base alla relazione dell’onorevole Lundgren che raccomanda che il Parlamento dovrebbe concedere il discarico. Come numerosi deputati, accolgo positivamente l’iniziativa intrapresa dal GEDP e dal Vice GEDP di pubblicare una dichiarazione annuale dei propri interessi finanziari, in una forma simile a quella dei deputati del Parlamento europeo. E’ positivo che l’accordo di cooperazione amministrativa tra i segretari generali della Commissione, del Parlamento e del Consiglio, siglato il 7 dicembre 2006 con il GEDP, sia stato rinnovato per un ulteriore periodo di 3 anni a partire dal 16 gennaio 2007. Infine, dovremmo notare che i processi di ex post antecedenti il controllo e la divulgazione dei pareri finali del GEDP sono ben avanzati, e che il GEDP ha deciso di istituire una struttura di controllo interna adeguata alle proprie attività ed esigenze.</p>
    </intervention>
    <intervention id="2-967" speaker_id="33775" name="Jean-Pierre Audy" is_mep="True" mode="written">
      <p sl="it">Ho votato a favore del discarico per quanto riguarda l’esecuzione del bilancio della Fondazione europea per il miglioramento delle condizioni di vita e di lavoro per l’esercizio 2006, in base alla relazione dell’onorevole Martin che raccomanda che il Parlamento dovrebbe concedere il discarico del direttore. Il processo di discarico dovrebbe essere semplificato e organizzato in modo razionale per le agenzie satellite, che sono aumentate in numero (da 8 nel 2000 a 20 nel 2006) e che ora rappresentano un bilancio totale di circa 1 miliardo di euro. Appoggio l’invito alla Commissione a presentare uno studio ogni cinque anni sul valore aggiunto di ciascuna agenzia esistente e che non dovrebbe avere scrupoli sulla chiusura di un’agenzia in caso di una valutazione negativa del suo valore aggiunto. Analogamente, occorrono con urgenza miglioramenti alle procedure di audit interno delle agenzie, e accolgo con favore la possibilità di un consiglio di disciplina tra agenzie. Sono sorpreso che la Corte dei conti abbia nuovamente scoperto un tasso elevato di stanziamenti nell’esecuzione del bilancio della Fondazione (il 43 per cento per spese amministrative e il 45 per cento per attività operative) e per i dubbi sollevati dalla Corte sulla conformità della Fondazione con la regola dell’annualità di bilancio.</p>
    </intervention>
    <intervention id="2-965" speaker_id="33775" name="Jean-Pierre Audy" is_mep="True" mode="written">
      <p sl="fr">Ho votato a favore del discarico per il direttore della Fondazione europea per la formazione per quanto riguarda l’esecuzione del suo bilancio per l’esercizio 2006, in base alla relazione del collega austriaco Hans-Peter Martin, che raccomanda al Parlamento di concedere il discarico. La procedura di discarico dovrebbe essere semplificata e facilitata per le agenzie decentrate, che sono in numero crescente (da 8 nel 2000 a 20 nel 2006) e rappresentano un bilancio totale di circa 1 miliardo di euro. Appoggio la richiesta alla Commissione di presentare uno studio ogni cinque anni sul valore aggiunto di ciascuna agenzia e di non esitare a chiuderne una qualora la verifica concluda che non è proficua. Le procedure di audit interno delle agenzie necessitano inoltre di urgente miglioramento e sostengo la possibilità di disporre di un consiglio di disciplina comune per tutte le agenzie. Sono stupito che la Corte dei conti non abbia menzionato che la dichiarazione di affidabilità del direttore della Fondazione fosse soggetta a riserve.</p>
    </intervention>
    <intervention id="2-963" speaker_id="33775" name="Jean-Pierre Audy" is_mep="True" mode="written">
      <p sl="fr">Ho votato a favore del discarico per il direttore del Centro europeo per lo sviluppo della formazione professionale per quanto riguarda l’esecuzione del suo bilancio per l’esercizio 2006, in base alla relazione del collega austriaco Hans-Peter Martin, che raccomanda al Parlamento di concedere il discarico. La procedura di discarico dovrebbe essere semplificata e facilitata per le agenzie decentrate, che sono in numero crescente (da 8 nel 2000 a 20 nel 2006) e rappresentano un bilancio totale di circa 1 miliardo di euro. Appoggio la richiesta alla Commissione di presentare uno studio ogni cinque anni sul valore aggiunto di ciascuna agenzia e di non esitare a chiuderne una qualora la verifica concluda che non è proficua. Le procedure di audit interno delle agenzie necessitano inoltre di urgente miglioramento e sostengo la possibilità di disporre di un consiglio di disciplina comune per tutte le agenzie. Accolgo positivamente l’istituzione di un quadro per la cooperazione tra il CEDEFOP e la Fondazione europea per il miglioramento delle condizioni di vita e di lavoro nell’ottica di garantire i finanziamenti disponibili per la ricerca sia usati in settori di interesse comune.</p>
    </intervention>
    <intervention id="2-961" speaker_id="33775" name="Jean-Pierre Audy" is_mep="True" mode="written">
      <p sl="fr">Ho votato a favore del discarico per il direttore del Centro di traduzione degli organismi dell’Unione europea per quanto riguarda l’esecuzione del suo bilancio per l’esercizio 2006, in base alla relazione del collega austriaco Hans-Peter Martin, che raccomanda al Parlamento di concedere il discarico. La procedura di discarico dovrebbe essere semplificata e facilitata per le agenzie decentrate, che sono in numero crescente (da 8 nel 2000 a 20 nel 2006) e rappresentano un bilancio totale di circa 1 miliardo di euro. Appoggio la richiesta alla Commissione di presentare uno studio ogni cinque anni sul valore aggiunto di ciascuna agenzia e di non esitare a chiuderne una qualora la verifica concluda che non è proficua. Le procedure di audit interno delle agenzie necessitano inoltre di urgente miglioramento e sostengo la possibilità di disporre di un consiglio di disciplina comune per tutte le agenzie. E’ sorprendente notare l’avanzo di bilancio di 16,9 milioni di euro accumulato dal Centro di traduzione nel 2006 e che nel 2007 il Centro dovrebbe restituire circa 9,3 milioni di euro ai propri committenti. Tale accumulo di avanzo sembra dimostrare che il metodo utilizzato dal Centro per fissare il prezzo delle proprie traduzioni non è abbastanza preciso.</p>
    </intervention>
    <intervention id="2-960" speaker_id="23894" name="Anna Záborská" is_mep="True" mode="written">
      <p sl="sk">L’Europa ha bisogno del multilinguismo al fine di sopravvivere. La prima direttiva comunitaria europea del 1958 fa riferimento al multilinguismo. L’Unione non utilizza solo una o più lingue di propria scelta, che la maggior parte dei suoi cittadini potrebbe non comprendere.</p>
      <p sl="sk">Le traduzioni di documenti legislativi, politici e amministrativi consentono all’Unione di adempiere i propri obblighi giuridici. Il multilinguismo contribuisce a migliorare la trasparenza, la legittimità e l’efficienza dell’Unione. Le restrizioni provocate dal sistema multilinguistico hanno un’influenza positiva sui documenti, che sono maggiormente concisi e sono elaborati in un dato periodo di tempo. Nell’interesse della lingua slovacca (e di coloro che la utilizzano), chiedo che le misure necessarie volte a risolvere il problema della mancanza di posti di lavoro per i traduttori nelle istituzioni UE siano incluse nel bilancio per il 2009.</p>
      <p sl="sk">Esorto il Parlamento europeo a tradurre senza esitazione, e di continuare a tradurre, da questo termine tutti i documenti legislativi, politici e amministrativi in slovacco e in tutte le altre lingue ufficiali dell’Unione, in modo che i cittadini possano verificare le attività politiche di tutte le istituzioni, fra cui le più importanti sono rappresentate dai resoconti integrali dei procedimenti delle discussioni parlamentari. Sto ponendo l’accento sul fatto di compiere una dichiarazione scritta a favore della conservazione del sistema multilinguistico, e invito i traduttori e gli interpreti slovacchi a contribuire, mediante le loro conoscenze linguistiche, al multilinguismo in Europa.</p>
    </intervention>
    <intervention id="2-958" speaker_id="33775" name="Jean-Pierre Audy" is_mep="True" mode="written">
      <p sl="fr">Ho votato a favore del discarico per il direttore del Centro europeo per la prevenzione e il controllo delle malattie per quanto riguarda l’esecuzione del suo bilancio per l’esercizio 2006, in base alla relazione del collega austriaco Hans-Peter Martin, che raccomanda al Parlamento di concedere il discarico. La procedura di discarico dovrebbe essere semplificata e facilitata per le agenzie decentrate, che sono in numero crescente (da 8 nel 2000 a 20 nel 2006) e rappresentano un bilancio totale di circa 1 miliardo di euro. Appoggio la richiesta alla Commissione di presentare uno studio ogni cinque anni sul valore aggiunto di ciascuna agenzia e di non esitare a chiuderne una qualora la verifica concluda che non è proficua. Le procedure di audit interno delle agenzie necessitano inoltre di urgente miglioramento e sostengo la possibilità di disporre di un consiglio di disciplina comune per tutte le agenzie. Bisognerebbe preoccuparsi del fatto che, nuovamente, siano stati introdotti impegni giuridici da parte del Centro senza antecedenti impegni di bilancio, cosa che è contraria ai regolamenti finanziari. Il Centro deve intraprendere le misure necessarie, compreso in termini di gestione economica, al fine di migliorare l’impegno e le procedure di pagamento.</p>
    </intervention>
    <intervention id="2-956" speaker_id="33775" name="Jean-Pierre Audy" is_mep="True" mode="written">
      <p sl="fr">Ho votato a favore del discarico per il direttore dell’Osservatorio europeo delle droghe e delle tossicodipendenze per quanto riguarda l’esecuzione del suo bilancio per l’esercizio 2006, in base alla relazione del collega austriaco Hans-Peter Martin, che raccomanda al Parlamento di concedere il discarico. La procedura di discarico dovrebbe essere semplificata e facilitata per le agenzie decentrate, che sono in numero crescente (da 8 nel 2000 a 20 nel 2006) e rappresentano un bilancio totale di circa 1 miliardo di euro. Appoggio la richiesta alla Commissione di presentare uno studio ogni cinque anni sul valore aggiunto di ciascuna agenzia e di non esitare a chiuderne una qualora la verifica concluda che non è proficua. Le procedure di audit interno delle agenzie necessitano inoltre di urgente miglioramento e sostengo la possibilità di disporre di un consiglio di disciplina comune per tutte le agenzie. Complessivamente, i deputati accolgono positivamente gli sforzi compiuti dall’Osservatorio al fine di migliorare l’esecuzione del proprio bilancio, anche se il livello di stanziamenti riportati rimane elevato. Approvo il desiderio dell’Osservatorio di condurre una valutazione delle proprie operazioni nel 2007 e il fatto che si attenda un piano di gestione per il 2008 e il 2009.</p>
    </intervention>
    <intervention id="2-954" speaker_id="33775" name="Jean-Pierre Audy" is_mep="True" mode="written">
      <p sl="fr">Ho votato a favore del discarico per il direttore dell’Agenzia dell’Unione europea per i diritti fondamentali (precedentemente: Osservatorio europeo dei fenomeni di razzismo e xenofobia) per quanto riguarda l’esecuzione del suo bilancio per l’esercizio 2006, in base alla relazione del collega austriaco Hans-Peter Martin, che raccomanda al Parlamento di concedere il discarico. La procedura di discarico dovrebbe essere semplificata e facilitata per le agenzie decentrate, che sono in numero crescente (da 8 nel 2000 a 20 nel 2006) e rappresentano un bilancio totale di circa 1 miliardo di euro. Appoggio la richiesta alla Commissione di presentare uno studio ogni cinque anni sul valore aggiunto di ciascuna agenzia e di non esitare a chiuderne una qualora la verifica concluda che non è proficua. Le procedure di audit interno delle agenzie necessitano inoltre di urgente miglioramento e sostengo la possibilità di disporre di un consiglio di disciplina comune per tutte le agenzie. Le relazioni e i conti annuali sul programma di lavoro 2006 e 2007 dell’Agenzia contengono informazioni relativamente ridotte sull’esecuzione di bilancio, i dati economici, rischi, valutazione e revisione dell’Agenzia, che necessita di migliorare la qualità delle proprie informazioni e pubblicare sul sito Internet la sua relazione annuale di attività.</p>
    </intervention>
    <intervention id="2-952" speaker_id="33775" name="Jean-Pierre Audy" is_mep="True" mode="written">
      <p sl="fr">Ho votato a favore del discarico per il direttore dell’Agenzia europea per la ricostruzione per quanto riguarda l’esecuzione del suo bilancio per l’esercizio 2006, in base alla relazione del collega austriaco Hans-Peter Martin, che raccomanda al Parlamento di concedere il discarico. La procedura di discarico dovrebbe essere semplificata e facilitata per le agenzie decentrate, che sono in numero crescente (da 8 nel 2000 a 20 nel 2006) e rappresentano un bilancio totale di circa 1 miliardo di euro. Appoggio la richiesta alla Commissione di presentare uno studio ogni cinque anni sul valore aggiunto di ciascuna agenzia e di non esitare a chiuderne una qualora la verifica concluda che non è proficua. Le procedure di audit interno delle agenzie necessitano inoltre di urgente miglioramento e sostengo la possibilità di disporre di un consiglio di disciplina comune per tutte le agenzie. Approvo il ruolo dell’Agenzia nello sviluppo e nel consolidamento della stabilità nella regione dei Balcani e nella ferma gestione del programma CARDS. L’Agenzia ha del tutto completato il proprio mandato e ora può moderare le sue attività; ciò è previsto per la fine del 2008 al fine di affidare la gestione dell’assistenza a Serbia, Kosovo, Montenegro ed ex Repubblica iugoslava di Macedonia (FYROM) alle delegazioni della Commissione in questi paesi.</p>
    </intervention>
    <intervention id="2-951" speaker_id="31123" name="Pedro Guerreiro" is_mep="True" mode="written">
      <p sl="pt">Questa agenzia è stata istituita dopo l’attacco NATO all’ex Iugoslavia e gestisce i principali programmi UE di “assistenza” nei Balcani.</p>
      <p sl="pt">I suoi obiettivi sono chiari e includono, come ci si poteva solamente aspettare, un “aiuto” ai processi di “riforma” che conducono alla realizzazione di istituzioni e a uno “Stato di diritto” nell’immagine propria dell’UE e secondo le ambizioni europee, vale a dire mediante la creazione di “un’economia di mercato”, ovvero capitalistica.</p>
      <p sl="pt">Probabilmente il PE, coinvolto nell’allargamento di NATO e UE, “è convinto che, al punto in cui la Commissione assume la gestione del nuovo strumento di assistenza preadesione, [ …], dovrebbe infine presentare al Consiglio un nuovo mandato per l’Agenzia, che dovrebbe, come definito, terminare il proprio operato nei Balcani entro la fine del 2008 ed essere convertita in un’agenzia realmente europea per azioni esterne [ …] in regioni in cui non è possibile attuare la tradizionale assistenza allo sviluppo”.</p>
      <p sl="pt">In altre parole, l’inaccettabile trasformazione di quest’agenzia in un altro strumento ancora che sostiene la politica UE di ingerenza in altre regioni del mondo.</p>
    </intervention>
    <intervention id="2-949" speaker_id="33775" name="Jean-Pierre Audy" is_mep="True" mode="written">
      <p sl="fr">Ho votato a favore del discarico per il direttore dell’Agenzia europea per l’ambiente per quanto riguarda l’esecuzione del suo bilancio per l’esercizio 2006, in base alla relazione del collega austriaco Hans-Peter Martin, che raccomanda al Parlamento di concedere il discarico. La procedura di discarico dovrebbe essere semplificata e facilitata per le agenzie decentrate, che sono in numero crescente (da 8 nel 2000 a 20 nel 2006) e rappresentano un bilancio totale di circa 1 miliardo di euro. Appoggio la richiesta alla Commissione di presentare uno studio ogni cinque anni sul valore aggiunto di ciascuna agenzia e di non esitare a chiuderne una qualora la verifica concluda che non è proficua. Le procedure di audit interno delle agenzie necessitano inoltre di urgente miglioramento e sostengo la possibilità di disporre di un consiglio di disciplina comune per tutte le agenzie. E’ sorprendente che una somma considerevole di stanziamenti per attività operative sia stata dichiarata dall’Agenzia europea per l’ambiente per essere riportata nell’esercizio 2007; tale iniziativa presuppone un fallimento nel conformarsi al principio di annualità del bilancio. Occorre compiere una critica anche a certi malfunzionamenti del sistema di controllo dell’Agenzia, che non ha chiaramente separato le funzioni di autorizzazione di funzionari e la contabilità.</p>
    </intervention>
    <intervention id="2-947" speaker_id="33775" name="Jean-Pierre Audy" is_mep="True" mode="written">
      <p sl="fr">Ho votato a favore del discarico per il direttore dell’Agenzia europea per la sicurezza e la salute sul lavoro per quanto riguarda l’esecuzione del suo bilancio per l’esercizio 2006, in base alla relazione del collega austriaco Hans-Peter Martin, che raccomanda al Parlamento di concedere il discarico. La procedura di discarico dovrebbe essere semplificata e facilitata per le agenzie decentrate, che sono in numero crescente (da 8 nel 2000 a 20 nel 2006) e rappresentano un bilancio totale di circa 1 miliardo di euro. Appoggio la richiesta alla Commissione di presentare uno studio ogni cinque anni sul valore aggiunto di ciascuna agenzia e di non esitare a chiuderne una qualora la verifica concluda che non è proficua. Le procedure di audit interno delle agenzie necessitano inoltre di urgente miglioramento e sostegno la possibilità di disporre di un consiglio di disciplina comune per tutte le agenzie. Mi congratulo con l’Agenzia per il suo lavoro nel diffondere metodi di prevenzione nel campo della salute e della sicurezza sul lavoro nell’UE. Ciononostante, deploro il fatto che non comunica a sufficienza con le autorità sociali degli Stati membri, che sono specializzati in questo settore.</p>
    </intervention>
    <intervention id="2-945" speaker_id="33775" name="Jean-Pierre Audy" is_mep="True" mode="written">
      <p sl="fr">Ho votato a favore del discarico per il direttore dell’Agenzia europea per i medicinali per quanto riguarda l’esecuzione del suo bilancio per l’esercizio 2006, in base alla relazione del collega austriaco Hans-Peter Martin, che raccomanda al Parlamento di concedere il discarico. La procedura di discarico dovrebbe essere semplificata e facilitata per le agenzie decentrate, che sono in numero crescente (da 8 nel 2000 a 20 nel 2006) e rappresentano un bilancio totale di circa 1 miliardo di euro. Appoggio la richiesta alla Commissione di presentare uno studio ogni cinque anni sul valore aggiunto di ciascuna agenzia e di non esitare a chiuderne una qualora la verifica concluda che non è proficua. Le procedure di audit interno delle agenzie necessitano inoltre di urgente miglioramento e sostengo la possibilità di disporre di un consiglio di disciplina comune per tutte le agenzie. Non sono in grado di comprendere le preoccupazioni del consiglio dell’Agenzia europea per i medicinali che i nuovi incarichi assegnatile non siano sufficientemente finanziati. In verità, la situazione finanziaria dell’Agenzia sembra essere fiorente, con un livello contenuto di utilizzo dei fondi (inferiore al 60 per cento) e un considerevole avanzo di contabilità associato ad accumulazioni, e contemporaneamente un sussidio comunitario ed emolumenti versati dagli impegni di mantenere le autorizzazioni comunitarie all’immissione in commercio dei medicinali (ovvero un utile di 119 milioni di euro nel 2006 più un sussidio comunitario di 31 milioni di euro).</p>
    </intervention>
    <intervention id="2-943" speaker_id="33775" name="Jean-Pierre Audy" is_mep="True" mode="written">
      <p sl="fr">Ho votato a favore del discarico per il direttore dell’Autorità europea per la sicurezza alimentare per quanto riguarda l’esecuzione del suo bilancio per l’esercizio 2006, in base alla relazione del collega austriaco Hans-Peter Martin, che raccomanda al Parlamento di concedere il discarico. La procedura di discarico dovrebbe essere semplificata e facilitata per le agenzie decentrate, che sono in numero crescente (da 8 nel 2000 a 20 nel 2006) e rappresentano un bilancio totale di circa 1 miliardo di euro. Appoggio la richiesta alla Commissione di presentare uno studio ogni cinque anni sul valore aggiunto di ciascuna agenzia e di non esitare a chiuderne una qualora la verifica concluda che non è proficua. Le procedure di audit interno delle agenzie necessitano inoltre di urgente miglioramento e sostengo la possibilità di disporre di un consiglio di disciplina comune per tutte le agenzie. Ritengo sia curioso che sia avvenuta una sottoesecuzione delle spese dell’Autorità, che apparentemente è dovuta soprattutto ai problemi associati alla politica di assunzione di personale scientifico altamente qualificato a Parma (solo due terzi dei 250 posti offerti dall’Autorità avrebbero potuto essere occupati entro la fine del 2006), nonché all’incongruenza nei conti.</p>
    </intervention>
    <intervention id="2-941" speaker_id="33775" name="Jean-Pierre Audy" is_mep="True" mode="written">
      <p sl="fr">Ho votato a favore del discarico per il direttore dell’Agenzia europea per la sicurezza marittima per quanto riguarda l’esecuzione del suo bilancio per l’esercizio 2006, in base alla relazione del collega austriaco Hans-Peter Martin, che raccomanda al Parlamento di concedere il discarico. La procedura di discarico dovrebbe essere semplificata e facilitata per le agenzie decentrate, che sono in numero crescente (da 8 nel 2000 a 20 nel 2006) e rappresentano un bilancio totale di circa 1 miliardo di euro. Appoggio la richiesta alla Commissione di presentare uno studio ogni cinque anni sul valore aggiunto di ciascuna agenzia e di non esitare a chiuderne una qualora la verifica concluda che non è proficua. Le procedure di audit interno delle agenzie necessitano inoltre di urgente miglioramento e sostengo la possibilità di disporre di un consiglio di disciplina comune per tutte le agenzie. Per quanto riguarda l’Agenzia, mi spiace che il tasso di utilizzo degli stanziamenti di pagamento per misure antinquinamento in mare sia troppo contenuto (67,7 per cento), mentre il Parlamento ha ampiamente sostenuto questo tipo di provvedimento nel quadro della procedura di bilancio. Infine, bisognerebbe preoccuparsi del fatto che il numero di trasferimenti di bilancio è eccessivamente elevato, che esiste una pianificazione inadeguata nelle assunzioni e un’incorretta presentazione del bilancio.</p>
    </intervention>
    <intervention id="2-940" speaker_id="31123" name="Pedro Guerreiro" is_mep="True" mode="written">
      <p sl="pt">Il numero di agenzie e di altri organismi comunitari si è moltiplicato negli ultimi anni, dal Trattato di Nizza fino a quello ora noto come Trattato di “Lisbona”. Sulla base degli obiettivi più svariati, il loro scopo, per la maggior parte, è servire da catalizzatore per rafforzare la natura sempre più sovranazionale delle istituzioni e delle politiche dell’Unione europea.</p>
      <p sl="pt">Nel complesso, sono stabilite per “coordinare” o “aiutare” gli Stati membri in diversi settori, e il numero di tali agenzie e organismi è aumentato in modo graduale: nell’ambito del processo di discarico ce n’erano 8 nel 2000 e oltre 20 nel 2006!</p>
      <p sl="pt">Anche se non completi, ci sono alcuni esempi: l’Agenzia europea per la gestione della cooperazione operativa alle frontiere esterne degli Stati membri dell’Unione europea (FRONTEX), l’Agenzia ferroviaria europea, l’Agenzia europea dell’ambiente, l’Agenzia europea per la ricostruzione (Balcani), l’Autorità europea per la sicurezza alimentare, l’Agenzia europea per la sicurezza marittima, l’Agenzia europea per la sicurezza aerea, …</p>
      <p sl="pt">Per quanto riguarda il discarico di tali agenzie, la Corte dei conti ha compiuto un’osservazione generale sul loro fallimento nel rispettare nelle loro attività misure stabilite nel regolamento finanziario, nello statuto dei funzionari e nelle norme relative agli appalti pubblici, solo per citare alcuni esempi.</p>
    </intervention>
    <intervention id="2-938" speaker_id="33775" name="Jean-Pierre Audy" is_mep="True" mode="written">
      <p sl="fr">Ho votato a favore del discarico per il direttore dell’Agenzia europea per la sicurezza aerea per quanto riguarda l’esecuzione del suo bilancio per l’esercizio 2006, in base alla relazione del collega austriaco Hans-Peter Martin, che raccomanda al Parlamento di concedere il discarico. La procedura di discarico dovrebbe essere semplificata e facilitata per le agenzie decentrate, che sono in numero crescente (da 8 nel 2000 a 20 nel 2006) e rappresentano un bilancio totale di circa 1 miliardo di euro. Appoggio la richiesta alla Commissione di presentare uno studio ogni cinque anni sul valore aggiunto di ciascuna agenzia e di non esitare a chiuderne una qualora la verifica concluda che non è proficua. Le procedure di audit interno delle agenzie necessitano inoltre di urgente miglioramento e sostengo la possibilità di disporre di un consiglio di disciplina comune per tutte le agenzie. Occorre rivedere la struttura degli emolumenti dell’Agenzia europea per la sicurezza aerea al fine di riequilibrare i costi e le entrate per le attività di certificazione (entrate pari a 35 milioni di euro contro costi pari a 48 milioni di euro).</p>
    </intervention>
    <intervention id="2-936" speaker_id="33775" name="Jean-Pierre Audy" is_mep="True" mode="written">
      <p sl="fr">Ho votato a favore del discarico per il direttore dell’Agenzia ferroviaria europea per quanto riguarda l’esecuzione del suo bilancio per l’esercizio 2006, in base alla relazione del collega austriaco Hans-Peter Martin, che raccomanda al Parlamento di concedere il discarico. La procedura di discarico dovrebbe essere semplificata e facilitata per le agenzie decentrate, che sono in numero crescente (da 8 nel 2000 a 20 nel 2006) e rappresentano un bilancio totale di circa 1 miliardo di euro. Appoggio la richiesta alla Commissione di presentare uno studio ogni cinque anni sul valore aggiunto di ciascuna agenzia e di non esitare a chiuderne una qualora la verifica concluda che non è proficua. Le procedure di audit interno delle agenzie necessitano inoltre di urgente miglioramento e sostengo la possibilità di disporre di un consiglio di disciplina comune per tutte le agenzie. Per quanto riguarda il funzionamento dell’Agenzia ferroviaria europea, è deplorevole notare un residuo alquanto significativo di fondi (l’85 per cento delle spese operative) e dovremmo accogliere positivamente il fatto che l’Agenzia abbia deciso di attuare le 24 norme di controllo interno fissate dalla Commissione per il 2008, nonché la sua decisione di assumere un funzionario di approvvigionamento al fine di accelerare questa funzione e renderla affidabile, insieme al revisore interno.</p>
    </intervention>
    <intervention id="2-934" speaker_id="33775" name="Jean-Pierre Audy" is_mep="True" mode="written">
      <p sl="fr">Ho votato a favore del discarico per il direttore dell’Agenzia europea per la sicurezza delle reti e dell’informazione per quanto riguarda l’esecuzione del suo bilancio per l’esercizio 2006, in base alla relazione del collega austriaco Hans-Peter Martin, che raccomanda al Parlamento di concedere il discarico. La procedura di discarico dovrebbe essere semplificata e facilitata per le agenzie decentrate, che sono in numero crescente (da 8 nel 2000 a 20 nel 2006) e rappresentano un bilancio totale di circa 1 miliardo di euro. Appoggio la richiesta alla Commissione di presentare uno studio ogni cinque anni sul valore aggiunto di ciascuna agenzia e di non esitare a chiuderne una qualora la verifica concluda che non è proficua. Per quanto riguarda l’Agenzia europea per la sicurezza delle reti e dell’informazione, desidero affermare di non condividere l’opinione del Parlamento europeo, che respinge la proposta della Commissione di trasferire le responsabilità dell’Agenzia a una nuova Autorità europea di promozione delle telecomunicazioni (European Telecom Marketing Authority), i cui incarichi dal 2010 consisteranno nel garantire che i regolatori nazionali operino come un gruppo efficiente sulla base di principi guida comuni, trasmettendo pareri e assistendo all’elaborazione di misure in materia di mercato unico della Commissione nel settore delle telecomunicazioni.</p>
    </intervention>
    <intervention id="2-933" speaker_id="33775" name="Jean-Pierre Audy" is_mep="True" mode="written">
      <p sl="fr">Ho votato a favore del discarico per il direttore dell’Agenzia europea per la gestione della cooperazione operativa alle frontiere esterne (Frontex) per quanto riguarda l’esecuzione del suo bilancio per l’esercizio 2006, in base alla relazione del collega austriaco Hans-Peter Martin, che raccomanda al Parlamento di concedere il discarico. La procedura di discarico dovrebbe essere semplificata e facilitata per le agenzie decentrate, che sono in numero crescente (da 8 nel 2000 a 20 nel 2006) e rappresentano un bilancio totale di circa 1 miliardo di euro. Appoggio la richiesta alla Commissione di presentare uno studio ogni cinque anni sul valore aggiunto di ciascuna agenzia e di non esitare a chiuderne una qualora la verifica concluda che non è proficua. Le procedure di audit interno delle agenzie necessitano inoltre di urgente miglioramento e sostengo la possibilità di disporre di un consiglio di disciplina comune per tutte le agenzie. Per quanto riguarda Frontex, non è opportuno che soltanto l’Agenzia abbia ottenuto una piena autonomia finanziaria dal 1° ottobre 2006 e che prima di questa data tutte le spese amministrative richiedessero l’autorizzazione della Commissione a Bruxelles. Mi congratulo con l’Agenzia per il suo lavoro, malgrado le risorse insufficienti, e mi auguro che in futuro saranno incrementate.</p>
    </intervention>
    <intervention id="2-237" speaker_id="31123" name="Pedro Guerreiro" is_mep="True" mode="written">
      <p sl="it">Tra altre possibili considerazioni pertinenti relative al discarico di bilancio di questa Agenzia, si dovrebbero rilevare le somme considerevoli rimaste alla fine del 2006, e per di più che nello stesso anno sono stati approvati due bilanci rettificativi, il cui obiettivo era accrescere il proprio bilancio.</p>
      <p sl="it">Dopo tali bilanci rettificativi, il bilancio dell’Agenzia è aumentato a 19,2 milioni di euro. Ancora alla fine del 2006 e in base ai conti stessi dell’Agenzia deteneva 14,3 milioni di euro in contanti!</p>
      <p sl="it">Sono inoltre state osservate alcune irregolarità relative alla gestione del personale, vale a dire in merito ai criteri e alle procedure di assunzione che non erano in linea con le disposizioni generali dello statuto dei funzionari delle istituzioni UE (in effetti si tratta di una situazione ricorrente nel discarico di bilancio di svariate agenzie comunitarie, per cui sono sorte numerose critiche riguardanti la non conformità con lo statuto dei funzionari).</p>
      <p sl="it">Tale è il desiderio politico di compiere progressi con la “comunitarizzazione” della “gestione delle frontiere” a livello europeo e di avviare Frontex, a cui ovviamente ci opponiamo, che le risorse finanziarie sono state fornite in maniera eccessiva e oltre la provata capacità. Cosa che mi porta ad affermare che nel 2006 certamente si è messo il carro davanti ai buoi …</p>
    </intervention>
    <intervention id="2-238" speaker_id="28255" name="Andreas Mölzer" is_mep="True" mode="written">
      <p sl="de">Abbiamo lottato per porre sotto controllo lo spreco e l’uso improprio del denaro sin da quando è nata l’UE. E’ giunto il momento che, infine, inizi la lotta contro la corruzione ai massimi livelli, cosicché le richieste attualmente avanzate di fondi versati ingiustamente siano restituiti, e dobbiamo cogliere le opportunità migliori per risparmiare denaro. Questa iniziativa includerebbe, ad esempio, limitarci a un’unica ubicazione per il Parlamento, nonché un uso più ragionevole dei fondi da parte delle agenzie dell’UE. Stiamo approvando il raddoppiamento di alcuni elementi, come l’Agenzia per i diritti fondamentali, mentre, allo stesso tempo, agenzie proficue quali Frontex stanno morendo. Non è possibile permettere che ciò continui.</p>
    </intervention>
    <intervention id="2-931" speaker_id="33775" name="Jean-Pierre Audy" is_mep="True" mode="written">
      <p sl="fr">Ho votato a favore del discarico per il direttore di EUROJUST per quanto riguarda l’esecuzione del suo bilancio per l’esercizio 2006, in base alla relazione del collega austriaco Hans-Peter Martin, che raccomanda al Parlamento di concedere il discarico. La procedura di discarico dovrebbe essere semplificata e facilitata per le agenzie decentrate, che sono in numero crescente (da 8 nel 2000 a 20 nel 2006) e rappresentano un bilancio totale di circa 1 miliardo di euro. Appoggio la richiesta alla Commissione di presentare uno studio ogni cinque anni sul valore aggiunto di ciascuna agenzia e di non esitare a chiuderne una qualora la verifica concluda che non è proficua. Le procedure di audit interno delle agenzie necessitano inoltre di urgente miglioramento e sostengo la possibilità di disporre di un consiglio di disciplina comune per tutte le agenzie. Per quanto riguarda EUROJUST, sono sorpreso per i problemi associati al fallimento di rispettare il principio di separazione delle competenze per gli incarichi dell’ordinatore e del contabile, e che la cooperazione con l’Ufficio europeo per la lotta antifrode (OLAF) sia tuttora così inadeguata.</p>
    </intervention>
    <intervention id="2-929" speaker_id="33775" name="Jean-Pierre Audy" is_mep="True" mode="written">
      <p sl="fr">Ho votato a favore del discarico per il direttore dell’Accademia europea di polizia (CEPOL) per quanto riguarda l’esecuzione del suo bilancio per l’esercizio 2006, in base alla relazione del collega austriaco Hans-Peter Martin, che raccomanda al Parlamento di concedere il discarico. La procedura di discarico dovrebbe essere semplificata e facilitata per le agenzie decentrate, che sono in numero crescente (da 8 nel 2000 a 20 nel 2006) e rappresentano un bilancio totale di circa 1 miliardo di euro. Appoggio la richiesta alla Commissione di presentare uno studio ogni cinque anni sul valore aggiunto di ciascuna agenzia e di non esitare a chiuderne una qualora la verifica concluda che non è proficua.</p>
      <p sl="fr">Analogamente, le procedure di audit interno delle agenzie necessitano inoltre di urgente miglioramento e sostengo la possibilità di disporre di un consiglio di disciplina comune per tutte le agenzie. Se si tengono in considerazione le ragioni fornite dall’Accademia, in particolare che fosse difficile per questo nuovo organismo europeo rispettare immediatamente i principi del regolamento finanziario e che i sistemi di controllo sono stati realizzati, risulta normale che, al più tardi entro giugno 2008, questo organismo dovrebbe conformarsi del tutto alle disposizioni del regolamento finanziario.</p>
    </intervention>
    <intervention id="2-927" speaker_id="33775" name="Jean-Pierre Audy" is_mep="True" mode="written">
      <p sl="it">Ho votato a favore del discarico per la Commissione per quanto riguarda l’esecuzione del bilancio del VI, VII, VIII e IX Fondo europeo per lo sviluppo (FES) per l’esercizio 2006 in base alla relazione che raccomanda al Parlamento di concedere il discarico da parte dell’onorevole Fjellner, che, in effetti, ha rilevato l’ottimo lavoro dell’onorevole Stubb, il quale è stato nominato ministro del governo finlandese.</p>
      <p sl="it">Come molti deputati, deploro che il FES non sia stato inserito nel bilancio secondo la prospettiva finanziaria per il periodo 2007-2013 e che tale iscrizione in bilancio dovrebbe essere un obiettivo prioritario per il quadro economico pluriennale dopo il 2013. Nel frattempo, dovrebbero essere semplificate le procedure di gestione del FES, in particolare facendo sì che sia possibile concludere i precedenti FES il prima possibile e unificare le regole finanziarie. Con l’avvio di un 10° FES nel 2008, ci saranno nientemeno che quattro FES da gestire contemporaneamente per la Commissione.</p>
      <p sl="it">Infine, sono sorpreso per la somma di 10,3 milioni di euro di “impegni in sospeso” che costituisce il 25 per cento dei fondi totali assegnati, ed è necessario che la Commissione debba ridurre tali fondi ancor più drasticamente, soprattutto gli impegni passati e latenti.</p>
    </intervention>
    <intervention id="2-925" speaker_id="33775" name="Jean-Pierre Audy" is_mep="True" mode="written">
      <p sl="it">Ho votato a favore del discarico per la Commissione per quanto riguarda l’esecuzione del bilancio dell’Autorità di vigilanza del GNSS europeo per l’esercizio 2006 in base alla relazione dell’onorevole Martin che raccomanda al Parlamento di concedere il discarico.</p>
      <p sl="it">La procedura di discarico dovrebbe essere semplificata e facilitata per le agenzie decentrate, che sono in numero crescente (da 8 nel 2000 a 20 nel 2006) e rappresentano un bilancio totale di circa 1 miliardo di euro. Appoggio la richiesta alla Commissione di presentare uno studio ogni cinque anni sul valore aggiunto di ciascuna agenzia e di non esitare a chiuderne una qualora la verifica concluda che non è proficua.</p>
      <p sl="it">Analogamente, le procedure di audit interno delle agenzie necessitano inoltre di urgente miglioramento e sostengo la possibilità di disporre di un consiglio di disciplina comune per tutte le agenzie. Per quanto riguarda l’Autorità di vigilanza del GNSS europeo, si dovrebbe notare che dal 1° gennaio 2007 tale organismo è stato il possessore dei beni tangibili e intangibili del programma Galileo, che sarà del tutto finanziato in modo pubblico, e deve quindi essere soggetto a una verifica particolarmente scrupolosa.</p>
    </intervention>
  </section>
  <section id="creitem47" title="9. Correzioni e intenzioni di voto: vedasi processo verbale"/>
  <section id="creitem48" title="10. Approvazione del processo verbale della seduta precedente: vedasi processo verbale"/>
  <section id="creitem49" title="11. Aumento dei prezzi dei prodotti alimentari nell’Unione europea e nei paesi in via di sviluppo (discussione)">
    <intervention id="2-244" speaker_id="1838" is_mep="True" mode="spoken" role="Presidente">
      <p sl="unknown">L’ordine del giorno reca le dichiarazioni del Consiglio e della Commissione relative all’aumento dei prezzi dei prodotti alimentari nell’Unione europea e nei paesi in via di sviluppo.</p>
    </intervention>
    <intervention id="2-245" speaker_id="photo_generic" name="Louis Michel" is_mep="True" mode="spoken">
      <p sl="fr">Membro della Commissione . Signor Presidente, onorevoli deputati, il drammatico aumento dei prezzi dei prodotti alimentari dall’inizio dell’anno ha innescato una consapevolezza a livello mondiale della crisi alimentare globale.</p>
      <p sl="fr">Entro poche ore è fissato un incontro a Londra che riunirà le principali parti interessate nell’aiuto alimentare. All’inizio di maggio si svolgerà una conferenza internazionale “Towards a green revolution in Africa ”. Tutti gli attori politici, gli operatori e gli esperti del settore ora sono stati mobilitati. Da molti anni il mondo ha assistito a una crescita costante dei prezzi dei prodotti alimentari.</p>
      <p sl="fr">Dal 2000, il prezzo in dollari del grano è triplicato, e i prezzi di riso e mais sono raddoppiati. L’inizio del 2008 ha portato un ulteriore aumento del 20 per cento, che, nei nostri paesi industrializzati, ha condotto a preoccupazioni riguardanti il potere d’acquisto e nei paesi in via di sviluppo al rischio di carestia per intere popolazioni. Quando si vive con meno di un dollaro al giorno e si spende la maggior parte delle proprie entrate in cibo, tali aumenti sono semplicemente insostenibili.</p>
      <p sl="fr">Tale situazione è alla base delle proteste per il cibo che sono avvenute nelle ultime settimane in tutto il mondo: a Haiti, in Messico, Egitto, Marocco, Camerun, Senegal, Costa d’Avorio, Guinea, Mauritania, Etiopia, Uzbekistan, Yemen, Filippine, Thailandia e Indonesia. Studi dimostrano che è conclusa l’era dei generi alimentari a prezzi contenuti sul mercato internazionale. Non vedremo i prezzi dei prodotti alimentari ritornare ai livelli di un tempo, e, qualora non si intraprendessero misure in maniera rapida, potrebbe accrescere la volatilità.</p>
      <p sl="fr">L’attuale clima di impennata dei prezzi dei prodotti alimentari costituisce una grave minaccia in termini di destabilizzazione politica, finanziaria e sociale in molti paesi nel mondo, dobbiamo pertanto intervenire al più presto. Va molto oltre le possibilità della Commissione europea, o addirittura dell’Unione europea. Deve agire l’intera comunità internazionale.</p>
      <p sl="fr">Esaminando le possibili soluzioni, abbiamo individuato due opzioni fondamentali. Primo, occorre salvare vite e reagire alle crisi sociali provocate dai prezzi in aumento, talvolta esacerbate dalla situazione politica nazionale. Secondo, abbiamo evidentemente bisogno di una strategia a medio e lungo termine. Ritengo occorra intervenire su entrambi i fronti. Chiaramente, il più grande errore sarebbe offrire una risposta umanitaria a un problema strutturale quale la sicurezza alimentare sottoforma di aiuto in questo settore. Senza dubbio tale iniziativa allevierebbe le coscienze di alcune persone a breve termine, ma aiuti alimentari di emergenza non sono sufficienti per affrontare un problema strutturale.</p>
      <p sl="fr">Quindi, a breve termine, è ovviamente necessario, oltre alle risposte nazionali finalizzate a garantire un migliore controllo dei prezzi dei generi alimentari, soddisfare le esigenze delle popolazioni più vulnerabili che si trovano in reale difficoltà a livello umanitario. Perciò dobbiamo mobilitare aiuti umanitari di emergenza aggiuntivi al fine di incrementare la capacità di ECHO di garantire tale assistenza.</p>
      <p sl="fr">Tuttavia, non si tratta di una crisi alimentare ordinaria. E’ una crisi del potere d’acquisto, che colpisce i più indigenti che non possono più permettersi di acquistare prodotti alimentari. Pertanto, la nostra risposta deve essere basata anche su altre forme di aiuto alimentare, volte, ad esempio, a compensare gli effetti negativi sulla malnutrizione infantile e a sostenere il potere d’acquisto delle famiglie maggiormente vulnerabili. Dobbiamo inoltre promuovere la rapida crescita della disponibilità agricola locale, fornendo quindi agli agricoltori locali accesso a fattori di produzione agricoli, sementi e fertilizzanti.</p>
      <p sl="fr">Considerato il grado della crisi e la sua probabile durata, è assolutamente fondamentale che l’Unione europea si adoperi anche per un approccio a medio termine, sostenendo politiche di protezione sociale nei paesi più a rischio, in particolare in Africa.</p>
      <p sl="fr">Nel medio e lungo termine l’unica soluzione valida è che fare qualsiasi cosa in nostro potere al fine di garantire una disponibilità agricola. La produzione deve aumentare a livello globale per tenere il passo con la domanda internazionale, anche se ciò non va affidato ai principali paesi esportatori. L’Unione europea ha già intrapreso misure concrete a tal proposito. Il set-aside è stato congelato, le quote latte sono state aumentate e i dazi doganali sui cereali sono state abolite.</p>
      <p sl="fr">L’Africa deve rivestire il proprio ruolo, con il nostro sostegno, ed esortare una rivoluzione verde in modo da ridurre la sua dipendenza complessiva dal mercato internazionale. L’agricoltura africana attualmente è la meno produttiva al mondo, ma offre un enorme potenziale di sviluppo, considerato che sono mantenute le politiche a favore delle piccole tenute nazionali e si dà la priorità investimenti, a stimolare la produttività e a facilitare l’accesso per gli agricoltori ai mercati nazionali e regionali.</p>
      <p sl="fr">La Commissione sta già rendendo tale approccio una priorità fondamentale. Siamo stati i primi a evidenziare l’importanza dell’agricoltura nelle politiche dello sviluppo, molto prima di quanto hanno fatto altri attori internazionali. Abbiamo rivisto i nostri stessi programmi basati su quelli dell’Unione africana, proponendo di adeguare gli aiuti europei all’agricoltura e allo sviluppo rurale al programma di sviluppo agricolo dell’Unione africana avviato nel giugno 2007.</p>
      <p sl="fr">Nel corso della programmazione del X Fondo europeo per lo sviluppo, abbiamo garantito che il settore dello sviluppo rurale nel complesso vedrebbe un duplice incremento negli aiuti, 650 milioni di euro per il 9° FES, 1 miliardo e 250 milioni di euro per il 10° FES. Ciò non è stato semplice, poiché, come sapete, spetta ai partner dello sviluppo scegliere i settori in cui concentrare gli aiuti. Si tratta di un aumento significativo, una crescita del 100 per cento in termini assoluti, anche se non corrisponde a un aumento percentuale nella somma assegnata per l’agricoltura e lo sviluppo rurale. La quantità di denaro disponibile è raddoppiata, ma la percentuale del Fondo europeo per lo sviluppo rimane all’incirca la stessa.</p>
      <p sl="fr">In questo contesto, notiamo con soddisfazione il rinnovato interesse della comunità di donatori nel settore agricolo, che è stato ignorato negli ultimi 25 anni. La Commissione nel complesso, e io in particolare in quanto Commissario responsabile per lo sviluppo e gli aiuti umanitari, siamo alquanto consapevoli dell’importanza politica della crisi attuale. Ho avuto l’opportunità di affrontare tale questione con il Segretario generale delle Nazioni Unite durante l’ultimo incontro del gruppo dirigente degli Obiettivi di sviluppo del Millennio per l’Africa svoltosi a New York il mese scorso. Ne ho anche discusso con il presidente della commissione dell’Unione africana, Jean Ping. E’ stato durante questo incontro che ho usato l’espressione “tsunami umanitario”, poiché ritenevo fosse necessario scuotere i leader politici verso l’azione, anziché semplicemente parlare e fare promesse.</p>
      <p sl="fr">Le cause della crisi sono varie e complesse, benché dobbiamo fare attenzione a non perderci nei dettagli più sottili. C’è una domanda crescente, in particolare in Asia, per la migliorata qualità della vita di numerose persone che ora possono permettersi di mangiare di più e meglio. Esiste inoltre un aumento del prezzo del petrolio, che ha un impatto diretto sul costo dei trasporti e dei fertilizzanti. Aggiungiamo tale situazione ai problemi dal punto di vista dell’approvvigionamento provocati dall’impatto dei cambiamenti climatici, e otteniamo alcuni degli ingredienti per la crisi attuale.</p>
      <p sl="fr">Che cosa sta facendo la Commissione? Sta lavorando su una strategia a lungo termine, che, come ho affermato in precedenza, è essenziale. Tuttavia, occorreranno due anni prima di assistere ai risultati sul campo. Una crescente produzione agricola non è semplicemente una questione di svitare un tappo, pertanto consideriamo anche la strategia a breve termine e aiuti di emergenza. Il marzo scorso abbiamo fissato ulteriori 160 milioni di euro per aiuti alimentari; abbiamo appena deciso di assegnare 57 milioni di euro aggiuntivi, iscritti nel bilancio per il 2008, ma che saranno resi disponibili molto prima nel corso dell’anno. Mobiliteremo 60 milioni di euro di nuove risorse, che giungeranno da una riorganizzazione della rubrica 4, o da una richiesta avanzata al Parlamento al fine di impegnare la riserva di emergenza.</p>
      <p sl="fr">Infine, desidero rilevare che la Commissione continuerà a controllare la situazione in maniera molto accurata ed è pronta, non appena si manifestano esigenze, a considerare finanziamenti aggiuntivi ove necessario.</p>
    </intervention>
    <intervention id="2-246" speaker_id="photo_generic" name="Janez Lenarčič" is_mep="True" mode="spoken">
      <p sl="sl">Presidente in carica del Consiglio . – Per prima cosa desidero scusarmi con i deputati per il mio ritardo. Ho appena partecipato a un incontro con la Conferenza dei presidenti di commissione e vi sono grato per aver organizzato la discussione in modo da consentirmi di intervenire adesso.</p>
      <p sl="sl">L’Unione europea è molto preoccupata per l’aumento dei prezzi dei prodotti agricoli, che sta diventando un problema non solo nell’UE, ma anche in ogni parte del mondo. Siamo consapevoli della gravità e del grado delle possibili conseguenze, in particolare per i paesi più poveri del mondo.</p>
      <p sl="sl">Dove si trovano le ragioni di questa situazione? Dal punto di vista dell’approvvigionamento, l’aumento dei prezzi è dovuto soprattutto a una scarsità dei raccolti, in parte a causa dell’impatto dei cambiamenti climatici, in particolare nel caso dei cereali, e a costi di produzione più elevati. Dall’altro lato, la crescita della popolazione mondiale e il rapido sviluppo di alcuni importanti paesi, quali Cina, India e Brasile, stanno incrementando la domanda. Un maggiore potere d’acquisto e una qualità della vita più elevata in questi paesi stanno provocando cambiamenti nelle abitudini dietetiche. L’aumento della domanda di carne e di latticini sta determinando un effetto indiretto sul prezzo del foraggio.</p>
      <p sl="sl">Alcune, o piuttosto molte, persone stanno inoltre citando come causa il mercato in espansione dei biocarburanti e la concomitante richiesta di prodotti agricoli a fini non alimentari. E’ proprio per questa ragione che noi nell’Unione europea ci stiamo adoperando, mediante gruppi di lavoro istituiti specificatamente a tale scopo, per elaborare chiari criteri di sostenibilità, che faciliteranno la produzione sostenibile di biocarburanti con un minimo impatto su fattori quali i prezzi dei prodotti alimentari.</p>
      <p sl="sl">Poiché sia dal punto di vista dell’offerta, sia da quello della domanda, le cause menzionate per prezzi più elevati dei generi alimentari sono di natura strutturale, è possibile attendersi che i prezzi e i relativi aumenti, anche a lungo termine, rimangano a un livello maggiore rispetto a quello cui siamo stati abituati nel decennio passato. Generalmente, l’aumento dei prezzi dei prodotti alimentari sta determinando un impatto particolarmente dannoso sui paesi in cui i prodotti agricoli e alimentari costituiscono una proporzione significativa delle importazioni. Tale situazione è grave soprattutto nei paesi con prodotti interni lordi bassi e medi e strutture meno concorrenziali in termini di produzione e commercio in generi alimentari.</p>
      <p sl="sl">Al fine di garantire provviste alimentari di base è necessario, tra l’altro, incoraggiare la produzione agricola nei paesi più poveri. Allo stesso tempo, le nazioni più ricche dovrebbero essere esortate a stanziare fondi per gli aiuti allo sviluppo ai paesi più poveri e a partecipare più attivamente alle organizzazioni umanitarie.</p>
      <p sl="sl">L’Unione europea sta tentando di frenare la crescita dei prezzi dei prodotti alimentari in molti modi. L’intento delle recenti riforme della politica agricola comune era di rendere l’agricoltura europea più sostenibile e orientata al mercato. L’UE ha già adottato il requisito di set-aside per il 2008 e ha quindi incrementato la quantità di terreno coltivabile assegnato alla produzione di generi alimentari nell’Unione europea. In quanto parte della revisione della politica agricola comune sono stati inoltre proposti l’abolizione finale di tale obbligo e il ritiro di indennità delle colture energetiche.</p>
      <p sl="sl">Sono altresì importanti gli sforzi volti a promuovere la ricerca che apre la strada alla produzione di biocarburanti di seconda generazione. Sottoprodotti quali paglia, bucce e rifiuti sarebbero utilizzati nella loro elaborazione.</p>
      <p sl="sl">Inoltre, in quanto parte dei negoziati dell’Organizzazione mondiale del commercio, l’UE intende eliminare i sussidi alle esportazioni entro il 2013. In ogni caso, la questione dell’instabilità dei mercati agricoli sta diventando una delle sfide principali di fronte all’agricoltura e alla politica agricola dell’Unione europea.</p>
      <p sl="sl">Considerato il grado delle possibili conseguenze, il Consiglio “Agricoltura e pesca” dell’Unione europea ha dibattuto la questione dei prezzi elevati nel suo incontro in aprile. E’ più probabile che ne discuterà ulteriormente in incontri futuri e i ministri affronteranno il problema in altre formazioni del Consiglio.</p>
      <p sl="sl">Organizzazioni internazionali quali l’Organizzazione per l’alimentazione e l’agricoltura (FAO), il Fondo internazionale per lo sviluppo agricolo, il World Food Programme , e altre agenzie, stanno inoltre compiendo sforzi attivi al fine di frenare l’aumento dei prezzi dei generi alimentari. La Presidenza slovena parteciperà alla Conferenza internazionale sulla sicurezza alimentare mondiale e le sfide del cambiamento climatico e della bioenergia che si svolgerà a Roma all’inizio di giugno sotto gli auspici della FAO.</p>
      <p sl="sl">In conclusione, l’aumento dei prezzi dei prodotti alimentari rappresenta un problema globale e necessita quindi di essere risolto con la dovuta considerazione e con sforzi intensificati in tutti i relativi settori. Il nostro obiettivo è ripristinare la stabilità dei prezzi di mercato.</p>
      <a text="(Applausi)"/>
    </intervention>
    <intervention id="2-247" speaker_id="4342" name="Joseph Daul" is_mep="True" mode="spoken">
      <p sl="fr">a nome del gruppo PPE-DE. − Signor Presidente, signor Presidente in carica del Consiglio, signor Commissario, accolgo positivamente la sua relazione. Lei ha assolutamente ragione, in particolare quando si tratta dell’Africa. Il gruppo PPE-DE è estremamente preoccupato per la carenza di prodotti alimentari che colpisce numerosi paesi poveri nel mondo, ma anche per il significativo aumento del costo del paniere del consumatore in Europa. Non abbiamo sentito parlare a sufficienza di tale aspetto.</p>
      <p sl="fr">Per prima cosa, la crisi alimentare chiede misure di emergenza per aiutare le popolazioni che soffrono la fame. A tal proposito, accolgo con favore lo stanziamento di fondi al World Food Programme . Tuttavia, questi provvedimenti, per quanto siano positivi, determineranno solo un sollievo temporaneo al problema. In realtà, è l’agricoltura mondiale che deve essere sottoposta una riforma strutturale radicale. La crisi alimentare costituisce un’opportunità per condurre un’accurata discussione sulla posizione desiderata dei prodotti alimentari e dell’agricoltura nell’economia mondiale ed europea.</p>
      <p sl="fr">Oggi, l’Europa è più che mai consapevole di aver bisogno dell’agricoltura per garantire la propria sicurezza alimentare. Al fine di soddisfare la domanda crescente delle economie emergenti, occorre incoraggiare lo sviluppo agricolo di tali paesi. La sfida principale per i paesi poveri è l’autosufficienza a livello alimentare, dobbiamo pertanto aiutarli a stabilire un’agricoltura che sia fattibile dal punto di vista economico.</p>
      <p sl="fr">Il blocco della produzione in Europa non è più appropriato, come lei ha rilevato. In termini di numero di giorni di consumo, la riserva di cereali dell’UE si è dimezzata dal 2005, e in caso di crisi durerebbe soltanto un mese. Le importazioni non sarebbero sufficienti, poiché molti paesi terzi hanno la tendenza a conservare la propria produzione per il mercato nazionale. Hanno ragione a farlo. I prodotti sono diventati oggetto di speculazione. Una tonnellata di grano può essere rivenduta molte volte prima di giungere al mulino.</p>
      <p sl="fr">Numerose persone ritengono che l’attuale crisi alimentare sia dovuta ai biocarburanti. Non è affatto così. Essi rappresentano solo il 2 per cento della produzione agricola corrente in Europa. Ciò che intendo dire è che non voglio difendere la lobby a favore degli anticrittogamici, ma non dovremmo cedere immediatamente. Dovremmo assestarci su questo 2 per cento, in modo che l’Europa partecipi anche allo sviluppo di anticrittogamici per il futuro.</p>
      <p sl="fr">Occorre passare a varietà di piante resistenti alle nuove sfide avanzate dai cambiamenti climatici e dalla crescente carenza di risorse idriche. Per fare ciò, dobbiamo investire nella ricerca agricola e riflettere in modo realistico e responsabile, e intendo propriamente riflettere, sulla questione delle colture geneticamente modificate. Apriamo gli occhi. Il controllo dello stato di salute della politica agricola comune è il momento ideale per avviare una reale discussione relativa alla politica agricola e alimentare europea.</p>
      <p sl="fr">Ricordate la passata politica statunitense? Due politiche sacrosante che nessuno poteva toccare, difesa e sicurezza alimentare; questo è ciò che ci diceva il Congresso. Dovremmo smettere di difendere metodi semplicistici e puramente economici che non forniscono soluzioni a lungo termine alla crisi attuale. Riconosciamo inoltre che la risposta al problema alimentare può essere soltanto globale. L’Europa deve trovare soluzioni in collaborazione con le organizzazioni internazionali quali la Banca mondiale, il FMI e, naturalmente, l’OMC. Occorre individuare un modo volto a ridurre gli effetti dannosi della speculazione finanziaria mentre le popolazioni sono colpite dalla carestia. Alcuni paesi sono dotati di riserve considerevoli che continuano a limitare all’esportazione. Gli speculatori stanno rischiando le vite di intere popolazioni. Dobbiamo intervenire al fine di stroncare tali fenomeni e facilitare il commercio.</p>
      <p sl="fr">Infine, occorre un’indagine sul motivo per cui l’aumento dei prezzi è così elevato, laddove i prodotti agricoli rappresentano solo una percentuale molto ridotta del prezzo totale del prodotto alimentare trasformato. Le responsabilità non sono definita in maniera chiara, e sembrerebbe che nessuno stia agendo seriamente per uscire dalla crisi alimentare.</p>
      <p sl="fr">Signor Commissario, dobbiamo prendere in mano la situazione, condurre i vari studi necessari in modo che nessuno possa approfittarne a discapito dei cittadini più indigenti del mondo o dei più svantaggiati d’Europa.</p>
    </intervention>
    <intervention id="2-248" speaker_id="1911" name="Martin Schulz" is_mep="True" mode="spoken">
      <p sl="de">a nome del gruppo PSE . – Signor Presidente, onorevoli colleghi, il mio gruppo ha chiesto questa discussione, poiché riteniamo che sia necessario un intervento urgente. Il Commissario Michel ha espresso alcune osservazioni pertinenti e positive in merito a ciò che la Commissione può fare immediatamente. Tuttavia, abbiamo preteso tale discussione anche perché vogliamo dibattere i principi di base sul modo in cui si sviluppano i prezzi dei generi alimentari e le relative conseguenze.</p>
      <p sl="de">Esistono numerosi fattori esplicativi. La popolazione mondiale sta crescendo, la quantità di terreno disponibile per le colture è limitata, la qualità della vita, e con essa la capacità di acquistare e consumare i prodotti alimentari, sta migliorando in molte parti del mondo. In sé si tratta di uno sviluppo positivo. Il consumo di carne in Cina, ad esempio, sta rapidamente aumentando. Tuttavia, tale situazione ne fa calare la quantità disponibile nel mondo. La crescita dei prezzi dell’energia e gli obiettivi politici, inclusi i nostri traguardi politici in relazione al clima, ad esempio il fatto che la produzione di biocarburanti stia diventando maggiormente interessante, conducono ai risultati che l’onorevole Daul ha appena descritto.</p>
      <p sl="de">Si tratta di esempi esplicativi che sono a tutti ben noti. Tuttavia, c’è un aspetto che desidero affrontare che ritengo non si menzioni abbastanza frequentemente. I miei colleghi si soffermeranno maggiormente sui vari elementi che ho appena illustrato nei loro commenti, ma intendo introdurne uno nelle nostre considerazioni di cui non parliamo mai e che credo sia fondamentale nella crisi, vale a dire i principali fondi di mutualizzazione che hanno preso possesso a tutti i livelli della vita economica e che muovono centinaia di miliardi di dollari nel mondo ogni giorno – tali fondi di mutualizzazione, i fondi di blocco, hanno assunto il controllo del settore alimentare.</p>
      <p sl="de">Non intendo criticare le persone che hanno commerciato in prodotti a livello internazionale per gli ultimi 140 anni. Ciò è del tutto normale, ma ciò che sta accadendo ora non è più normale, e si tratta di enormi somme puntate sugli aumenti dei prezzi dei generi alimentari e si sta svolgendo un pesante gioco d’azzardo. Tale situazione implica che le banche in Europa stiano consigliando ai propri clienti: “approfittate al massimo dei prezzi in crescita dei prodotti alimentari in modo da poter ottenere un profitto sui vostri investimenti”. Implicitamente ciò significa: “causate una carenza alimentare cosicché i prezzi aumenteranno e potrete ricavarne profitto”. Onorevoli colleghi, si tratta nientemeno di assistere a un “capitalismo casinò”, che per noi rappresenta una preoccupazione a tutti i livelli, collocando la propria sedia ai tavoli dei poveri del mondo. Questo è lo scandalo morale reale alla base della crisi e per tale ragione intendiamo discuterne in quest’Aula.</p>
      <p sl="de">Questa crisi offre più che mai solide motivazioni alla necessità di un controllo internazionale dei mercati finanziari. Posso vivere con enormi profitti ottenuti in pochi secondi in qualsiasi settore, nel commercio di oro se volete, ma non quando si tratta di nutrire ampie porzioni della popolazione mondiale. E’ immoralità condotta all’estremo e che non dovrebbe essere sottovalutata in questa discussione.</p>
      <p sl="de">A questo punto dobbiamo discutere le immediate conseguenze che ne derivano. Quali ripercussioni avrà sulla riforma della politica nell’ambito del mercato dei prodotti agricoli qui in Europa? Stiamo contribuendo, con i nostri esportatori, alle carenze di generi alimentari, poiché l’agricoltura nelle regioni colpite di questo mondo non è in grado di svilupparsi da sola a sufficienza? Qual è la nostra risposta alla questione di una maggiore disponibilità di bioenergia? Tale aspetto deve essere automaticamente accompagnato da carenze e una produzione limitata di generi alimentari? Oppure, nella prossima generazione, avverranno sviluppi tecnologici nel settore della biochimica, e al proposito ha ragione l’onorevole Daul, che potrebbero condurci al punto in cui non sarà più necessario utilizzare solo il terreno che è stato impiegato finora per produrre cibo?</p>
      <p sl="de">Dobbiamo considerare tutti questi problemi, ma non devono distrarci da un aspetto, ovvero che non possiamo consentire un sistema economico che sta crollando sul punto di aggravare la fame nel mondo, in modo che solo pochi capitalisti possano ricavare persino maggiori profitti.</p>
      <a text="(Applausi)"/>
    </intervention>
    <intervention id="2-249" speaker_id="2155" name="Graham Watson" is_mep="True" mode="spoken">
      <p sl="fr">a nome del gruppo ALDE . − Signor Presidente, il Commissario Michel è intervenuto per la Commissione, ma al posto del Consiglio. Egli possiede una considerevole esperienza di entrambe le istituzioni per fortuna, cosa che gioca a nostro vantaggio.</p>
      <p sl="en">Signor Presidente, lo scorso anno ha visto allarmanti aumenti del costo dei prodotti alimentari di base, tali che 100 milioni di persone sono state condotte alla povertà e centinaia di migliaia sono a rischio di fame. La minaccia è talmente grave che cancellerà tutti i progressi in direzione dell’obiettivo di dimezzare la povertà mondiale entro il 2015.</p>
      <p sl="en">L’incremento della qualità della vita europea è stato rapido, tanto rapido che persino la mia generazione ricorda, sul nostro continente, orti in cui cresceva poco eccetto gli appetiti dei bambini. Non dobbiamo rimanere pigri nella nostra posizione privilegiata, mentre il disastro dilaga. Ora occorre assegnare ulteriore denaro al World Food Programme , cosicché possa sfamare gli indigenti, e il mio gruppo accoglie con favore gli impegni del Commissario a tal proposito.</p>
      <p sl="en">Molti danno la colpa ai biocarburanti. In realtà, il relatore speciale delle Nazioni Unite ha definito i biocarburanti un “crimine contro l’umanità”. Eppure le ragioni dei recenti aumenti dei prezzi dei generi alimentari sono numerose e varie, e così deve essere la risposta della comunità internazionale.</p>
      <p sl="en">Aumento della popolazione mondiale, povere condizioni di crescita connesse ai cambiamenti climatici, perdita di terreno agricolo per uso industriale, speculazione immorale sui prodotti e abitudini alimentari variate hanno contribuito alla crisi attuale. Il consumo di carne in Cina, ad esempio, è incrementato da 20 kg pro capite nel 1980 a 50 kg pro capite nel 2007, e se ogni chilogrammo di manzo richiede 186 metri quadrati di terreno e 13 000 litri d’acqua, mentre lo stesso apporto nutrizionale può essere reperibile nella soia con l’1 per cento di utilizzo di terreno e di acqua, iniziamo a considerare la complessità del problema.</p>
      <p sl="en">Il peggiore colpevole è di gran lunga la distorsione del mercato, che intrappola i poveri agricoltori nella miseria e fornisce loro pochi incentivi per accrescere la produzione di generi alimentari. Gli elevati standard di sostenibilità per rifornimento e fabbricazione, scritti nelle proposte per i biocarburanti dell’Unione europea, assicurano effettivamente l’Europa contro un utilizzo non sostenibile. Pertanto, anziché usare i biocarburanti come capro espiatorio, dobbiamo eliminare il protezionismo agricolo e le restrizioni alle esportazioni; dobbiamo migliorare lo sviluppo agricolo nei paesi più poveri e garantire il successo del ciclo di negoziati di Doha per lo sviluppo al fine di incoraggiare un commercio agricolo libero, equo e sostenibile a livello globale.</p>
      <p sl="en">E’ la politica agricola comune, non i biocarburanti europei a rappresentare la causa all’origine del problema, ed è una riforma della PAC, non l’abbandono degli obiettivi dei biocarburanti, che lo risolveranno.</p>
      <p sl="en">Dobbiamo inoltre utilizzare il nostro peso collettivo al fine di garantire che i cambiamenti climatici e i criteri di sostenibilità siano integrati nella politica commerciale. La verità è che siamo in grado di nutrire il mondo e, come ha affermato Dominique Strauss-Kahn, “una cooperazione globale può trasmettere il quadro macroeconomico e gli incentivi necessari per risolvere il problema”.</p>
      <p sl="en">Il mio gruppo ritiene che con l’adeguata volontà politica e la giusta cooperazione internazionale, la globalizzazione può rappresentare la soluzione, non il problema. Spetta all’Unione europea fare strada.</p>
    </intervention>
    <intervention id="2-251" speaker_id="28113" name="Eoin Ryan" is_mep="True" mode="spoken">
      <p sl="en">a nome del gruppo UEN . – Signor Presidente, solo per dire che non ripeterò le ragioni per cui siamo al punto in cui siamo; il motivo per cui il mondo sta subendo o sta per subire rilevanti carenze di prodotti alimentari è stato ben documentato in Aula da molte persone. Tuttavia, tale situazione ci sta sfidando in molti modi nel tentare di eliminare la fame mondiale entro il 2015. Ritengo che al momento ci troviamo di fronte a una sfida enorme.</p>
      <p sl="en">Si tratta di un problema globale e ha bisogno di una risposta globale. Abbiamo affrontato altre questioni, e abbiamo cercato di risolvere altri problemi come il riscaldamento globale a tale livello. Credo che l’unico modo in cui sia possibile trovare una soluzione a tale problema sia mediante una reazione globale.</p>
      <p sl="en">Come è già stato affermato, esistono numerose ragioni, popolazione aumentata, e sì, ritengo sia importante incrementare immediatamente gli aiuti. Ma dobbiamo cercare una soluzione a più lungo termine, per tentare e scoprire esattamente perché il mercato alimentare abbia avuto una tale conclusione. Come ho sostenuto, sono già state rilevate molte ragioni, ma penso dovremmo individuare una soluzione a lungo termine, e ritengo che in quest’Aula abbiamo la volontà politica.</p>
      <p sl="en">Il gruppo che dovremmo esortare ad agire maggiormente in merito è le Nazioni Unite. Dovrebbe organizzare una conferenza sull’attuale situazione, e dovremmo sostenerla per quanto ci è più possibile. Si tratta dell’unico modo per tentare e farlo, poiché qualcuno dichiara che la causa probabilmente è determinata dai fondi di blocco, o dalle persone che speculano, o dalla siccità, o da qualsiasi possa essere il caso, ma penso combineremo tutte le nostre risorse e la nostra volontà politica a livello globale per cercare di affrontare il problema nei prossimi anni, siccome si tratta di una questione molto seria, soprattutto per i poveri che vivono nel mondo.</p>
    </intervention>
    <intervention id="2-252" speaker_id="1040" name="Friedrich-Wilhelm Graefe zu Baringdorf" is_mep="True" mode="spoken">
      <p sl="de">a nome del gruppo Verts/ALE . – Signor Presidente, onorevoli colleghi, negli anni e nei decenni che ora ci precedono, abbiamo avuto un prezzo rovinosamente basso per i prodotti agricoli ed era essenziale, e urgente, aumentarlo a livello globale. Si tratta di uno sviluppo molto positivo, poiché la situazione dei prezzi era inferiore ai costi di produzione per l’agricoltura organica/rurale, e tale condizione ha distrutto le vite di centinaia di milioni di agricoltori, non solo nel terzo mondo, ma anche nell’Unione europea.</p>
      <p sl="de">Se, come afferma l’onorevole Schulz, questa situazione è alimentata dalla speculazione, allora ha qualcosa a che fare con il fatto che ora, dopo che l’Unione europea ha eliminato i sussidi alle esportazioni e ha permesso di sprecare le indennità, ci troviamo piuttosto di fronte a un sistema di intervento, in cui generi alimentari e foraggio sono connessi al prezzo del petrolio, poiché stiamo iniziando a ricavare tale fonte energetica dai prodotti alimentari e dal foraggio. Ciò promuove la speculazione dato che sta aumentando, in tutto il mondo, la possibilità e la necessità di trasportare foraggio.</p>
      <p sl="de">L’Unione europea è il principale importatore mondiale di prodotti alimentari e foraggio, cosa che implica il non aver eccedenze e che il sistema con cui convertiamo le importazioni, che ammonta a 50 milioni di tonnellate di grano, acquistate quasi al di sotto della soglia di povertà dai paesi del terzo mondo, in generi alimentari, che sono quindi venduti ed esportati a un costo di miliardi e svenduti su mercati regionali nei paesi del terzo mondo, ha definitivamente distrutto l’agricoltura rurale e regionale di sussistenza.</p>
      <p sl="de">Pertanto, dobbiamo considerare tale situazione un’opportunità. Ciò non significa che ritengo che i biocarburanti siano una panacea, poiché l’equilibrio energetico è negativo e fa nascere una speculazione, ma dobbiamo cercare di convertire il materiale che è attualmente disponibile, come i rifiuti, in energia. Per esprimere questo concetto senza mezzi termini dobbiamo ricavare oro dallo sterco anziché pensare di competere con i prodotti alimentari per le persone. Non è possibile per tutti nel mondo avere serbatoi di gas e piatti pieni solo perché si coltivano le piante. Potrebbe essere fattibile in Europa dato che siamo abbastanza ricchi per acquistare tali prodotti e raccolti, ma il resto del mondo continuerebbe a essere affamato.</p>
      <p sl="de">Nel concludere, vorrei aggiungere un’ulteriore considerazione: ci sono 850 milioni di persone che stanno morendo di fame, e questi 850 milioni erano già affamati quando il livello dei prezzi era rovinosamente basso. Ora è accaduto che il potere d’acquisto delle classi medie nei paesi del terzo mondo è calato, e queste persone trovano difficile comprare altri beni di consumo. Questa situazione ostacola la strategia della Banca mondiale e del Fondo monetario internazionale. Ora le persone chiedono maggiore denaro, ma gli 850 milioni di affamati avevano già bisogno di questo denaro.</p>
    </intervention>
    <intervention id="2-253" speaker_id="4453" name="Luisa Morgantini" is_mep="True" mode="spoken">
      <p sl="it">a nome del gruppo GUE/NGL . – Signor Presidente, onorevoli colleghi, il cibo è un diritto e non dovrebbe essere quindi affidato solo alle regole del mercato o alle speculazioni finanziarie. Assistiamo ad una crisi ed a proteste che ricordano le nostre rivolte per il pane, persone che vengono uccise perché hanno fame.</p>
      <p sl="it">Molteplici le cause, che sono già state dette: aumento dei costi del gasolio, sussidi per la produzione di biocarburanti, maltempo, aumento del consumo di carne, speculazioni sui futures dei prodotti alimentari. Ma quali le nostre responsabilità? Ziegler denuncia in maniera lapidaria che la globalizzazione sta monopolizzando le ricchezze della terra. Le multinazionali sono responsabili di una violenza strutturale, hanno costruito un mondo di disuguaglianze e di orrore. Dobbiamo mettere fine a tutto questo, lui dice, vogliamo ascoltarlo?</p>
      <p sl="it">L’Unione europea, oltre alle regole del WTO, ha deciso per una politica agricola comunitaria dei sussidi che, se prima sembrava inadeguata, oggi appare abbastanza distruttiva per gli equilibri internazionali. Il contingentamento della nostra produzione di cereali con misure rivolte al set-aside sono anch’esse responsabili della situazione cui oggi dobbiamo far fronte.</p>
      <p sl="it">Facciamo attenzione al facile fascino di una campagna pro OGM, che promette di sfamare il mondo, una scorciatoia effimera che causerebbe invece danni enormi. La legge inglese, – è stato detto che è una follia perché forse inquina di meno, ma certamente inserisce quote di biocarburanti che non impediscono la distruzione di habitat naturali.</p>
      <p sl="it">Tra le cose da fare, io valuterei quindi positivamente la proposta di Ziegler per la moratoria di 5 anni nella produzione di biocarburante. E’ necessario rispettare le promesse fatte per dimezzare entro il 2015 il numero delle persone che muoiono di fame e ha ragione Louis Michel, l’aumento dei finanziamenti al World Food Programme , anche se dovuto, non è la soluzione, e sia il benvenuto il pacchetto di emergenza e i 10 milioni di dollari stanziati per Haiti.</p>
      <p sl="it">Sui finanziamenti già annunciati per l’agricoltura africana fa piacere sentire Louis Michel, se ho ben capito, che dice che andranno ai piccoli produttori e quindi ad aiutare un’agricoltura di sussistenza, che contribuisca al superamento della crisi soprattutto per i più poveri, e non alle multinazionali votate all’export , cosa che renderebbe in realtà i paesi ancora più poveri e dipendenti dalle importazioni.</p>
    </intervention>
    <intervention id="2-254" speaker_id="23286" name="Graham Booth" is_mep="True" mode="spoken">
      <p sl="en">a nome del gruppo IND/DEM . – Signor Presidente, l’UE ha deciso che ora possiamo coltivare carburante e sta dicendo ai paesi in via di sviluppo che, anziché coltivare prodotti alimentari, dovrebbero coltivare carburante in modo che l’UE possa continuare a far circolare le proprie limousine . Da quando sono diventato deputato, è difficile ricordare una questione che ha provocato un tale diluvio di lettere relative all’argomento dei biocarburanti. Ho ricevuto oltre un centinaio di richieste di votare a sfavore dell’obiettivo della Commissione in materia di energia rinnovabile.</p>
      <p sl="en">Non avevo bisogno di essere persuaso, poiché in quanto deputato dell’UKIP esprimo voto contrario a qualsiasi imposizione di obiettivi europei sul mio paese. Tuttavia, in questa occasione, sono lieto di votare contro tale iniziativa poiché il passaggio ai biocarburanti, una parte essenziale della strategia della Commissione, costituisce un fattore essenziale nell’impennata dei prezzi dei prodotti alimentari nel mondo.</p>
      <p sl="en">Il consulente del governo britannico, il professor John Beddington, ha affermato che esistono problemi reali relativi all’insostenibilità dei biocarburanti. Ha ragione. Siamo diventati talmente ossessionati dal riscaldamento globale da lasciarci sfuggire il vero elefante nella stanza, la crisi alimentare mondiale. Per gli agricoltori in luoghi come l’Africa ora c’è minor terreno disponibile per la coltivazione di generi alimentari, poiché le persone stanno invece coltivando carburante. Tale aspetto sta inoltre conducendo alla distruzione delle foreste pluviali con effetti devastanti. Meno terreno per i prodotti alimentari equivale a una minore quantità di cibo, ma a un incremento dell’approvvigionamento delle persone, che inevitabilmente implica un aumento del prezzo dei generi alimentari. Nel mondo, e in particolare in Europa, i prezzi dei prodotti alimentari sono cresciuti molto più rapidamente dell’inflazione.</p>
      <p sl="en">L’UE si vanta del proprio ruolo di guida per quanto riguarda le questioni ambientali. Sarà anche la prima nel riconoscere che i biocarburanti non rappresentano la risposta? I biocarburanti stanno facendo rialzare i prezzi nelle borse della spesa del mondo. Noi in occidente ci lamenteremo, stringeremo i denti e terremo duro; nei paesi in via di sviluppo è una questione di vita o di morte. L’UE non è mai stata alleata del mondo in via di sviluppo. Enormi navi officina hanno privato del pesce i mari africani occidentali. Il dumping dell’eccedenza agricola finanziata ha devastato i margini di profitto di numerosi agricoltori e ora, mentre le popolazioni sono in crescita, la loro terra, anziché fornire prodotti alimentari per la propria gente, è utilizzata per far circolare le nostre automobili.</p>
      <p sl="en">Nel mondo sono già avvenute violente rivolte per il cibo, poiché le persone, affamate, disperate assaltano i silo di grano e i supermercati. In alcuni paesi, le truppe girano per le strade al fine di proteggere ciò che è rimasto dei generi alimentari. Il rischio di un conflitto armato tra e negli Stati è ampiamente accresciuto dalle politiche UE, tanto affinché l’UE mantenga la pace. Che cos’è più utile per un abitante di villaggio in Africa? Un serbatoio di petrolio pieno o uno stomaco pieno? Date retta al buon senso e invertite immediatamente la vostra politica in materia di biocarburanti.</p>
    </intervention>
    <intervention id="2-255" speaker_id="28195" name="Peter Baco" is_mep="True" mode="spoken">
      <p sl="sk">I prezzi crescenti dei generi alimentari sono causati dall’attuale volatilità dei mercati agricoli, che sono, in ogni caso, naturalmente instabili. Il compito principale delle politiche agricole è quindi sempre stato, ed è tuttora, eliminare tale instabilità.</p>
      <p sl="sk">Dovremmo ricordare il racconto biblico delle sette vacche grasse e delle sette vacche magre: migliaia di anni fa la società era già in grado di organizzare i mercati agricoli e di prevenirne quindi le fluttuazioni, offrendo all’Egitto le condizioni per la prosperità, mentre altre società hanno subito carestie e guerre per la mancanza di cibo.</p>
      <p sl="sk">Nel corso della sua storia, il genere umano si è in larga misura sviluppato in linea con la capacità di ciascuna società di accettare la priorità delle politiche agricole. Tuttavia, le attuali battaglie cui stiamo assistendo nell’OMC, accentrate sulle politiche militari o di controllo o sugli interessi commerciali ed economici nazionali, purtroppo confermano che le politiche agricole di oggi hanno priorità del tutto diverse.</p>
      <p sl="sk">Se qualsiasi politica nazionale, compresa la nostra politica agricola comune, deve avere un senso, allora garantire la stabilità dei mercati agricoli deve diventare una priorità per l’OMC. Altrimenti, onorevoli colleghi, stiamo sprecando i nostri sforzi e continueremo a farlo, finché una crisi alimentare mondiale non farà sì che adotteremo misure radicali, che naturalmente saranno a discapito degli agricoltori e delle persone, ma a vantaggio degli speculatori. Pertanto, l’aspetto più importante è avere abbastanza coraggio di prendere il toro per le corna.</p>
    </intervention>
    <intervention id="2-256" speaker_id="28115" name="Mairead McGuinness" is_mep="True" mode="spoken">
      <p sl="en">Signor Presidente, ritengo si tratti di una delle discussioni più importanti svoltesi in Aula da quando sono deputato. Tuttavia, desidero chiedere a ognuno di sospendere i propri dubbi, le proprie concezioni erronee e probabilmente i propri concetti, poiché bistrattare la PAC, disquisendo in merito al punto in cui siamo, non risolverà il problema.</p>
      <p sl="en">Nessuno avrebbe pensato che saremmo arrivati a questo punto, nessuno degli esperti della Commissione aveva previsto che la sicurezza alimentare avrebbe costituito un problema, nessuno dei grandi leader politici ne ha mai parlato, ma all’improvviso gli europei stanno pagando di più per i generi alimentari e sono spaventati. Probabilmente è un bene essere a questo punto poiché forse, in quest’ottica, terremo in reale considerazione le esigenze dei più poveri fra i poveri del mondo, che attualmente stanno strapagando i prodotti alimentari.</p>
      <p sl="en">Desidero comunicare qualche suggerimento, iniziando a livello europeo, che potrebbero spaventare alcuni che sono già intervenuti. Mentre i prezzi dei prodotti stanno aumentando, vi chiedo soltanto di riflettere che accade lo stesso con i costi di produzione. Gli agricoltori usano carburante ed energia per coltivare i prodotti alimentari e i loro costi lievitano. Gli agricoltori incrementeranno la produzione solo se otterranno un profitto, e in questo caso esiste un problema reale. Consideriamo i prezzi dei fertilizzanti e le tendenze in questa direzione. I cambiamenti climatici, per cui in Europa abbiamo ritirato la produzione di generi alimentari. Non è possibile ottenere entrambe le cose.</p>
      <p sl="en">Passiamo invece ai paesi in via di sviluppo. In altre occasioni, non in quest’Assemblea ma altrove, ho affermato che l’Africa necessita di una politica agricola comune. E’ questo il modo in cui l’Europa ha sviluppato la propria base di produzione alimentare, ci alimentiamo in questa maniera, e occorre riconoscere che, come è avvenuto oggi in Aula, abbiamo investito in modo insufficiente nella ricerca a livello agricolo, nello sviluppo e nei servizi di consulenza.</p>
      <p sl="en">Ribadisco la mia convinzione: è un bene se i prezzi elevati dei prodotti alimentari in Europa fanno sì che realizziamo di aver bisogno di investire nei fondamentali della civiltà, vale a dire la produzione di generi alimentari, e occorre per prima cosa occuparsi del mondo in via di sviluppo. Pertanto, se partecipo a quest’Assemblea in ansia per la condizione in cui ci troviamo, partecipo anche nella speranza che infine potremmo agire e prendere seriamente la questione della sicurezza alimentare globale. Ma non colpiamo la PAC!</p>
    </intervention>
    <intervention id="2-257" speaker_id="2295" name="Hannes Swoboda" is_mep="True" mode="spoken">
      <p sl="de">Signor Presidente, onorevoli colleghi, alcuni fattori oggettivi causano o contribuiscono al rialzo dei prezzi. Esiste anche la speculazione, come ha spiegato nel dettaglio l’onorevole Schulz. Tutto ciò significa che siamo impotenti, che l’unica cosa da fare è rimanere seduti a guardare? Non credo. Il Commissario e i rappresentanti della Presidenza del Consiglio hanno citato alcuni punti. Ora vorrei chiederle, signor Commissario, insieme ai suoi colleghi della Commissione, di elaborare nelle prossime settimane un progetto completo in merito a quali soluzioni possiamo fornire, siccome i cittadini, nel mondo e in Europa, vogliono una risposta alla domanda relativa a ciò che possiamo o non possiamo fare.</p>
      <p sl="de">Un elemento è lo sviluppo di un’agricoltura prospera e sostenibile. Si tratta di un aspetto fondamentale. Non intendo ripetere i concetti già espressi, ma compiere semplicemente un commento aggiuntivo: di recente ci siamo recati in Kosovo, in cui ci sono molte zone di terreno dove, in quanto Unione europea, tuttavia, non stiamo facendo nulla per consentire agli abitanti di sviluppare un’agricoltura appropriata. Dobbiamo pertanto fare di più nelle nostre regioni, nei Balcani, in Ucraina e in altri paesi, al fine di promuovere lo sviluppo di un’agricoltura sostenibile.</p>
      <p sl="de">Secondo: non possiamo solamente dire “i prezzi stanno aumentando, e non c’è altro da aggiungere” poiché sappiamo chi è più interessato. Siamo a conoscenza del fatto che si tratta delle persone più povere, maggiore è la proporzione delle loro entrate che devono spendere in generi alimentari, più sono gravemente colpite. Dobbiamo quindi lanciare chiari segnali riguardo a distribuzione e sensibilizzazione in materia di ammortizzatori sociali, in modo che, quando si verificano aumenti salariali e, in particolare, delle pensioni, si sostengano soprattutto questi gruppi a reddito più basso in Europa. Naturalmente, dobbiamo aiutare anche coloro che dispongono di entrate ridotte nel mondo.</p>
      <p sl="de">Occorre inoltre evidenziare che, anche se esiste una tensione sociale, la risposta a carestie e carenze è, ovviamente, migliore in paesi democratici. Lo sviluppo della democrazia in tutti i nostri paesi, ma in particolare nel terzo mondo, rappresenta un aspetto importante per neutralizzare tali privazioni.</p>
      <p sl="de">Quarto, come già è stato menzionato, gli effetti della speculazione. Ciò implica quindi che non possiamo intervenire? Può l’Europa, forse nel quadro dell’UNDP, della Banca mondiale, ecc., non essere attiva in modo che, tramite scorte e punti di distribuzione in maniera adeguata, siamo in grado almeno di diminuire in parte gli effetti della speculazione? Non si può dire “la speculazione funziona così”, ma dobbiamo pensare a ciò che siamo capaci di fare in questo settore. Probabilmente avviene la stessa cosa con petrolio e gas; occorre intervenire anche in quest’area.</p>
      <p sl="de">Per quanto riguarda gli obiettivi in materia di politica energetica, non dovremmo gettare via il bambino con l’acqua sporca. E’ assolutamente vero che ci sono aspettative spropositate, in particolare in merito alla prime due tecnologie che sono state sviluppate. Tuttavia, è proprio questo il punto in cui dobbiamo condurre maggiore ricerca nel settore energetico, realizzando una seconda o terza tecnologia, concordo del tutto, e in particolare l’uso della biomassa e di altre materie prime che non presentano il dannoso effetto di spiazzamento che accade attualmente. Anche in questo caso la Commissione deve unirsi a noi nel riflettere in merito, e non abbandonare gli obiettivi, piuttosto adattarli.</p>
      <p sl="de">Infine ribadisco il mio chiaro e deciso messaggio: aiutiamo i più poveri fra i poveri, nel mondo, ma anche in Europa, ad accedere a prodotti alimentari più sani malgrado questa difficile situazione. Questo è il nostro importante traguardo sociodemocratico.</p>
    </intervention>
    <intervention id="2-258" speaker_id="4338" name="Thierry Cornillet" is_mep="True" mode="spoken">
      <p sl="fr">Signor Presidente, altri oratori presenti in Aula oggi hanno discusso a lungo in merito, ma è meglio ripeterci anziché contraddirci a vicenda.</p>
      <p sl="fr">Quando si ha un dollaro al giorno per vivere e si spendono 75 centesimi per nutrirsi, e quindi questo prezzo sale del 40 per cento, non si va da nessuna parte. Non è possibile ridistribuire i propri costi, così si riduce la razione di cibo, si smette di mandare i figli a scuola poiché ha un costo e la priorità principale è sfamarli, e nascono così tutti i relativi problemi sociali relativi a tale condizione.</p>
      <p sl="fr">Stiamo assistendo al problema umano su scala individuale. Le cause sono state per la maggior parte incluse. Ritengo dovremmo astenerci dal fornire un’interpretazione ideologica di tali cause, poiché ne non esiste una sola. Ovviamente i biocarburanti possono rappresentare una causa ma, come ha affermato l’onorevole Daul, costituiscono il 2 per cento della produzione, l’1 per cento della superficie, pertanto dovremmo smettere di esagerare tale aspetto.</p>
      <p sl="fr">I cambiamenti climatici non sono necessariamente dannosi in ogni luogo, anche se le conseguenze in alcuni paesi sono disastrose. In merito al cambiamento nelle abitudini alimentari, ritengo che il fatto che alcune popolazioni del mondo stiano mangiando meglio sia una buona notizia. Per quanto riguarda la speculazione, naturalmente dovremmo trovare una soluzione per far sì che i capitalisti occidentali cessino di guadagnare denaro che dovrebbe spettare ai risicoltori in Vietnam.</p>
      <p sl="fr">La questione del denaro si risolverà. Certamente troveremo i 315 milioni di euro da aggiungere ai 2,9 miliardi di euro del World Food Programme . Tuttavia, la soluzione reale, come ha dichiarato il Commissario nella sua relazione, va ricercata nelle questioni in materia di produzione. Dobbiamo migliorare l’agricoltura, la produttività, soprattutto in Africa, che ovviamente richiede investimenti nella ricerca di ibridi, e dovremmo smettere di demonizzare gli OGM, che possono costituire parte della soluzione.</p>
      <p sl="fr">Occorre investire nella formazione. Dumont disse “Dai un pesce a un uomo e lo nutrirai per un giorno; insegnagli a pescare e lo nutrirai per tutta la vita”. Ritengo sia valido anche in questo caso. Bisogna soprattutto investire in infrastrutture, poiché migliorare l’agricoltura significa migliorare l’irrigazione, i trasporti, far sì che sia possibile inviare un prodotto da un punto A e venderlo in un punto B, e occorre ottimizzare il deposito e la catena del freddo, se intendiamo esportare tale prodotto.</p>
      <p sl="fr">E’ necessario che intervengano tutti, non solo le risorse umanitarie. Devono essere mobilitate tutte le misure assistenziali (FMI, Banca mondiale, ADB, ecc.) al fine di ricollocare l’agricoltura nel nucleo della strategia per lo sviluppo. Si tratta inoltre di un’opportunità per ripensare alla sicurezza alimentare negli aiuti umanitari. Siamo umili a sufficienza per ammettere che anni di aiuti umanitari non hanno ridotto la dipendenza. Occorre porre domande in merito per mitigare le nostre coscienze. Non è il momento di interpretazioni ideologiche. Analizziamo le cause esterne, la densità della popolazione, i disastri naturali, la perdita di vite umane a causa di HIV e AIDS, e, più importante, i legami tra un governo povero e le conseguenze umanitarie.</p>
    </intervention>
    <intervention id="2-259" speaker_id="23784" name="Janusz Wojciechowski" is_mep="True" mode="spoken">
      <p sl="pl">Signor Presidente, non è trascorso molto tempo da quando la principale preoccupazione dell’Unione europea era la sovrapproduzione di prodotti alimentari, e le nostre discussioni era incentrare soprattutto su come produrre di meno. Separare i sussidi dalla produzione, eliminare i premi all’esportazione e mantenere le quote di produzione ha contribuito a limitare il potenziale dell’agricoltura europea.</p>
      <p sl="pl">La realtà ha confermato questa politica. I primi segnali di una crisi alimentare sono comparsi più rapidamente di quanto ci si potesse aspettare. I prodotti alimentari stanno diventando maggiormente costosi, disponiamo di sempre minor cibo proprio, e le importazioni stanno divenendo sempre più dispendiose e meno sicure. Queste sono in larga misura le conseguenze di tale politica, basata sull’indurre l’agricoltura a produrre in minor quantità.</p>
      <p sl="pl">Dobbiamo cambiare del tutto il nostro approccio alla politica agricola e riconoscere che l’agricoltura rappresenta uno dei pilastri della sicurezza europea. Oltre alla sicurezza in termini fisici ed energetici, quella agricola è un pilastro di sicurezza che è importante per le popolazioni e gli Stati, nonché per ogni individuo. Smettiamo di sminuire l’agricoltura. Riconosciamo che si tratta di una colonna della nostra sicurezza, controlliamola sostenendola in modo da garantire la sicurezza alimentare dell’Europa e che i prodotti alimentari siano accessibili a tutti.</p>
    </intervention>
    <intervention id="2-260" speaker_id="4432" name="Claude Turmes" is_mep="True" mode="spoken">
      <p sl="en">Signor Presidente, i biocarburanti non sono la causa principale di questa crisi, ma stimolare una produzione inefficiente di biocarburanti di prima generazione in un momento simile non è una scelta politica valida, pertanto il livello obbligatorio del 10 per cento di biocarburanti costituisce una scelta politica sbagliata.</p>
      <p sl="en">Dovremmo ricordarci da dove deriva. Si trattava del compromesso tra la pressione da parte dell’industria automobilistica per rendere la Commissione meno ambiziosa in merito all’efficienza delle autovetture e ottenere o compensare questa politica meno ambiziosa con l’obiettivo più elevato in materia di biocarburanti. Ciò continua una leggenda, ovvero che, in un mondo in cui anche milioni di giovani cinesi e indiani sognano di possedere un’automobile, noi consigliamo di poter proseguire a fabbricare grandi limousine e alimentarle con biocarburanti.</p>
      <p sl="en">Ciò effettivamente non è possibile su un pianeta che dispone di risorse limitate, pertanto esorto la Commissione a riconsiderare tale aspetto. Essere più ambiziosi per quanto riguarda l’efficienza delle automobili. Occorre passare da una politica unidimensionale in materia di biocarburanti a una politica olistica per l’energia dalla biomassa, e concentrare tale elemento laddove è maggiormente efficace, vale a dire nella produzione di elettricità e calore. Tra l’altro, è più economico di utilizzare i biocarburanti che sono inefficaci.</p>
    </intervention>
    <intervention id="2-261" speaker_id="28586" name="Dimitrios Papadimoulis" is_mep="True" mode="spoken">
      <p sl="el">Signor Presidente, secondo le Nazioni Unite una reale ondata di prezzi elevati sta minacciando oltre 40 paesi e oltre 100 milioni di persone indigenti. Membri della Commissione e del Consiglio, anche l’inflazione sta crescendo più rapidamente per i poveri dell’UE rispetto all’inflazione complessiva. Perciò dovete passare dalle esibizioni a un intervento pubblico coordinato. Non ci troviamo in un’istituzione teorica, la cui responsabilità è soltanto l’analisi. Occorre un’azione organizzata, e a livello europeo. Deve riunirsi con urgenza anche il Consiglio di sicurezza dell’ONU.</p>
      <p sl="el">Bisogna smettere di sottovalutare costantemente la PAC. Dovreste modificare la vostra politica in materia di biocarburanti, nonché contribuire a garantire che i prezzi dei generi alimentari cessino di essere soggetti al mercato incontrollato e alla caccia di profitti.</p>
    </intervention>
    <intervention id="2-262" speaker_id="24029" name="Koenraad Dillen" is_mep="True" mode="spoken">
      <p sl="nl">Signor Presidente, oggi la prima pagina del quotidiano francese Le Monde intitolava: “Impossibile acquistare di più con 1 euro”. I prezzi dei prodotti alimentari in rialzo, l’inflazione e il costo del petrolio in crescita stanno a poco a poco distruggendo il bilancio familiare. Le conseguenze sociali di una recessione si fanno sentire sempre di più. L’analisi di Le Monde è senza dubbio applicabile anche ad altri Stati membri. Alcuni oratori hanno già evidenziato in questa discussione che troppo spesso si dimentica che il problema del potere d’acquisto costituisce un problema altresì per l’Europa. Tutti accogliamo positivamente la solidarietà con il terzo mondo, compreso me. Tuttavia, come cita l’antico detto: la carità comincia a casa propria. Se dimentichiamo questo, gli europei saranno nuovamente a rischio di voltare le spalle a una politica che non comprendono, in particolare se non è anche realizzata su di loro.</p>
      <p sl="nl">L’abbiamo sentito tutti: la Commissione sta controllando la situazione. Essa ha assegnato centinaia di milioni in aiuti di emergenza per le persone più colpite. Possiamo soltanto lodare tutte queste azioni di buona volontà, non fosse per il fatto che dimostrano ancora una volta questa malattia tipicamente europea kurieren am Symptom . Attualmente, desidero rilevare solo due paradossi. La Commissione afferma di compiere tutto ciò che è in suo potere per fermare il calo del potere d’acquisto. Eppure come spiegare agli europei che si ha intenzione di mantenere il potere d’acquisto, quando sono gli unici a dover sborsare 200 euro all’anno per famiglia per un ambizioso progetto in materia di clima? In che modo intendete sviluppare biocarburanti per il nostro fabbisogno energetico e allo stesso tempo combattere la carenza di generi alimentari? Sono solo due elementi in una discussione importante, a cui si è prestata scarsa attenzione.</p>
    </intervention>
    <intervention id="2-263" speaker_id="28223" name="Andreas Schwab" is_mep="True" mode="spoken">
      <p sl="de">Signor Presidente, signor Commissario, onorevoli colleghi, la discussione, in effetti, ha già subito un’evoluzione. Devo quindi concentrarmi su due aspetti. Ritengo che l’onorevole Schulz abbia assolutamente ragione nell’evidenziare che i mercati, in particolare i mercati del capitale e degli investimenti, abbiano reagito in modo piuttosto deciso alle crescenti incertezze, non solo in seguito alla crisi dei subprime , né semplicemente in Europa negli ultimi mesi, e che numerosi investitori siano pertanto passati a investimenti più a lungo termine e maggiormente affidabili. In definitiva, tale situazione ha condotto a conseguenze davvero drammatiche per i consumatori nel mondo, poiché di conseguenza i prezzi dei prodotti alimentari tra gli altri hanno inoltre subito un’impennata.</p>
      <p sl="de">Se consideriamo i fondi delle materie prime, ad esempio, notiamo che alcuni di essi hanno reso il 30 per cento di profitti negli anni passati. Tuttavia, non può essere il nostro concetto di mondo equo o, naturalmente, di una politica sostenibile, in cui per prima cosa gonfiamo i nostri prezzi, in cui il mercato di capitali guida i prezzi delle materie prime e dei generi alimentari, e in cui quindi cerchiamo successivamente di instaurare solidarietà con le nazioni dell’Africa meridionale o del Sud America al fine di inviarvi in maniera simile prodotti costosi.</p>
      <p sl="de">E’ giusto dover tentare di ricorrere alla BCE e ai mercati internazionali di capitali affinché facciano tutto ciò che è possibile per aumentare la fiducia nelle esistenti opportunità di investimento convenzionali, in modo che gli investitori ritrovino queste strategie, queste possibilità di investimento. Purtroppo l’onorevole Schulz non ha fornito alcuna indicazione riguardante il modo in cui realizzare tale iniziativa. Credo che non siamo incapaci, e quindi non del tutto senza opportunità, ma che dobbiamo creare soprattutto l’impressione che al proposito la Banca centrale europea riveste un ruolo centrale.</p>
      <p sl="de">La mia seconda osservazione è che ritengo che dobbiamo anche diffidare dall’allarmismo sproporzionato. Il rialzo dei prezzi dei prodotti alimentari, naturalmente, al momento è sostanziale, il nostro collega lo ha rilevato, ed è addirittura di considerevole importanza per i consumatori in Europa e sta generando drammatici tagli di bilancio. Ciononostante, credo sia nostro dovere difendere il fatto di occuparci realisticamente in modo continuativo anche in Parlamento, alcuni deputati hanno affrontato tale questione, delle svariate fonti di energia, se abbiamo davvero intenzione di fare nostri tali obiettivi.</p>
    </intervention>
    <intervention id="2-264" speaker_id="28267" name="Josep Borrell Fontelles" is_mep="True" mode="spoken">
      <p sl="es">Signor Presidente, d’un tratto una crisi finanziaria e dei beni nel nord, e una crisi alimentare nel sud hanno dimostrato tutte le contraddizioni della globalizzazione deregolamentata.</p>
      <p sl="es">All’improvviso, i mercati hanno iniziato a speculare sui prodotti alimentari, poiché esistono enormi margini di profitto. Quando il prezzo del riso sale da 400 dollari a 1 000 dollari in sette settimane, nessuna quantità di biocarburanti è in grado di giustificare questo forte aumento dei prezzi. Si tratta solo ed esclusivamente di mercato, il sacrosanto mercato, che, dopo aver speculato sulla casa e aver rovinato milioni di persone indebitate, ora fa lo stesso con i generi alimentari, dato che da lì si ricava il denaro: 1 000 dollari per una tonnellata di riso!</p>
      <p sl="es">Tale situazione non ha nulla a che vedere con un problema strutturale razionale che possa essere giustificato in termini di una crescita della domanda da parte dei cinesi, o di un calo della fornitura a causa della siccità.</p>
      <p sl="es">Questo mondo ha bisogno di un po’ meno mercato e più regolamenti. La globalizzazione non può continuare a progredire tramite colpi di mano che provocano catastrofi come questa; occorre controllarla, e controllare la globalizzazione ora comporta, tra l’altro, stimolare la capacità dell’Africa per quanto riguarda la produzione agricola.</p>
      <p sl="es">Come ha affermato il Commissario, del tutto giustamente, un continente come l’Africa non può importare prodotti alimentari. L’Africa deve essere autosufficiente, e al fine di ottenere questo obiettivo esistono molte politiche che hanno bisogno di essere modificate per consentire loro di sviluppare la propria produttività, aiutandoli a fare ciò che sanno come fare e che possono fare, e ciò che farebbero se non fosse per le condizioni dei mercati, ancora una volta i mercati, che nella ricerca di concorrenza a tutti i costi hanno causato enormi tragedie umane.</p>
      <p sl="es">Haiti importa l’80 per cento del riso che consuma. Pochi anni fa era completamente autosufficiente. Perché all’improvviso importa il riso prodotto negli Stati Uniti, che è altamente finanziato? Per quale ragione l’abbiamo messo in una situazione di estrema dipendenza? E’ vero che i biocarburanti hanno causato un aumento del prezzo del granturco americano. Laddove si devia il 30 per cento della produzione, ovviamente i prezzi variano.</p>
      <p sl="es">Il prezzo del grano, tuttavia, non è variato a causa dei biocarburanti: l’1 per cento non può provocare questo tipo di cambiamenti. Non possiamo fermare lo sviluppo tecnologico di ciò che ora è un’alternativa ai carburanti liquidi, e probabilmente l’unica. Evitiamo una deviazione eccessiva, ma non gettiamo via il bambino con l’acqua sporca, o non cerchiamo capri espiatori per problemi che non sono generati da cambiamenti tecnologici o variazioni nella domanda, ma da movimenti speculativi che il mondo non dovrebbe consentire e che noi, insieme a tutte le forze politiche, dovremmo combattere.</p>
    </intervention>
    <intervention id="2-266" speaker_id="4442" name="Niels Busk" is_mep="True" mode="spoken">
      <p sl="da">Signor Presidente, da quando è stata introdotta nel 1957, la politica agricola comune ci ha fornito abbondanti quantità di prodotti alimentari a prezzi ragionevoli. Tuttavia, i consumatori ora si trovano di fronte ad aumenti dei prezzi piuttosto rilevanti per pane e latte a causa della crescente domanda, in particolare poiché sono trascorsi numerosi anni con raccolti molto poveri nel mondo. Gli europei ora iniziano a notarlo economicamente, e per i meno fortunati tale condizione sta già generando situazioni difficili. Per le nazioni più povere in via di sviluppo e per quelle dipendenti da importazioni di generi alimentari, la situazione è del tutto insostenibile. Tuttavia, per i paesi in via di sviluppo che esportano prodotti alimentari, i prezzi elevati sono vantaggiosi, poiché stanno incrementando le loro entrate.</p>
      <p sl="da">Desidero evidenziare il fatto che dovremmo compiere una distinzione tra le carenze di approvvigionamento e i prezzi elevati. Le carenze di approvvigionamento sono un elemento che dovremmo tenere seriamente in considerazione e a cui reagire. Tuttavia, finché un litro di cola costa di più di un litro di latte, non penso che il costo del latte sia assurdamente elevato. La Banca mondiale ha concluso che la richiesta di prodotti alimentari aumenterà del 60 per cento nel periodo fino al 2030, in primo luogo come conseguenza della domanda incrementata da parte di paesi quali Cina e India, in cui il bisogno di generi alimentari è in rialzo in linea con lo sviluppo della prosperità. Va notato che le nostre riserve di grano sono al livello più basso degli ultimi 60 anni, un livello ora criticamente ridotto. Eppure un altro misero raccolto nel 2008 potrebbe condurre a una carenza di fornitura di prodotti alimentari che nessuno avrebbe pensato fosse possibile.</p>
      <p sl="da">E’necessario rendersi conto della gravità della situazione; occorre commerciare e cogliere le opportunità che sono per noi disponibili. Dobbiamo trovare il giusto equilibrio fra le esigenze ambientali e la necessità di produrre generi alimentari a sufficienza per soddisfare la domanda. A tal proposito, non possiamo progredire se non discutiamo di biotecnologie e affrontiamo la campagna di inquietudine legata ai prodotti alimentari geneticamente modificati con informazioni oggettive. A mio parere, le biotecnologie offrono numerose possibili soluzioni alla situazione attuale. Il timore degli OGM, così diffuso in Europa, ha conseguenze che sono del tutto assurde. Anziché importare foraggio sottoforma di semi di soia e mais per i nostri animali, li nutriamo con cereali che potrebbero essere utilizzati per l’alimentazione dell’uomo. Dare la colpa ai biocarburanti per l’aumento dei prezzi dei generi alimentari è anche conseguenza della una mancanza di conoscenza dei fatti, dal momento che in generale le colture alimentari in Europa non sono impiegate per i biocarburanti.</p>
      <p sl="da">Abbiamo a disposizione numerosi validi strumenti. Per prima cosa, dovremmo usare l’industria agricola, che è pronta a cogliere la sfida. Dovremmo sviluppare questo settore anziché tendere a indebolirlo, come è accaduto nelle politiche degli ultimi anni. Dovremmo mantenere i vantaggi ambientali che abbiamo ottenuto, ma abbiamo molte opportunità di conservare tali vantaggi incrementando contemporaneamente la produzione. Ad esempio, le decisioni politiche determinano quanto fertilizzante aggiungere a un campo di cereali. Ovviamente dovrebbero prevalere considerazioni fattuali e oggettive.</p>
    </intervention>
    <intervention id="2-267" speaker_id="28391" name="Zdzisław Zbigniew Podkański" is_mep="True" mode="spoken">
      <p sl="pl">Signor Presidente, a metà di questo secolo il numero di persone su questo pianeta supererà i 9 miliardi. Oltre alla crescita della popolazione, assisteremo altresì a un aumento della domanda di prodotti alimentari, di cui siamo a corto anche ora, e non solo nei paesi terzi, ma pure in Europa. L’Europa e il mondo possono attendere una considerevole crisi alimentare.</p>
      <p sl="pl">La politica agricola comune dell’UE, basata su ordini, proibizioni, quote e parti, ha comportato che alcuni Stati si approfittassero di una crisi alimentare mentre altri hanno subito. Solo pochi paesi europei ne usciranno positivamente. Purtroppo la maggior parte sarà soggetta a perdite, inclusa la Polonia, finora il terzo maggior produttore alimentare dell’UE, che in passato poteva nutrire due volte la sua popolazione.</p>
      <p sl="pl">Le carenze di generi alimentari vanni di pari passo con i costi più elevati. Secondo la Banca mondiale, negli ultimi tre anni i prezzi dei prodotti alimentari sono aumentati di un totale pari all’83 per cento; sono tuttora in rialzo e continueranno a crescere.</p>
      <p sl="pl">Il Fondo monetario internazionale, la Banca mondiale e i governi di molti paesi sanno che le carenze di prodotti alimentari minacciano la sicurezza biologica delle popolazioni. A seguito degli interventi di numerosi rappresentanti, inclusi alcuni polacchi, l’Unione europea ha ceduto 2 900 000 ettari di terra a maggese per la produzione di cereali e ha aumentato la quota latte del 2 per cento. Ciononostante questa iniziativa non ha risolto il problema. La miope politica agricola UE è ancora in vigore. Gli impianti di lavorazione sono in chiusura, le aree di coltivazione stanno diminuendo, gli alberi sono cresciuti su terreni arabili e sono state intraprese numerose altre azioni che limitano la produzione di cibo.</p>
      <p sl="pl">Chi ci fornirà prodotti alimentari sani ed economici in futuro? Di certo i produttori americani, anche se non saranno sani, poiché saranno geneticamente modificati. Per quale motivo, quindi, stiamo aspettando? Sappiamo già con certezza che la politica agricola UE attuata per conformarsi alle aspettative di certi gruppi d’interesse non conduce da nessuna parte, o meglio, a una perdita di sicurezza biologica nell’UE e a un deterioramento della situazione nel mondo. Occorre pertanto non solo una revisione della politica agricola comune, ma anche una rinegoziazione dei trattati conclusi e una nuova soluzione per il futuro.</p>
    </intervention>
    <intervention id="2-268" speaker_id="28213" name="Marie-Hélène Aubert" is_mep="True" mode="spoken">
      <p sl="fr">Signor Presidente, l’Unione europea, la comunità internazionale, il FMI e la Banca mondiale stanno sollevando un allarme, stanno unendo le forze, aspetto positivo, considerando l’attuale crisi alimentare. Tuttavia, si stanno comportando come pompieri piromani.</p>
      <p sl="fr">Ritengo occorra tuttora rivedere le politiche che sono state adottate nel nord e nel sud negli ultimi 20 anni: progetti di adattamento strutturale attuati da istituzioni finanziarie internazionali di primo piano che hanno indebolito la capacità degli Stati di organizzare e disciplinare le proprie economie, il ritiro e la mancanza di interesse nell’agricoltura nel quadro degli aiuti pubblici allo sviluppo, la deregolamentazione, l’improvvisa liberalizzazione del commercio globale e i flussi finanziari che hanno portato a una forma di dumping socioecologico e alla speculazione. Ciò che mi rende inquieta è che offriamo consigli e raccomandiamo soluzioni, ma non abbiamo realmente criticato le iniziative intraprese nei decenni passati.</p>
      <p sl="fr">Pertanto, anziché parlare di sicurezza alimentare, dovremmo consentire ai paesi interessati, in particolare in Africa, di sviluppare la propria agricoltura, organizzare i propri mercati regionali e di tutelarli, sì, tutelarli in qualche modo, esattamente come ha fatto l’Unione europea quando ha sviluppato la sua politica agricola comune. Per fare ciò, occorre inoltre ascoltare maggiormente le associazioni di agricoltori in questi paesi, che stanno intervenendo, che hanno idee, che presentano richieste semplici che potrebbero essere sostenute con risorse che non sono necessariamente eccessive. Iniziamo, per prima cosa, prestando attenzione alle persone impegnate sul campo che stanno proponendo un’intera serie di iniziative che meritano di essere incoraggiate e sostenute, soprattutto dall’Unione europea.</p>
    </intervention>
    <intervention id="2-269" speaker_id="28585" name="Diamanto Manolakou" is_mep="True" mode="spoken">
      <p sl="el">Signor Presidente, più spietato è lo sfruttamento dei lavoratori, maggiore è la ricchezza accumulata nelle mani di pochi. Questo è il capitalismo. Le persone affamate, in manifestazioni dall’Africa al Medio Oriente, dall’Asia sudorientale all’America Latina, intonano un unico slogan : “Abbiamo fame!”</p>
      <p sl="el">Tali manifestazioni sono state represse nel sangue in Egitto, Somalia, Bangladesh, India e altrove. Ci sono stati morti, feriti e centinaia di arresti. A Haiti, che è già occupata da forze imperialiste, i repressori sono stati le forze di pace dell’ONU, che hanno sparato anche ai bambini. Per l’imperialismo non è altro che occupazione, appropriazione e sottomissione. La rabbia alle manifestazioni non è dovuta esclusivamente ai prezzi dei generi alimentari, del petrolio o dei biocarburanti; è la protesta delle persone per la povertà e il degrado, che sono aggravati dalla barbarie capitalista.</p>
      <p sl="el">Le organizzazioni e le associazioni imperialiste sono preoccupate per l’insurrezione delle persone affamate; chiedono provvedimenti difficilmente diversi da quelli che hanno fatto sì che milioni morissero di fame. Le vostre misure sono incomplete. Non avete intenzione di soddisfare le necessità umane fondamentali, né lo fanno tali misure, perché se così fosse, perdereste la ricchezza. Esiste una soluzione. Si tratta di reale disobbedienza e resistenza che condurranno al rovesciamento della barbarie sfruttatrice dello stesso capitalismo.</p>
    </intervention>
    <intervention id="2-270" speaker_id="28457" name="Luca Romagnoli" is_mep="True" mode="spoken">
      <p sl="it">Signor Presidente, onorevoli colleghi, non concordo con quanto si sostiene sull’impennata dei prezzi alimentari. Mi sembra assurdo che si pensi di sfamare i paesi in via di sviluppo facendogli coltivare vegetali per carburanti piuttosto che alimenti. Anche la campagna pro-OGM non mi sento affatto di condividerla perché un conto è il biocarburante e un conto sono gli alimenti, soprattutto mi preoccupa il monopolio extraeuropeo in materia di brevetti e sementi che rende estremamente dipendenti molti degli Stati dell’Unione e i produttori agricoli europei.</p>
      <p sl="it">Il rialzo dei prezzi non è dovuto, a mio avviso, né ai cambiamenti climatici né al caro carburante che – seppure incide – questo avviene non nella misura che gli si imputa, fra l’altro c’è da sottolineare che fruiamo comunque di un rapporto euro-dollaro favorevole. Sono invece convinto che dipende dalla speculazione che fa la filiera della distribuzione, soprattutto la grande distribuzione, altrimenti non si spiega come mai in Italia i prezzi alla produzione agricola sono poco variati negli ultimi sette anni e comunque certo non nella proporzione con cui sono aumentati i prezzi al consumo.</p>
      <p sl="it">In Italia sia la grande distribuzione multinazionale, sia quella delle Coop, opera con strategia da cartello in modo assolutamente speculativo ai danni dei consumatori. Il potere d’acquisto si recupera, a mio avviso, solo con una moratoria dei prezzi al consumo. Concordo: meno mercato, meno concorrenza e meno globalizzazione per aiutare produttività e consumi. Voterò contro la dichiarazione del Consiglio e della Commissione di conseguenza.</p>
    </intervention>
    <intervention id="2-271" speaker_id="4527" name="John Bowis" is_mep="True" mode="spoken">
      <p sl="en">Signor Presidente, per 30 anni abbiamo avuto una certa condizione di stabilità dei generi alimentari nel mondo, e ora questo periodo è terminato. E’ una fine drammatica, improvvisa e scioccante. Assistiamo a rivolte per il cibo di cui abbiamo sentito parlare a Haiti, 20 morti, e al prezzo di riso, fagioli, frutta che sale del 50 per cento in un anno.</p>
      <p sl="en">Il problema è in parte, naturalmente, la crescita della popolazione: nel corso della mia vita la popolazione mondiale è salita da due miliardi e mezzo a sei miliardi e mezzo. Non possiamo farci molto. In parte è una conseguenza di nuove ricchezze in paesi quali la Cina, in cui la domanda, ad esempio, di cioccolato sale del 15 per cento all’anno, e che è insostenibile in termini di fornitura. Non possiamo farci molto.</p>
      <p sl="en">In parte è colpa dei cambiamenti climatici, della desertificazione, del regime di precipitazioni, di maggiori alluvioni e così via, e stiamo cercando di intervenire in merito. Disponiamo di un pacchetto di misure per affrontare la situazione, e certamente i provvedimenti che abbiamo ascoltato oggi dal Commissario: aiuti alimentari e sostegno all’agricoltura per i paesi più poveri.</p>
      <p sl="en">Tuttavia, è parzialmente una conseguenza della corsa ai biocarburanti: la proposta europea di un 10 per cento di aumento del carburante per i trasporti; in America, il 30 per cento delle colture di granturco è ora trasformato in etanolo, riducendo il terreno disponibile per il cibo e facendo aumentare il prezzo della farina di granturco.</p>
      <p sl="en">Abbiamo notato le conseguenze evidenziate dalle dichiarazioni di Jean Ziegler relative al crimine contro l’umanità. Può essere stata un’esagerazione, ma esiste un fondo di verità in essa, e di certo è vero che dobbiamo considerare i biocarburanti di seconda generazione. Dobbiamo cercare biocarburanti lignei anziché liquidi per i trasporti. Dobbiamo produrre biocarburanti in modo sostenibile. Qualora agissimo così, non mediante monocolture, allora i biocarburanti potrebbero costituire parte della soluzione. Ma al momento sono a grande rischio di essere parte del problema.</p>
    </intervention>
    <intervention id="2-272" speaker_id="28311" name="Luis Manuel Capoulas Santos" is_mep="True" mode="spoken">
      <p sl="pt">Tutti sappiamo che l’Europa e il mondo sono stati inaspettatamente presi alla sprovvista da un problema che, a causa della sua entità e delle conseguenze economiche e umanitarie, richiede un approccio multilaterale e una risposta a livello europeo e internazionale. Ovviamente non si tratta di una questione agricola, ma è un problema che non è possibile risolvere senza l’agricoltura.</p>
      <p sl="pt">Siamo consapevoli delle diverse cause, ma siamo lontani dal sapere il contributo di ciascuna all’attuale situazione: un chiaro incremento della domanda, i biocarburanti, la semplice coincidenza di cattivi raccolti in molte aree del pianeta, le conseguenze dei cambiamenti climatici, la pura speculazione derivante dalle ragioni precedenti? La Commissione deve intervenire per offrire le risposte a queste domande, in modo rapido ed esauriente. Inoltre, esiste l’importanza aggiuntiva di approfondire e accelerare la discussione rimandata relativa allo stato di salute e ai negoziati dell’OMC.</p>
      <p sl="pt">In quanto decisori politici, la crisi ci costringe a rispondere ad alcune domande, fra cui rilevo le seguenti: il modello liberale che è stato progressivamente applicato alla politica agricola comune è abbastanza efficace per affrontare questo tipo di problema? In che modo possiamo produrre di più senza rischiare la sostenibilità delle risorse e quali alternative è possibile trovare, soprattutto per l’alimentazione degli animali? Quali sistemi d’intervento dovremmo adottare al fine di prevenire che le riserve pubbliche strategiche siano sostituite da provviste private speculative? Le priorità della politica di cooperazione dell’Unione europea e delle istituzioni internazionali sono adeguate?</p>
      <p sl="pt">Dobbiamo agire rapidamente per evitare di essere presi alla sprovvista in maniera ancora più inaspettata o da situazioni ancora peggiori. I socialisti e, in particolare, coloro che sono interessati alle questioni agricole, sono consapevoli delle proprie responsabilità e siamo pronti a partecipare a tale discussione e a contribuire per individuare soluzioni valide a ciò che può repentinamente diventare la questione globale più importante.</p>
    </intervention>
    <intervention id="2-273" speaker_id="33946" name="Andrzej Tomasz Zapałowski" is_mep="True" mode="spoken">
      <p sl="pl">Signor Presidente, l’aumento della popolazione globale e l’incremento qualitativo del consumo nei paesi sviluppati hanno condotto a un’importante impennata dei prezzi dei prodotti alimentari. Tale aspetto avrebbe potuto essere previsto. Non dovremmo rimanerne stupiti. Questo problema può solo crescere, come continuerà ad aumentare la popolazione e gli abitanti dei paesi sviluppati cercheranno generi alimentari di qualità senza contaminazioni genetiche, che chiaramente costeranno molto di più.</p>
      <p sl="pl">Nel frattempo, anziché chiederci come possiamo far calare i prezzi dei prodotti alimentari nell’UE, stiamo finanziando un’agricoltura costosa nei vecchi paesi, mentre negli Stati di nuova adesione stiamo sostenendo in misura limitata la produzione più economica di generi alimentari sani, e tale situazione ovviamente sta contenendo qualsiasi incremento della produzione in questi paesi. L’Europa si è trovata di fronte a una grande opportunità di pareggiare l’equilibrio negativo del commercio estero con paesi quali Cina e India, siccome la qualità della vita di queste nazioni sta crescendo in maniera costante e la popolazione si sta arricchendo rapidamente. Avranno bisogno di molti più generi alimentari.</p>
    </intervention>
    <intervention id="2-274" speaker_id="1930" name="Horst Schnellhardt" is_mep="True" mode="spoken">
      <p sl="de">Signor Presidente, signor Commissario, onorevoli colleghi, due osservazioni sull’odierna discussione. Primo, a Haiti, in Bangladesh, Egitto e altri paesi sono avvenute violente proteste contro i prezzi elevati dei prodotti alimentari. Secondo, gli agricoltori europei stanno manifestando contro la caduta dei prezzi nel settore caseario. A quanto pare, si tratta di due osservazioni contrastanti, ma che convergono e dimostrano che esistono numerosi aspetti della crisi. Occorre un pacchetto di misure, poiché la tentazione di ricorrere al protezionismo mediante i produttori di generi alimentari e le catene al dettaglio è un elemento che dovrebbe essere seriamente considerato e, a questo punto, occorre per prima cosa definire la politica.</p>
      <p sl="de">A differenza dell’onorevole Borrell, non ritengo che dovremmo regolamentare, ma fornire maggiore concorrenza. E’ fondamentale! Non vedo quindi il sovente citato legame tra i prezzi dei prodotti alimentari e la coltivazione di materie prime rinnovabili. E’ una considerazione sproporzionata e non mirata. Il fatto è che è cresciuta la domanda di prodotti alimentari, in particolare in Cina e India. Non possiamo evitarlo, ma ciononostante dobbiamo affermare che tuttora non esiste carenza di generi alimentari da giustificare tale aumento dei prezzi.</p>
      <p sl="de">Credo, tuttavia, che dobbiamo introdurre misure volte ad accrescere la produzione di generi alimentari. Pertanto gli aiuti agli agricoltori dovrebbero essere aumentati secondo questa direzione. Ritengo che la revisione della nostra politica agricola sia inadeguata; deve essere ulteriormente sviluppata, questo è un principio importante.</p>
      <p sl="de">Tuttavia, dovremmo considerare la nostra normativa per vedere se tale politica è del tutto appropriata per aumentare la produzione. Disponiamo di molti regolamenti, che limitano l’impiego di fertilizzanti e pesticidi, che provocano tensioni e difficoltà nella direttiva quadro sull’acqua. Ora questi aspetti non stanno provocando gli aumenti dei prezzi. A tale proposito dovremmo nuovamente riflettere se sono necessari maggiori sviluppi.</p>
      <p sl="de">La questione del set-aside , inoltre, deve naturalmente essere ulteriormente sviluppata. Occorre eliminare il set-aside e dovremmo coltivare cibo in queste aree.</p>
    </intervention>
    <intervention id="2-275" speaker_id="28282" name="Alain Hutchinson" is_mep="True" mode="spoken">
      <p sl="fr">Signor Presidente, alla luce dell’attuale crisi alimentare, la Commissione europea ha appena annunciato che incrementerà in modo significativo i propri aiuti alimentari di emergenza. E’ una notizia eccellente, ma è incentrandosi soprattutto su queste cause strutturali che la Commissione dimostrerà di aver compreso la misura della crisi e di riconoscere che l’istituzione stessa e l’UE sono del tutto affidabili per ciò che accade attualmente.</p>
      <p sl="fr">Per noi socialisti europei la crisi attuale non ha nulla a che fare con la fatalità; si tratta semplicemente del risultato di decisioni politiche molto chiare prese dai paesi settentrionali in generale in un’intera serie di settori. Occorre renderci conto che, mentre le persone stanno insorgendo e si verificano manifestazioni per la fame, e chi può biasimarle, la Commissione, che ha diverse voci, sta tuttora continuando a finanziare le esportazioni dei propri prodotti agricoli a discapito di milioni di piccoli produttori nel sud che non sono in grado di competere.</p>
      <p sl="fr">Teniamo presente che alcuni nell’Unione europea stanno riducendo l’importo degli aiuti pubblici allo sviluppo, continuando nel frattempo a promettere e vantare l’esatto contrario. Occorre inoltre ricordare che la Commissione sta ancora cercando di imporre i cosiddetti accordi di partenariato economico sui paesi ACP, i paesi più poveri al mondo; accordi che non tali paesi non vogliono, poiché è evidente che contengono i semi di altre crisi future.</p>
      <p sl="fr">Esiste un lungo elenco di decisioni che l’Unione e la Commissione europea sta continuando ad adottare che contraddice in maniera lampante gli obiettivi annunciati relativi alla cooperazione per lo sviluppo. Che cosa aggiungere in merito a un sistema, il nostro sistema, in cui riso o grano sono diventati investimenti sicuri? E’ davvero giusto vedere le banche europee offrire ai propri clienti prodotti d’investimento che speculano sulla crescita dei prezzi della merce e dei generi alimentari?</p>
      <p sl="fr">Rimaniamo semplicemente fermi e accettiamo il fatto che stiamo costringendo milioni di persone alla fame, solo per poter circolare con automobili rispettose dell’ambiente e ammirare i nostri spazi verdi? No, non lo facciamo. Perciò esortiamo una maggiore coesione tra le diverse politiche dell’Unione europea e sollecitiamo con forza la Commissione e il Presidente Barroso in modo da fermare tale corsa ai biocarburanti operando per l’introduzione di una moratoria, come quella proposta da Ziegler di fronte alle Nazioni Unite, sul loro uso e produzione, finché concorrono con i prodotti alimentari.</p>
      <p sl="fr">Desidero concludere informando il collega, l’onorevole Cornillet, che il detto relativo al pesce è di Mao Tse-tung e non di René Dumont.</p>
    </intervention>
    <intervention id="2-276" speaker_id="4559" name="Maria Martens" is_mep="True" mode="spoken">
      <p sl="nl">Signor Presidente, signor Commissario, onorevoli colleghi, è stato dichiarato che circa 850 milioni di persone ogni giorno soffrono la fame o sono denutriti. L’aspetto curioso è che la maggior parte di queste persone vive nelle campagne e, ci credereste, produce da sola il cibo. E’ bizzarro e c’è qualcosa di molto sbagliato in ciò. Ora ci troviamo anche di fronte a uno straordinario rialzo dei prezzi dei prodotti alimentari. Tale situazione è dovuta a diversi sviluppi, che sono già stati definiti. La crescente prosperità in Cina e India e una domanda di carne aumentata, gli obiettivi europei e americani in relazione ai biocarburanti, l’incremento dei prezzi dell’energia … L’elenco continua. Il World Food Programme necessita di 7 milioni di dollari aggiuntivi quest’anno al fine di aiutare lo stesso numero di persone dello scorso anno. Le conseguenze per gli individui più poveri sono enormi.</p>
      <p sl="nl">Sono necessarie nuove strategie, in primo luogo a breve termine. Nel prossimo futuro dovremo integrare gli ammanchi esistenti nel World Food Programme . Sono inoltre soddisfatta delle promesse del Commissario di assegnare risorse supplementari al fine di ottenere tale risultato, introducendo ad esempio le spese per gli aiuti alimentari previste successivamente quest’anno e utilizzando le riserve per gli aiuti umanitari.</p>
      <p sl="nl">Tuttavia, secondo uno straordinario proverbio, prevenire è meglio che curare. Per questa ragione, tutti dobbiamo cercare in particolare misure politiche a lungo termine soprattutto. In che modo possiamo garantire che i paesi in via di sviluppo abbiano una fornitura sicura di generi alimentari? Che cosa possiamo incoraggiare e come concedere loro spazio? Sappiamo quale delle nostre politiche o di quelle del FMI o della Banca mondiale sostiene o presenta una minaccia alla sicurezza alimentare? Non è possibile fare di più con la nostra politica agricola? Desidero chiedere alla Commissione in che misura la sicurezza alimentare ha finora condizionato il programma di lavoro negli ultimi anni, poiché, dopo tutto, la globalizzazione non è apparsa inaspettatamente.</p>
      <p sl="nl">Per quanto riguarda il prevenire è meglio che curare, vorrei fare riferimento alla formula del successo di Hunger Project , un’organizzazione internazionale che ha già ottenuto risultati eccellenti e duraturi in svariati paesi mediante un approccio integrato. Desidero inoltre evidenziare l’attuazione della strategia congiunta per l’Africa, la strategia UE-Africa. Tale strategia dedica in modo specifico attenzione a un partenariato per lo sviluppo del settore agricolo africano. La mia domanda è come la Commissione è attiva a tale proposito.</p>
    </intervention>
    <intervention id="2-277" speaker_id="2301" name="Reino Paasilinna" is_mep="True" mode="spoken">
      <p sl="fi">Signor Presidente, signor Commissario, onorevoli colleghi, il settore energetico ora è di fronte a una sfida etica. Energia e pane adesso sono in contrasto. Si tratta nientemeno della differenza fra prosperità e povertà.</p>
      <p sl="fi">Le conseguenze della speculazione implicano che il costo dei cereali in pratica sia connesso al prezzo del petrolio. Più è elevato, più i cereali saranno anche utilizzati come carburante, a meno che non interveniamo. Ora solo circa il 2 per cento dei cereali è usato nella produzione di biocarburanti, ma tale cifra sta aumentando. L’Organization for Economic Development e le Nazioni Unite hanno valutato che se il prezzo del petrolio raggiungesse il livello di 56 dollari, la produzione di cereali a scopo alimentare scenderebbe di un paio di punti percentuale e il loro prezzo, vale a dire dei prodotti alimentari, crescerebbe di circa il 10 per cento. E qualora il prezzo del petrolio continuasse a salire fino a raggiungere quota 100 dollari dov’è ora? Occorrono con urgenza norme e accordi internazionali, in modo da arrestare l’aumento del costo dei generi alimentari, poiché è possibile il passaggio dall’impiego dei cereali per fare il pane a quello per produrre carburante per le quattro per quattro sulle nostre strade.</p>
      <p sl="fi">Potremmo immaginare ogni sorta di scenario minaccioso, ma ci sono buone notizie. La Russia sta lavorando su un sistema per produrre energia rinnovabile concorrenziale per il mercato europeo. Ciò significa energia idroelettrica, l’uso di riserve di acqua e di legna su vasta scala, in effetti, la più vasta del mondo.</p>
    </intervention>
    <intervention id="2-278" speaker_id="1038" name="Karl-Heinz Florenz" is_mep="True" mode="spoken">
      <p sl="de">Signor Presidente, signor Commissario, sono del parere che si tratti di un grave problema da affrontare. Desidero, tuttavia, raccomandare con decisione di non gettare via il bambino con l’acqua sporca, e invece di determinare le ragioni effettive alla base.</p>
      <p sl="de">Sono piuttosto meravigliato che questa discussione relativa ai prodotti alimentari rappresenti una tale sorpresa per molti dei deputati. La popolazione mondiale è stata in continua espansione negli ultimi 20 anni. Ogni anno si aggiungono 80 milioni di persone. Ora, chiunque sia stupito, quindi, dovrebbe chiedersi dov’è stato di recente.</p>
      <p sl="de">Dobbiamo stabilire in quali punti possiamo intervenire e in quali inverosimilmente non siamo in grado di agire. Ritengo che un elemento discutibile sia la questione riguardante la speculazione del mercato finanziario mondiale sui prodotti cerealicoli e sul cacao. Le risorse sui mercati finanziari sono ampie e gli speculatori ora stanno salendo a bordo anziché investire in materie prime. Tale situazione naturalmente conduce a un aumento dei prezzi e alla sofferenza delle persone, che, al proposito, colpisce anche gli allevatori in Europa. Dobbiamo offrire misure risolute in merito.</p>
      <p sl="de">Il rimborso delle esportazioni ci è molto caro e tutti dichiarano che ora deve essere abolito. Ciò, per inciso, è già stato fatto, infatti questo termina nel 2013. Non dovremmo dimenticare, tuttavia, di comunicare agli Stati Uniti che, in modo analogo, devono eliminare gradualmente i propri aiuti alimentari, poiché solo allorché tutti agiremo insieme questo strumento potrà funzionare. Se vogliamo che funzioni, dobbiamo dirigere la politica agricola e la produzione nei paesi difficili del mondo. Perciò, occorrono relazioni politiche stabili in queste nazioni. La cattiva amministrazione sta deludendo numerosi agricoltori, i diritti proprietà non sono chiari, gli spropositati oneri fiscali di base devono essere versati a governi corrotti. Purtroppo si verificano conflitti di razza e non esiste affatto una parità per sementi e trattori. In che modo un agricoltore, come me in effetti, può produrre raccolti se non ha sementi? Dobbiamo rivolgere la nostra attenzione a questo problema.</p>
      <p sl="de">Potrei considerare la necessità di una politica estera agricola europea. L’Unione europea deve concentrare tutto il suo peso sull’equilibrio al fine di compensare tali mancanze.</p>
    </intervention>
    <intervention id="2-279" speaker_id="28143" name="Bernadette Bourzai" is_mep="True" mode="spoken">
      <p sl="fr">Signor Presidente, signor rappresentante del Consiglio, signor Commissario, onorevoli colleghi, desidero innanzi tutto sottolineare la gravità della crisi alimentare e le sue drammatiche conseguenze in termini di inasprimento di povertà e carestia per le persone nei paesi in via di sviluppo.</p>
      <p sl="fr">Anche le persone più svantaggiate nei nostri paesi occidentali sono colpite dalla crescita dei prezzi dei prodotti alimentari e hanno lottato per mesi con gli aumenti quotidiani dei prezzi. Per questa situazione occorre una risposta urgente, nonché soluzioni apposite a lungo termine, mediante la revisione della politica agricola comune verso una politica di aiuto allo sviluppo e una politica commerciale nello stile dell’OMC che prevenga un abuso di posizione dominante da parte dei supermercati in Europa e la speculazione alimentare, poiché l’agricoltura non rappresenta un settore economico ordinario. I rischi di carestia e destabilizzazione sociale e politica sono troppo elevati, e dovrei ricordarvi che il diritto al cibo è un diritto umano fondamentale. Non possiamo abbandonare l’agricoltura alle economie di mercato, o agli speculatori che attualmente sono alla ricerca di investimenti sicuri in seguito al crollo della proprietà e alla crisi energetica e mineraria.</p>
      <p sl="fr">Dobbiamo dotarci degli strumenti del regolamento di mercato e di politiche agricole e alimentari solide e coerenti, rifornire le riserve di emergenza il più presto possibile in modo da reagire a questo tipo di situazione critica. Nei paesi in via di sviluppo, dobbiamo inoltre concedere la priorità alla produzione di cibo e di colture alimentari rispetto a quelle non alimentari, in particolare i biocarburanti.</p>
    </intervention>
    <intervention id="2-280" speaker_id="28124" name="Gunnar Hökmark" is_mep="True" mode="spoken">
      <p sl="sv">Signor Presidente, la crisi alimentare cui ora ci troviamo di fronte rischia di riportare il genere umano indietro di un decennio quando si tratta di povertà, nonché di generare instabilità e miseria umana in gran parte del mondo.</p>
      <p sl="sv">Ritengo sia importante evidenziare tale condizione, e anche affermare che nel settore agricolo non abbiamo assistito al medesimo rapido sviluppo incontrato nelle aree dell’economia mondiale che sono state globalizzate. Ciò che vediamo è il fallimento dei mercati agricoli regolati, una mancanza di commercio libero, e regolamenti che impediscono agli agricoltori di impiegare la propria terra. E’ evidente che, se ne abbiamo intenzione, possiamo anche decidere di affrontare molti dei difficili problemi che attualmente stiamo combattendo. Un maggiore uso delle aree disponibili della superficie terrestre è un’azione positiva nella battaglia per un clima migliore.</p>
      <p sl="sv">Disporre di più prodotti coltivati contribuisce ai biocarburanti nonché ai generi alimentari. Tuttavia, allo stesso tempo, esiste inoltre l’opportunità di aprire le porte alla crescita economica nel mondo in via di sviluppo. Contemporaneamente, in Europa questa iniziativa ci offre la possibilità di preparare la strada per un settore agricolo più dinamico e aperto.</p>
      <p sl="sv">Tuttavia, la risposta a questi problemi non consiste in più regolamenti e sovvenzioni, ma in maggiore apertura per gli agricoltori europei e del mondo al fine di produrre il cibo e i biocarburanti di cui il pianeta ha bisogno. Si tratta di agricoltura e agricoltori più liberi e di liberoscambismo.</p>
      <p sl="sv">Se riusciamo a ottenere questo traguardo, saremo anche in grado di compiere maggiori progressi nei negoziati internazionali di Doha, in quelli per il libero scambio, agendo contemporaneamente per un clima e un mondo migliori.</p>
    </intervention>
    <intervention id="2-281" speaker_id="23808" name="Csaba Sándor Tabajdi" is_mep="True" mode="spoken">
      <p sl="hu">Signor Presidente, le tensioni sociali in Europa, la catastrofe umana in altri continenti, e l’effetto degli aumenti dei prezzi dei generi alimentari in Europa, soprattutto nelle aree urbane povere, ora hanno raggiunto anche le classi medie. In Europa ci sono circa cento milioni di poveri dell’Unione, e in Ungheria circa tre milioni di abitanti vivono al di sotto della soglia di povertà, la cui difficile situazione è aggravata dall’effetto del rialzo dei prezzi per i prodotti alimentari contenenti frutta e dalle carenze di carne. I programmi UE già avviati, quali i programmi latte nelle scuole e frutta nelle scuole, sono quindi estremamente importanti. La crisi attuale dimostra che abbiamo bisogno di una nuova politica agricola per il 2013. L’UE deve produrre la maggior parte dei propri generi alimentari, e di elevata qualità, e deve inoltre aiutare i paesi terzi tramite competenze, trasferimento di conoscenza e sviluppi della produzione agricola, in modo da poter risolvere questo problema globale di sempre maggiore gravità. Grazie per la vostra attenzione.</p>
    </intervention>
    <intervention id="2-282" speaker_id="28402" name="José Albino Silva Peneda" is_mep="True" mode="spoken">
      <p sl="pt">Signor Presidente, la crescita della domanda da parte delle economie emergenti, l’aumento del prezzo del petrolio e i cambiamenti climatici sono fattori che hanno contribuito al rialzo dei prezzi dei prodotti alimentari nel mondo, eppure non spiegano tutto. L’ascesa turbolenta dei mercati finanziari ha collaborato a incrementare la speculazione, guidata dai redditi offerti dai fondi delle materie prime. La prova è nell’aumento non solo dei prezzi dei generi alimentari, ma anche in quello di nickel, argento e oro.</p>
      <p sl="pt">I prezzi dei prodotti alimentari dal 2005 hanno subito un’impennata dell’83 per cento, che, laddove connessi all’elevata percentuale di entrate che i più poveri spendono per il cibo, implica che ora siamo di fronte al più importante fattore che incrementa povertà e ineguaglianza. Eppure è ancora più grave la possibilità di trovarci all’apice di una tragedia mondiale di incalcolabili proporzioni, che può ridurre alla fame e portare alla morte milioni di persone.</p>
      <p sl="pt">Il Fondo monetario internazionale ha previsto questa situazione quando ha affermato che, qualora i prezzi rimanessero ai livelli attuali, oltre 100 milioni di persone potrebbero morire, la maggior parte in Africa. Pertanto, occorre con urgenza un intervento internazionale convenuto al fine di promuovere aiuti ai più bisognosi, poiché si tratta di milioni di casi di vita e di morte. Ma non è sufficiente! E’ necessario istituire sistemi volti a disciplinare il commercio internazionale e per un controllo efficace del mercato finanziario al fine di prevenire operazioni speculative di cui approfitta solo una ristretta minoranza a discapito di centinaia di milioni di poveri e vulnerabili. L’Unione europea ha l’obbligo di condurre tale processo a livello globale, poiché è soltanto mediante una simile posizione che l’obiettivo di eliminare la povertà e favorire la pace nel mondo cesserà di essere utopistico.</p>
    </intervention>
    <intervention id="2-283" speaker_id="2062" name="Riitta Myller" is_mep="True" mode="spoken">
      <p sl="fi">Signor Presidente, non credo che i poveri nei paesi in via di sviluppo si gestirebbero meglio se concedessimo alle forze di mercato una maggiore libertà d’azione sui mercati finanziari senza regolamenti, come è stato proposto in quest’Assemblea. Il capitalismo globale si muove nella direzione di una crisi morale, qualora trapelasse che la causa della crisi alimentare è rappresentata dagli speculatori dei mercati finanziari.</p>
      <p sl="fi">In Aula, i deputati hanno parlato di biocarburanti e del modo in cui competono per i terreni con la produzione di cibo. Si è affermato che tale concorrenza non è stata molto positiva, almeno finora. Ciononostante, il problema deve essere esaminato in maniera approfondita, anche se non dovremmo saltare a conclusioni affrettate.</p>
      <p sl="fi">Abbiamo bisogno di carburanti ricavabili da fonti rinnovabili, ma ovviamente non in un modo che privi di spazio la produzione di cibo. Diversi paesi e istituti di ricerca al momento stanno spendendo grandi somme di denaro nella ricerca su biocarburanti di seconda e terza generazione. Questi carburanti non competono con la produzione di cibo. Si è valutato che i carburanti di nuova generazione saranno sul mercato fra pochi anni da ora. Non c’è motivo di impedire la ricerca in questo settore, e perciò occorre elaborare chiari criteri di sostenibilità per i biocarburanti, nonché produrre biocarburanti di seconda e terza generazione in maniera sostenibile.</p>
    </intervention>
    <intervention id="2-284" speaker_id="23894" name="Anna Záborská" is_mep="True" mode="spoken">
      <p sl="sk">Nel tentativo di risolvere problemi simili a quello che affrontiamo oggi, dovremmo soffermarci a riflettere innanzi tutto su ciò che li ha causati. La crisi demografica, il traffico di esseri umani, il riscaldamento globale, il cancro o il terrorismo non sono comparsi per caso o all’improvviso, né il problema dei crescenti prezzi dei prodotti alimentari.</p>
      <p sl="sk">Per la stessa ragione, quando trattiamo i prezzi dei generi alimentari in rialzo e il loro effetto sulla popolazione, siamo più spesso propensi a cercare soluzioni alle conseguenze senza pensare alle cause. La verità, tuttavia, è che possiamo prevenire un peggioramento della crisi soltanto se andiamo alla radice del problema. Laddove abbiamo a che fare con i prezzi dei generi alimentari in rialzo e le crisi alimentari in alcune parti del mondo, dobbiamo anche affrontare le questioni della qualità e della quantità di cibo, che rappresentano uno degli aspetti fondamentali delle vite di ogni uomo, donna, famiglia o nazione su questo pianeta.</p>
      <p sl="sk">Come può un giovane crescere dal punto di vista fisico, intellettuale e spirituale senza accedere alla necessaria alimentazione? In che modo una madre e un padre possono provvedere alla propria famiglia se non hanno il cibo necessario per farlo? Non dobbiamo dimenticare che i paesi più ricchi sono quelli che sfruttavano, spesso in assenza della dovuta considerazione, la ricchezza dei paesi poveri senza alcuna indennità. Non rispettavano un equilibrio ecologico, e oggi possiamo assistere all’effetto delle loro azioni sulle popolazioni più povere.</p>
      <p sl="sk">Probabilmente non dobbiamo guardare troppo lontano. Dovremmo pensare alle nostre istituzioni, che ogni giorno gettano via molto cibo a causa di regolamenti interni, mentre le persone che soffrono la fame vivono nelle vicinanze. Ovunque nel mondo le persone affamate di solito diventano partner svantaggiosi.</p>
    </intervention>
    <intervention id="2-285" speaker_id="1318" name="James Nicholson" is_mep="True" mode="spoken">
      <p sl="en">Signor Presidente, per noi c’è un’altra sfida da cogliere: garantire le nostre provviste alimentari. Abbiamo assistito a un imponente rialzo del prezzo dei prodotti alimentari e questa rimarrà la posizione per molto tempo a venire. La scorta alimentare a basso costo è scomparsa. Sono sempre stato uno di quelli che credeva che mai ci sarebbe stato qualcosa come il cibo economico, ma quando si devia il cereale dall’approvvigionamento di generi alimentari alla produzione di energia, allora si è modificato l’equilibrio. Ora ne vediamo la reazione a catena.</p>
      <p sl="en">Tutti siamo a conoscenza della ragione di tale situazione, ma saranno i paesi che possono permettersi meno generi alimentari a esserne i più colpiti. Non occorre più il set-aside , e adesso abbiamo il dovere morale di incoraggiare i nostri agricoltori a produrre maggiormente per garantire che i prezzi non sfuggano del tutto al controllo e che molte regioni del mondo non subiscano la fame.</p>
      <p sl="en">Dobbiamo nuovamente considerare lo stato di salute per assicurare di poter reagire alla situazione variata. Tale iniziativa avrà un effetto dolceamaro sugli agricoltori e le loro famiglie. Per anni sono stati dileggiati in merito ai laghi di latte e alle montagne di burro. Dove sono adesso? Sono spariti. In Europa, ora abbiamo soltanto 27 giorni di provviste alimentari rimaste, come in precedenza ha affermato l’onorevole Daul questo pomeriggio.</p>
      <p sl="en">Sì, ritengo dobbiamo considerare la situazione relativa alle norme per gli OGM. Non possiamo più chiudere un occhio in merito. Ci stiamo regolando eccessivamente al di fuori del mercato. Abbiamo posto tali limitazioni ai nostri agricoltori che molti si sono semplicemente arresi e se ne sono andati. Occorre maggiore produzione o avverrà un disastro. Dobbiamo esortare gli agricoltori a produrre generi alimentari aggiuntivi. Questa situazione non era prevista, né era prevedibile da nessuno, non importa quanto possano adoperarsi ora per volgersi indietro e spiegarci che l’hanno fatto. La verità è che ci è piombata addosso. Adesso dobbiamo reagire.</p>
    </intervention>
    <intervention id="2-286" speaker_id="28228" name="Albert Deß" is_mep="True" mode="spoken">
      <p sl="de">Signor Presidente, signor Commissario, onorevoli colleghi, le fiabe di solito iniziano con l’espressione “c’era una volta”. Anche io dovrei cominciare così il mio discorso. C’era una volta un’organizzazione mondiale del commercio chiamata OMC, che intendeva creare un equilibrio mondiale tra l’offerta e la domanda tramite uno scambio del tutto libero. Prometteva alle persone nei paesi più poveri un incremento sostanziale della prosperità e a quelle dei paesi più ricchi prodotti alimentari economici mediante la liberalizzazione del commercio. Si tratta di una favola; la realtà è diversa.</p>
      <p sl="de">Il libero scambio mondiale in agricoltura non è adeguato alla lotta contro la fame e la povertà globale su una base sostenibile. E’ necessario che la Banca mondiale e l’OMC ne siano consapevoli. Il libero scambio mondiale è utile solo a pochissimi conglomerati agricoli che esportano prodotti alimentari dai paesi più poveri senza alcun riguardo per la situazione alimentare stessa. La povertà non può essere combattuta in maniera efficace mediante un commercio agricolo globale. Gli abitanti delle regioni povere non sono più in grado di permettersi generi alimentari a prezzi agricoli elevati, e gli agricoltori nelle regioni altamente sviluppate non riescono più a produrre cibo a prezzi agricoli contenuti poiché a questo livello non è proficuo. Entrambi si scontrano. Dubito fortemente che Zoellick della Banca mondiale, Lamy dell’OMC e, purtroppo devo dirlo, il mio collega, l’onorevole Hökmark, del mio stesso gruppo, comprendano tali connessioni. Quindi, nel prossimo futuro la situazione non cambierà.</p>
      <p sl="de">Per quanto riguarda i prezzi agricoli in Europa, nel 1961 ricevevo 26 centesimi per un chilo di grano. Due anni fa 8 centesimi. Pertanto questi prezzi non possono essere la causa del costo elevato dei generi alimentari!</p>
    </intervention>
    <intervention id="2-287" speaker_id="23713" name="Mihael Brejc" is_mep="True" mode="spoken">
      <p sl="sl">Ritengo sia necessaria una fondamentale riorganizzazione della politica agricola relativa alle varie quote, alle ripartizioni della quantità, alle restrizioni e ai diversi incentivi per non produrre cibo. Sono inoltre interessato a capire quanti terreni coltivabili incolti ci sono ancora in Europa. Sostengo appieno la dichiarazione espressa dall’onorevole Nicholson, vale a dire che andrebbe stimolata la produzione agricola in Europa, e che dovrebbero essere considerati incentivi per arrestare una riduzione del settore agricolo. I giovani se ne stanno andando, quindi chi resterà a lavorare la terra?</p>
      <p sl="sl">Il fatto che esista una carenza di generi alimentari non significa che si debba consentire l’accesso ai prodotti agricoli geneticamente modificati. Inoltre, credo che occorra rivedere le nostre aspettative riguardanti i biocarburanti, e che sui mercati nazionali dovremmo analizzare il motivo per cui i prezzi elevati portino sempre ai supermercati i profitti maggiori. In breve, prevedo che la Commissione europea elaborerà misure immediate, nonché una strategia per questa nuova situazione.</p>
    </intervention>
    <intervention id="2-288" speaker_id="4528" name="Neil Parish" is_mep="True" mode="spoken">
      <p sl="en">Signor Presidente, ora siamo di fronte a una situazione in cui siamo sonnambuli, poiché per troppo tempo i prodotti alimentari sono stati eccessivamente economici: erano al di sotto del costo di produzione. Tre anni fa il grano era pari a 90 euro a tonnellata, al di sotto dei costi di produzione. Adesso è pari a circa 270 euro a tonnellata, ed è vantaggioso da produrre.</p>
      <p sl="en">Non sono pessimista come molti degli oratori odierni, poiché se il mercato paga il giusto prezzo per i generi alimentari, allora saranno prodotti. Quindi, dobbiamo liberare il mercato. L’Europa può produrre cibo: gli agricoltori europei stavano per morire per la possibilità di produrre cibo, ma per 20 anni è stato detto loro che nel mondo c’erano generi alimentari in abbondanza, e, pertanto, occorreva ridurne la produzione. Di conseguenza, dobbiamo impiegare le biotecnologie per favorire l’incremento della produzione, ridurre la burocrazia e, allo stesso tempo, aiutare i più poveri nel mondo attraverso questa crisi a breve termine, poiché è così. In un paese come lo Zimbabwe in Africa, si tratta anche di buon governo: se un pazzo controlla il paese, non lo sfamerà mai.</p>
    </intervention>
    <intervention id="2-289" speaker_id="28373" name="Bogdan Golik" is_mep="True" mode="spoken">
      <p sl="pl">Signor Presidente, si tratta di una delle discussioni più importanti in Parlamento, a livello politico ed economico, poiché è stata generata dalla disposizione di coloro che oggi vi hanno contribuito. Tale discussione non riguarda soltanto il rialzo dei prezzi dei prodotti alimentari, ma anche le morti provocate dalla fame. Le voci odierne in quest’Aula e le allarmanti analisi confermano ciò che dicono. Il prezzo del grano è aumentato del 130 per cento solo nell’ultimo anno, quello della soia dell’87 per cento e quello del riso del 74 per cento, si tratta di fatti. Nei 30 anni passati abbiamo fatto calare i prezzi, ma quanto è accaduto lo scorso anno ha superato tutti i segnali di allarme.</p>
      <p sl="pl">I fatti sono i seguenti: esiste una carenza mondiale di prodotti alimentari; c’è la fame, 850 milioni di persone stanno morendo di fame. In una dozzina o più paesi si sono verificate alcune rivolte, e peggioreranno. Le foreste tropicali sono state abbattute en masse , insieme alla foresta amazzonica, in altre parole il desiderio di biocarburanti prevale su quello di una riduzione della fame del mondo. Durante i prossimi anni si riscontrerà un ammanco globale di 200 milioni di tonnellate di grano. L’inflazione a livello mondiale aumenterà, ci sarà una continua carenza d’acqua e i consumatori in Europa sborseranno il 30-40 per cento in più rispetto a un anno fa.</p>
      <p sl="pl">Che cosa dovremmo fare? Riformare con urgenza la politica agricola comune, poiché anche in Europa ci sono milioni di agricoltori che stanno patendo la povertà, e riunire una conferenza internazionale alla prima occasione disponibile che prenderà determinate decisioni ed elaborerà conclusioni certe da questa discussione e questo problema.</p>
    </intervention>
    <intervention id="2-290" speaker_id="2037" name="Robert Sturdy" is_mep="True" mode="spoken">
      <p sl="en">Signor Presidente, siedo in quest’Aula dal 1994 e devo dire che non penso di aver mai sentito tanta ipocrisia dalle persone.</p>
      <p sl="en">Anni fa siamo stati criticati, come ha affermato Jim Nicholson, per la sovrapproduzione di generi alimentari. Ora siamo stati ripresi poiché i prodotti alimentari hanno raggiunto ciò che probabilmente è un prezzo realistico e autentico.</p>
      <p sl="en">Ma che cosa possiamo fare in merito? Signor Commissario, c’è qualcosa che lei può fare, e potrebbe agire domani se volesse. Innanzi tutto bloccare la legislazione antidumping su fosfato, potassio e, in particolare, azoto, che giunge nell’Unione europea e va nel resto del mondo.</p>
      <p sl="en">L’onorevole Mandelson ha introdotto tale legislazione e sta causando un grave problema, poiché occorrono tre elementi per produrre cibo: sole, acqua e anche azoto, fosfato e potassio. I paesi del terzo mondo non sono in grado di produrre cibo a meno che non si procurino tali elementi a un prezzo accessibile, e al momento il prezzo è aumentato da 80 a qualcosa come 500 sterline a tonnellata. Qualora intervenisse in merito, aiuterebbe quindi il resto del mondo.</p>
    </intervention>
    <intervention id="2-291" speaker_id="23787" name="Czesław Adam Siekierski" is_mep="True" mode="spoken">
      <p sl="pl">Signor Presidente, da molti anni stiamo dibattendo in seno all’Unione europea e all’OMC della liberalizzazione del commercio, che si intendeva fosse un’agevolazione del commercio, ma in realtà stiamo attuando una restrizione alla produzione agricola. In Europa, e non solo, abbiamo limitato sistematicamente la produzione per qualche tempo.</p>
      <p sl="pl">L’aumento globale dei prezzi dei prodotti alimentari è la conseguenza di un incremento dei costi di produzione, di energia, carburante e fertilizzanti, nonché del lavoro. Teniamo presente, tuttavia, che poco più di un anno fa il prezzo di un barile di petrolio era pari a 70 dollari, la redditività della produzione agricola era diversa, così come quella dei biocarburanti, mentre oggi un barile di petrolio costa 115 dollari. Ciononostante, i biocarburanti non sono la causa della crisi. Rappresentano solo il 2 per cento della produzione agricola, pertanto sono da incolpare soltanto in parte.</p>
      <p sl="pl">Oggi noto maggiore preoccupazione, per non dire timore, persino in quest’Aula, ma un’azione improvvisa e avventata non sarà di aiuto. Occorre una politica agricola stabile, ma dobbiamo cercare una stabilità non solo nell’agricoltura, ma anche sui mercati finanziari. La mancanza di controllo di questi mercati sta generando una speculazione e la comparsa di situazioni pericolose, in primo luogo sul mercato dei mutui ipotecari, e poi su quello dei generi alimentari. Stabilità sui mercati finanziari.</p>
    </intervention>
    <intervention id="2-292" speaker_id="photo_generic" name="Janez Lenarčič" is_mep="True" mode="spoken">
      <p sl="sl">Presidente in carica del Consiglio. − Onorevole Dillen, in quanto deputato del Parlamento europeo, ha affermato che nella situazione riguardante il mercato dei prodotti alimentari non dovremmo soltanto alleviare i sintomi, ma curare la malattia. Per farlo, dobbiamo definire la diagnosi corretta. A mio parere, si è trattato di una discussione molto proficua e favorirà il Consiglio nel determinare una diagnosi, e nell’individuare le soluzioni e le cure appropriate.</p>
      <p sl="sl">Tuttavia, quali sono le ragioni che hanno provocato la situazione sul mercato alimentare mondiale e il drammatico aumento dei prezzi dei prodotti alimentari? La ragione principale è una maggiore domanda. Com’è già stato menzionato, la popolazione mondiale è cresciuta, e una larga parte ora è pronta per una qualità della vita più elevata. E nessuno ha il diritto di attendersi che ritorni al precedente scarso sistema di nutrizione.</p>
      <p sl="sl">Qual è la risposta a questa grande domanda? Aumentare le scorte. Desidero accennare al fatto che il Consiglio ha già adottato determinate misure. Come ho specificatamente citato nel mio discorso introduttivo, tramite l’abolizione temporanea dell’obbligo di maggese, garantiamo che gli agricoltori europei possano utilizzare in modo produttivo un ulteriore 10 per cento di terreno agricolo. Il significato di tale iniziativa è inoltre evidente dalla dichiarazione espressa da Joseph Daul sulla quantità di terreni in Europa attualmente dedicati ai biocarburanti. Approfondirò in seguito.</p>
      <p sl="sl">Abbiamo inoltre aumentato la quota latte del 2 per cento. Si tratta soltanto di poche misure che il Consiglio ha adottato al fine di incrementare la scorta. Oltre ad aumentare la disponibilità nella stessa Unione europea, è ovviamente necessario agire al fine di accrescere la produzione di cibo in altre parti del mondo, in particolare nei paesi in via di sviluppo.</p>
      <p sl="sl">Un’altra ragione è l’aumento nel costo di produzione, causato da prezzi dell’energia più elevati, tra l’altro. Per trovare le soluzioni dobbiamo considerare una ricerca più intensa, la razionalizzazione, le nuove tecnologie e una produzione innovativa in agricoltura.</p>
      <p sl="sl">I cambiamenti climatici rappresentano in definitiva un’altra ragione. Lunghi periodi di siccità in uno dei maggiori paesi produttori di cereali e riso al mondo hanno ridotto i raccolti del paese e il suo contributo alle scorte sul mercato mondiale. E’ qui che l’Unione europea sta cercando le risposte, seguendo la linea indicata nel gruppo della legislazione in materia di energia attualmente in trattativa, e per cui la Presidenza si è fissata un obiettivo fermo di cercare di ottenere un accordo entro la fine dell’anno.</p>
      <p sl="sl">Ora, un accenno ai biocarburanti. Non c’è dubbio che esista un legame, ma non è possibile asserire che si tratti di una delle principali ragioni per l’attuale situazione sul mercato alimentare. Malgrado ciò, il mondo sta considerando molto seriamente anche questo aspetto. Perciò, su iniziativa della Presidenza slovena, di recente è stato istituito un gruppo di lavoro ad hoc , il cui compito principale è elaborare criteri fissi per la produzione di biocarburanti. Lo scopo di tali criteri sarebbe che la produzione di biocarburanti non dovrebbe sostituire quella di cibo, che siano tenuti in considerazione gli aspetti sociali e l’impatto della produzione di biocarburanti, e conservata la biodiversità. Tuttavia, si tratta solo di poche considerazioni relative alle attività del Consiglio e al suo approccio a questo grave problema.</p>
      <p sl="sl">Desidero aggiungere qualcos’altro. Una combinazione fra prezzi elevati dei generi alimentari e povertà è la peggiore possibile. E’ una combinazione letale che conduce a tensioni in numerosi paesi in via di sviluppo; che porta alla fame. Considerando che probabilmente dovremmo trovarci di fronte a prezzi elevati dei prodotti alimentari per qualche tempo a venire, dobbiamo intervenire maggiormente per eliminare la povertà, e la Presidenza slovena si adopererà a tale scopo. A nostro parere, uno dei temi importanti per la prossima seduta del Consiglio europeo è questo Obiettivo del Millennio per lo sviluppo. I progressi dell’Europa verso la realizzazione di tali obiettivi hanno subito una battuta d’arresto. Vorremmo offrire all’Unione europea un nuovo impeto per concretizzarli e, come ho citato in precedenza, a nostro parere costituisce uno degli argomenti significativi per il Consiglio dell’Unione europea di giugno.</p>
      <p sl="sl">Vi ringrazio nuovamente per questa discussione. Ribadisco di essere convinto che consentirà al Consiglio di determinare la diagnosi appropriata e trovare i giusti rimedi.</p>
    </intervention>
    <intervention id="2-293" speaker_id="photo_generic" name="Louis Michel" is_mep="True" mode="spoken">
      <p sl="fr">Membro della Commissione . − Signor Presidente, onorevoli deputati, considerato il breve tempo a mia disposizione, desidero replicare molto rapidamente. Tuttavia, vorrei innanzi tutto esprimere una o due critiche.</p>
      <p sl="fr">Evidentemente condivido alcune considerazioni e osservazioni che sono state avanzate, anche se non tutte, tenterò pertanto di concentrarmi sui fattori che necessitano un chiarimento.</p>
      <p sl="fr">Primo, chiaramente concordo che le soluzioni non possano essere attuate in modo efficace dalla sola Unione europea; è piuttosto ovvio, ma anche istruttivo. E’ evidente che tali soluzioni debbano essere applicate da tutte le principali parti interessate, e ritengo che questo processo sia in corso.</p>
      <p sl="fr">Tuttavia, desidero rilevare che ciò che ho ascoltato oggi in quest’Aula è eccellente per la democrazia e per una discussione dibattuta. Eppure ho ancora assistito all’adozione di posizioni ideologiche piuttosto superficiali, e a una estremamente radicale, in un caso. La rispetto, non ho assolutamente pregiudizi in merito, ma se c’è una cosa che a mio parere non costituisce una soluzione alla crisi alimentare, è la retorica ideologica miope e retrograda. Non credo che ci offra una soluzione, poiché il problema è multilaterale e sfaccettato. Esiste un’intera serie di risposte per un’intera serie di cause, come ha affermato il ministro. Non esiste un’unica causa.</p>
      <p sl="fr">Prendiamo i biocarburanti ad esempio. La Commissione europea ha sempre sottolineato che è fondamentale garantire che gli investimenti nello sviluppo del settore si traducano in effetti tangibili per la povertà, in particolare nelle zone rurali. Non abbiamo mai raccomandato o dichiarato che i biocarburanti dovrebbero essere prodotti ovunque. Possiamo farlo solo dove c’è la prova di una possibile sovrapproduzione. In paesi in cui non esiste autosufficienza, ovviamente è alquanto pericoloso e assolutamente sconsigliabile produrre biocarburanti. Quindi, le soluzioni non sono così semplici.</p>
      <p sl="fr">Vorrei anche aggiungere altro, che è un qualcosa che fondamentalmente non comprendo. Ho ascoltato deputati che, mi pare, credono ancora nell’efficacia, nell’onore e nei valori dell’Europa, e provano un certo orgoglio ad essere europei. Li ho sentiti protestare e scusarsi. In sostanza s’intende che tutto ciò sia responsabilità dell’Europa. Non lo accetto. Qualcuno ha affermato che all’Europa non piaceva o non aiutava i paesi in via di sviluppo.</p>
      <p sl="fr">Oggi l’Europa costituisce il 56 per cento degli aiuti mondiali. In termini di aiuti alimentari, l’Europa al momento finanzia i prodotti sui mercati locali e non invia le proprie eccedenze agricole ai paesi in via di sviluppo. E’ inoltre necessario smettere di parlare senza senso della responsabilità politica dell’Europa. Personalmente, sono orgoglioso di ciò che l’Europa ha compiuto negli ultimi 50 anni, in particolare per i paesi in via di sviluppo, benché nessun altro lo dirà.</p>
      <p sl="fr">Biocarburanti: ho già risposto alla domanda. E’ evidente che l’OMC debba essere riformata, che dobbiamo andare oltre l’OMC. Tuttavia, se non ci fosse l’OMC, dove saremmo? Che cosa accadrebbe alla povertà mondiale? L’OMC è la prima organizzazione internazionale a cercare di ripristinare alcuni principi etici nel commercio globale. Ve lo ricordo poiché è troppo semplice gettare via il bambino con l’acqua sporca. Si tratta di un pregiudizio ideologico di cui vorrei liberarmi. Dobbiamo essere ragionevoli.</p>
      <p sl="fr">OGM: a tal proposito, sto naturalmente parlando a titolo personale, poiché non si approva il fatto di essere unilateralmente coinvolti in tale questione. Personalmente, non sono uno di quelli che ritiene che tale aspetto sia già stato stabilito. Affermare che gli OGM sono nocivi, solo così, è un pregiudizio ideologico. Si tratta di una sorta di scientismo, uno scientismo improvvisato. Ritengo non ci sia nulla di sbagliato nel proseguire la ricerca nel tentare di garantire autosufficienza a livello alimentare, in particolare nei paesi poveri. E’ intellettualmente razionale. Agire altrimenti non lo sarebbe, non sarebbe di larghe vedute. Credo fosse qualcosa da dire.</p>
      <p sl="fr">Non replicherò, onorevole Hutchinson, al suo costante ritornello sui negoziati APE, poiché ho veramente troppa ammirazione e stima nei suoi confronti. Vorrebbe che le dicessi che se sono favorevole agli APE e ad accordi di partenariato economico per creare mercati regionali, è dunque perché ritengo che affrontare la questione della sicurezza alimentare gli accordi di partenariato economico sono probabilmente parte della soluzione, dal momento che, finché esistono mercati regionali economicamente integrati, i paesi in via di sviluppo non saranno in grado di approfittare della globalizzazione?</p>
      <p sl="fr">Oggi ho sentito persone parlare di barbarie capitalista. Davvero non capisco cosa sia. A mio parere, il capitalismo è un sistema economico, una macchina economica che, fino a prova contraria, ha dimostrato più di ogni altro sistema i suoi vantaggi. Ho affermato sovente in precedenza di non essere un amante del capitalismo. Il capitalismo non è oggetto del mio affetto, è semplicemente un mezzo a uno scopo.</p>
      <p sl="fr">In ogni caso, spesso preferisco distinguere tra capitalismo e liberalismo. Chiaramente, i miei amici socialisti sono desiderosi di combinarli, eppure non si tratta della stessa cosa. Devo proprio dirlo. Bene, quindi il capitalismo è un mezzo a uno scopo e nient’altro. Concordo che un’economia di mercato e il capitalismo non possono essere virtuosi senza un governo che stabilisce regole, che le applica e ridistribuisce la ricchezza creata in modo appropriato ed equo, ma non restiamo bloccati nella semplificazione ideologica, poiché, se lo facciamo, non ci sarà fine alla crisi. Credo che questo andasse detto.</p>
      <p sl="fr">Questo è ciò che in una certa misura avevo intenzione di esporre in merito. L’argomento non è chiuso. Ho ascoltato motivazioni valide e importanti da entrambi i versanti del Parlamento. Come ha asserito il ministro, occorre continuare questa discussione, ma ora mi trovo di fronte a un’emergenza. E’ necessario aiutare il WFP nell’individuare modi per prevenire un imminente disastro alimentare. La seconda priorità, a medio termine, è offrire un vigoroso sostegno ai paesi in via di sviluppo che non sono autosufficienti in modo che possano produrre in maggiore quantità. Ciononostante, quando sento tutte queste persone affermare di voler introdurre norme e regolamenti, mi chiedo se abbiamo bisogno di limitare l’economia di mercato.</p>
      <p sl="fr">Nondimeno, devo ricordarvi che la nostra agricoltura è uno dei pochi settori economici soggetto a immensi regolamenti e direi persino a un dirigismo improvvisato. Il dirigismo, quando non è improvvisato, può portare risultati, ma alterni, se improvvisato è piuttosto pericoloso. Qualora gli effetti di questa politica nel settore agricolo non fossero del tutto convincenti, forse dovremmo chiederci, come espresso in precedenza, se non accade proprio perché si è applicato un dirigismo eccessivamente improvvisato anziché una naturale globalizzazione.</p>
      <p sl="fr">Non sono un sostenitore della globalizzazione, sto semplicemente dicendo che esiste, non possiamo confinarla. Sì, è possibile introdurre regole, tramite l’OMC, le Nazioni Unite, alcune organizzazioni internazionali, ma per affermare di poter d’un tratto legiferare su tutto ciò ed eliminare gli abusi sistematici mediante regolamenti che non si ha la capacità di eseguire, veramente non vedo come possa essere fatto.</p>
      <p sl="fr">Intendo inoltre essere concreto. Utilizzeremo tutte le risorse disponibili, lo abbiamo già fatto, al fine di incrementare la produzione nei paesi in via di sviluppo; mi sembra l’unica valida soluzione per affrontare tale fenomeno, su cui in un primo tempo mi sono mostrato critico. Mi sono proposto di contribuire a una presa di coscienza poiché, se non si agisce, si verificherà un disastro umanitario, uno tsunami alimentare, con conflitti e situazioni davvero difficili.</p>
      <p sl="fr">Vi ringrazio per questa discussione. Ritengo si tratti di un tema su cui ritorneremo. E’ stata estremamente produttiva e interessante. Porterò con me le migliori argomentazioni che ho sentito da entrambi i versanti, che cercherò di usare per sostenere una causa che tuttora, quando è stato detto e fatto tutto, è una causa comune.</p>
      <a text="(Applausi)"/>
    </intervention>
    <intervention id="2-294" speaker_id="23788" is_mep="True" mode="written" role="Presidente">
      <p sl="unknown">La discussione è chiusa.</p>
      <p sl="unknown">La votazione si svolgerà durante la seduta di maggio 2008 a Strasburgo.</p>
      <p sl="unknown">Dichiarazioni scritte (articolo 142)</p>
      <p sl="unknown">Il mio paese, la Polonia, che rappresento in quest’Aula, potrebbe essere una grande fonte di prodotti agricoli, e molto più sani dei generi alimentari attualmente forniti in occidente. In seguito agli errori effettuati dai nostri negoziatori al momento dell’adesione all’UE, siamo stati costretti dai limiti imposti per stabilire restrizioni significative sulla produzione agricola polacca. Tale politica di limitazione artificiale della produzione alimentare sta ora provocando conseguenze profonde per l’intera Europa. La sofferenza peggiore, inflitta dall’aumento dei prezzi dei prodotti alimentari, più l’inflazione galoppante nei prezzi dell’energia, è subita dai pensionati. La zona di povertà in Europa sta crescendo in maniera allarmante e sta includendo un numero sempre maggiore di persone, in particolare le famiglie con molti bambini, che al momento hanno difficoltà a sopravvivere da un mese a quello successivo.</p>
      <p sl="unknown">Nei nuovi Stati membri, compresa la Polonia, esistono numerosi terreni che finora non sono mai stati gestiti. Tramite il loro utilizzo, l’industria potrebbe iniziare a produrre biocarburanti, ad esempio, che stanno causando un impatto considerevole sull’attuale rialzo dei prezzi dei generi alimentari. Tale iniziativa richiede, tuttavia, un cambiamento radicale nel modo in cui i funzionari della Commissione europea approcciano il problema, nonché l’introduzione di azioni immediate volte a impiegare il potenziale della produzione dei nuovi Stati membri.</p>
    </intervention>
    <intervention id="2-296" speaker_id="4466" name="Ilda Figueiredo" is_mep="True" mode="written">
      <p sl="pt">Le cause del rialzo dei prezzi dei prodotti alimentari nell’Unione europea e nei paesi in via di sviluppo variano, ma non possiamo ignorare il contributo della PAC e che l’agricoltura sia stata deviata verso la produzione di biocarburanti.</p>
      <p sl="pt">Numerosi organismi stanno evidenziando tale questione. Ad esempio, il comitato scientifico dell’AEA ha dichiarato di ritenere che l’UE dovrebbe rinviare l’obiettivo del 10 per cento per l’uso dei biocarburanti entro il 2020. Perfino il presidente della Banca mondiale ha parlato dei paesi che affrontano carenze di prodotti alimentari e ha invitato i produttori di materie prime per biocarburanti a sospendere temporaneamente la loro coltivazione. La stessa FAO ha pronunciato un richiamo riguardante le rivolte per il cibo. Sono avvenute manifestazioni e gravi tensioni sociali in diversi paesi dell’Africa e dell’Asia a causa delle carenze di generi alimentari. Jean Ziegler, il Relatore Speciale dell’ONU sul diritto al cibo, ha affermato che la produzione in serie di biocarburanti costituiva un crimine contro l’umanità per il suo impatto sui prezzi globali dei prodotti alimentari.</p>
      <p sl="pt">E’ quindi a maggior ragione sconcertante che la Commissione europea abbia confermato di voler mantenere l’obiettivo del 10 per cento del carburante utilizzato per il trasporto su strada prodotto da biomassa od oli vegetali.</p>
    </intervention>
    <intervention id="2-924" speaker_id="36281" name="Silvia-Adriana Ţicău" is_mep="True" mode="written">
      <p sl="ro">Secondo Eurostat, nel 2007 i prezzi reali dei prodotti agricoli sono aumentati del 5 per cento nell’Unione rispetto al 2006, e il rialzo maggiore, del 15,8 per cento, è stato registrato in Romania.</p>
      <p sl="ro">In Europa, l’aumento del prezzo di latte e pollo è stato pari al 7,8 per cento e il maggiore incremento dei prezzi dei prodotti agricoli è stato osservato per cereali (45,4 per cento) e foraggio (11,5 per cento). Anche in questo caso, la Romania ha riportato l’aumento più elevato (29,2 per cento).</p>
      <p sl="ro">Lo scorso anno in Europa il prezzo alla produzione nel settore agricolo è aumentato del 4,6 per cento, mentre i costi di produzione del 5,3 per cento, e il livello dei sussidi è calato del 3,1 per cento. Nei nuovi Stati membri, i costi per i produttori agricoli sono cresciuti in modo drammatico, e gli aiuti sono molto contenuti. I cali maggiori delle entrate per agricoltore sono stati osservati in Bulgaria (-18,6 per cento) e in Romania (-16,1 per cento). Il basso valore, il mancato versamento dei sussidi agricoli e il difficile accesso ai prestiti agricoli hanno reso impossibile attuare le tecnologie agricole e pertanto per ettaro si sono ottenute produzioni molto ridotte.</p>
      <p sl="ro">La concorrenza nell’impiego del terreno agricolo contribuisce inoltre al rialzo dei prezzi dei prodotti alimentari e, nel 2007, l’area prevista per le colture per i biocarburanti è aumentata del 13,6 per cento rispetto al 2006, e del 31,5 per cento rispetto al periodo 2002-2006.</p>
    </intervention>
    <intervention id="2-297" speaker_id="39725" name="Iuliu Winkler" is_mep="True" mode="written">
      <p sl="ro">Gli ultimi sviluppi sui mercati globali dei prodotti agricoli hanno generato una situazione che pochi governi sono pronti ad affrontare. Lo straordinario aumento dei prezzi, in particolare dei cereali essenziali, comporta il rischio della fame per milioni di persone.</p>
      <p sl="ro">Questa nuova realtà dovrebbe ricevere una risposta dai governi e dalle istituzioni europee.</p>
      <p sl="ro">Questo nuovo livello dei prezzi agricoli offre nuove possibilità per i produttori, inclusi quelli degli Stati membri dell’UE. In Romania, il 40 per cento della popolazione vive in un contesto rurale, essendo in gran parte costituita da produttori agricoli.</p>
      <p sl="ro">Le nuove condizioni dei mercati del settore rappresentano un’opportunità per migliorare i risultati economici degli agricoltori e, implicitamente, per incrementare la loro qualità di vita.</p>
      <p sl="ro">Purtroppo, il settore agricolo reagisce molto lentamente alle variazioni dei prezzi sui mercati globali. I piccoli produttori hanno a che fare con un’onerosa burocrazia e sono svantaggiati in caso di negoziazioni di contratti di acquisto rispetto alle grandi catene di distribuzione dotate di posizioni dominanti sul mercato.</p>
      <p sl="ro">L’UE dovrebbe sostenere i piccoli produttori agricoli al fine di favorirli nell’approfittare di redditi più elevati dal loro lavoro. Dovrebbe essere facilitato l’accesso di questi piccoli agricoltori ai mercati e i fornitori a livello globale dovrebbero essere soggetti a regolamenti trasparenti, che impedirebbero politiche anticoncorrenziali.</p>
    </intervention>
  </section>
  <section id="creitem50" title="12. Spiegamento e utilizzazione del programma europeo di radionavigazione via satellite (EGNOS e Galileo) (discussione)">
    <intervention id="2-299" speaker_id="23788" is_mep="True" mode="spoken" role="Presidente">
      <p sl="unknown">L’ordine del giorno reca la relazione, presentata dall’onorevole Barsi-Pataky a nome della commissione per l’industria, la ricerca e l’energia, sulla proposta modificata di regolamento del Parlamento europeo e del Consiglio concernente il proseguimento dell’attuazione dei programmi europei di navigazione satellitare (EGNOS e Galileo) [COM(2007)0535 – C6-0345/2007 – 2004/0156(COD) ] (A6-0144/2008).</p>
    </intervention>
    <intervention id="2-300" speaker_id="photo_generic" name="Radovan Žerjav" is_mep="True" mode="spoken">
      <p sl="sl">Presidente in carica del Consiglio. − Sono lieto di essere presente in Aula per l’odierna seduta plenaria dedicata alla discussione relativa al regolamento sull’attuazione di Galileo.</p>
      <p sl="sl">Siamo tutti consapevoli dell’importanza geostrategica ed economica che il programma Galileo ed EGNOS hanno per l’Unione europea. Tuttavia, prima di trattare il testo che è stato presentato, consentitemi di menzionare brevemente gli eventi decisivi che questi due programmi hanno affrontato nell’anno trascorso.</p>
      <p sl="sl">Durante la Presidenza tedesca, nel giugno 2007 il Consiglio ha appoggiato la coraggiosa decisione di sospendere i vani negoziati sulle concessioni. A tale iniziativa è seguita la risoluzione del Parlamento europeo che esprimeva un deciso sostegno affinché i due programmi fossero continuati sotto gli auspici dell’Unione europea, e pronunciava un invito esplicito perché l’intero finanziamento fosse garantito dal bilancio UE.</p>
      <p sl="sl">Quando in seguito, nel settembre 2007, la Commissione ha presentato un numero di proposte che avrebbe condotto i progetti verso un finanziamento totalmente da parte del settore pubblico, tra queste proposte figurava un regolamento sull’attuazione. Grazie all’accordo raggiunto a novembre dello scorso anno tra il Consiglio ECOFIN e il Parlamento europeo in merito a una risoluzione, e a una decisione generale che il Consiglio “Trasporti, telecomunicazioni e energia” ha approvato la settimana successiva, mediante conclusioni relative allo sviluppo futuro di Galileo, siamo riusciti a liberare i due programmi dal cul de sac e li abbiamo restituiti al dominio pubblico.</p>
      <p sl="sl">Sono soddisfatto che quando si cercava un compromesso su base legale in modo che il progetto Galileo potesse essere realizzato nella sua interezza, tutte e tre le istituzioni si sono impegnate per una cooperazione costruttiva. In particolare desidero esprimere la mia gratitudine alla relatrice, l’onorevole Barsi-Pataky, e all’onorevole Angelika Niebler, presidente della commissione ITRE. La Presidenza slovena è fiera di essersi adoperata al fine di raggiungere un accordo in prima lettura.</p>
      <p sl="sl">Ritengo che l’esito dei nostri negoziati sia un testo equilibrato. Il documento a nostra disposizione specifica l’importo necessario per i programmi per il periodo 2007-2013, nonché la gestione e l’attuazione dei programmi GNSS, tra i quali i principi e la struttura degli appalti pubblici. Tutti abbiamo accettato la responsabilità che il Parlamento europeo ha verso i cittadini per quanto riguarda l’autorità di bilancio.</p>
      <p sl="sl">Al fine di facilitare il completamento di ogni incarico riguardante i programmi, abbiamo istituito un comitato interistituzionale per Galileo. Tale comitato verificherà i progressi nell’attuazione di questi programmi, gli accordi internazionali associati a essi, la preparazione dei mercati, l’efficienza del sistema di gestione e l’annuale revisione dei programmi.</p>
      <p sl="sl">Signor Presidente, onorevoli colleghi, ritengo non sia particolarmente necessario sottolineare l’importanza dei programmi europei di navigazione satellitare per la creazione di nuovi posti di lavoro e la competitività europea. I due programmi sono del tutto coerenti con la strategia di Lisbona e le altre politiche comunitarie, e ci consentiranno di sviluppare e tutelare le competenze europee, soprattutto nel settore delle applicazioni, che avvantaggeranno direttamente i nostri cittadini.</p>
      <p sl="sl">Vorrei ringraziarvi per l’attenzione e, in particolare, per la vostra costruttiva cooperazione in questo importante progetto europeo.</p>
    </intervention>
    <intervention id="2-302" speaker_id="photo_generic" name="Jacques Barrot" is_mep="True" mode="spoken">
      <p sl="fr">Vicepresidente della Commissione . – Signor Presidente, signor Ministro, onorevoli colleghi, chiaramente questa parte di seduta è di grande importanza. Ritengo che possiamo congratularci con noi stessi per vedere finalmente Galileo emergere come un rilevante progetto europeo in grado di essere realizzato.</p>
      <p sl="fr">Alla fine del novembre 2007, sono state compiute due importanti decisioni politiche a favore di questi due significativi progetti politici. Da allora, il Parlamento europeo e il Consiglio, consapevoli della necessità di adottare rapidamente regolamenti relativi al proseguimento dei programmi Galileo ed EGNOS, hanno esaminato il testo della proposta della Commissione allo scopo di approvarlo in prima lettura.</p>
      <p sl="fr">Desidero lodare l’operato costruttivo delle tre istituzioni, in particolare del Parlamento. Grazie agli sforzi di tutti, abbiamo compiuto enormi progressi nei diversi dialoghi tripartiti e oggi stiamo considerando un progetto di regolamento che soddisfi il Parlamento, il Consiglio e la Commissione. Il Consiglio, nella sua seduta del 7 aprile 2008, sotto la sua presidenza, signor Ministro, si è espresso largamente a favore. E’ quindi fondamentale, onorevoli colleghi, che il Parlamento oggi faccia lo stesso.</p>
      <p sl="fr">Posso confermare che la proposta include il finanziamento dei programmi in totale conformità con l’accordo di bilancio raggiunto nel novembre 2007 tra il Parlamento europeo e il Consiglio. Desidero estendere i miei sentiti ringraziamenti al Parlamento europeo per l’importante ruolo che ha svolto nell’ottenimento del risultato. Il documento inoltre stabilisce una governance soddisfacente dei programmi e propone una rigorosa divisione degli incarichi tra la Commissione, l’autorità di sorveglianza e l’Agenzia spaziale europea, assegnando alla Commissione il compito di proprietaria e all’Agenzia spaziale europea quello di gestore.</p>
      <p sl="fr">La futura legislazione tratta altresì la questione della sicurezza e dell’affidabilità dei sistemi. Questo aspetto dei programmi, benché essenziale, in precedenza non è stato affrontato in maniera così chiara e soddisfacente. La Commissione, d’ora in avanti, garantirà la gestione del programma con il sostegno stabile e prezioso degli Stati membri, che sono dotati delle competenze necessarie in merito.</p>
      <p sl="fr">A tale proposito, posso confermare che l’infrastruttura di Galileo è finalizzata a servire le cinque funzioni descritte nell’allegato del futuro regolamento. Le disposizioni del testo riguardanti la sicurezza non influenzano in nessun modo l’ambito di questo allegato. Qualsiasi emendamento che potrebbe minare la natura civile del programma Galileo deve comportare una revisione del regolamento. Siamo coscienti della questione relativa alla politica in materia di appalti pubblici. Occorre valutare le competenze delle parti interessate nel settore industriale in ogni Stato membro e, allo stesso tempo, tramite una concorrenza leale naturalmente, limitare i rischi concomitanti di eccesso e proroga.</p>
      <p sl="fr">Per quanto riguarda la questione della proprietà principale per le tre istituzioni comunitarie, il regolamento prevede che la Comunità europea debba essere la sola a detenere la proprietà di tutti i beni materiali e immateriali sviluppati nell’ambito dei programmi EGNOS e Galileo.</p>
      <p sl="fr">Infine, le disposizioni connesse alla procedura di comitato e il quadro specifico stabilito accanto al regolamento soddisfano le richieste del Parlamento di essere costantemente informato dei progressi dei programmi. Naturalmente, considerato il ruolo svolto finora dal Parlamento, è chiaramente preferibile e persino essenziale che il Parlamento, in quanto autorità di bilancio, sia strettamente coinvolto nel futuro di questo programma. La rapida adozione del testo proposto rappresenterebbe il primo passo nella riforma della gestione dei programmi. La Commissione dovrebbe presentare una proposta che modifichi il regolamento in termini di strutture di gestione dei programmi europei GNSS. Adatteremo il regolamento alla nuova autorità e ai ruoli di controllo in base al testo che lei ha negoziato con il Consiglio. Personalmente ritengo che il Parlamento sia strettamente coinvolto in questa seconda fase di riforma della governance pubblica.</p>
      <p sl="fr">Signor ministro, onorevoli colleghi, contiamo su di voi per sostenere Galileo e favorire l’effettiva e rapida attuazione di questo grande progetto comunitario. Nei prossimi mesi, avremo la possibilità di includere tutte le numerose applicazioni di cui Galileo si può dotare e, a tale proposito, la Commissione presenterà un piano d’azione. Tuttavia, affinché tali applicazioni diventino una realtà, ovviamente deve realizzarsi Galileo. Signor Presidente, grazie al Parlamento europeo e alle Presidenze slovena e portoghese, penso che ora Galileo abbia ogni possibilità di successo.</p>
    </intervention>
    <intervention id="2-303" speaker_id="28136" name="Etelka Barsi-Pataky" is_mep="True" mode="spoken">
      <p sl="hu">relatrice . − Signor Presidente, signor Presidente in carica del Consiglio, ministro Žerjav, Vicepresidente Barrot, onorevoli colleghi, il Parlamento europeo ha fornito un continuo e positivo sostegno al programma Galileo sin dall’inizio. Nel novembre dello scorso anno, il 2007, il Parlamento europeo, con un’azione coraggiosa, ha liberato il programma dall’inattività e in dicembre ha approvato il finanziamento per lo sviluppo dei programmi GNSS da un bilancio comunitario modificato.</p>
      <p sl="hu">Ora stiamo discutendo un regolamento sull’attuazione dei programmi europei di navigazione satellitare Galileo ed EGNOS in seguito al successo dell’informale dialogo a tre in prima lettura. Il finanziamento, che sarà del tutto a carico del bilancio comunitario, necessita di una speciale responsabilità nei confronti dei contribuenti europei e dell’attento regolamento che vada di pari passo. Questo aspetto è particolarmente valido per il finanziamento, la governance del programma, le procedure di appalto pubblico e la sicurezza. Negli anni passati, abbiamo imparato molto essendoci confrontati con numerosi problemi. Anche con i regolamenti stiamo percorrendo una strada del tutto nuova, si potrebbe dire che stiamo tracciando la strada, poiché si tratta della prima infrastruttura europea comune realizzata congiuntamente e di proprietà comunitaria condivisa.</p>
      <p sl="hu">Per quanto riguarda il finanziamento, il Parlamento europeo ammette che i costi per lo sviluppo del programma sono pari a 3,4 miliardi di euro, garantiti dalle autorità di bilancio. Si invita inoltre la Commissione a presentare entro il 2010 una proposta di finanziamento dopo il 2013, in particolare per impegni comuni di proprietà. Attenersi ai piani ed evitare ulteriori proroghe è fondamentale nell’ottenere il successo economico dei programmi.</p>
      <p sl="hu">Dopo una dettagliata analisi della fase di utilizzazione, sarà determinata una politica tariffaria, tenendo presente che i consumatori otterranno un servizio di grande qualità. Si definirà la gestione del programma per una chiara autorità condivisa. La Commissione è responsabile dell’attuazione e della conduzione del programma, e nel suo incarico sarà aiutata dal comitato dei programmi per quanto concerne le procedure di comitato. L’Agenzia spaziale europea (ESA) è il committente principale, e va notato che l’accordo contrattuale fra la Commissione e l’ESA sarà una garanzia del successo del programma. Dopo un lungo dibattito, la GSA (l’autorità di vigilanza europea del GNSS) sovrintenderà la sicurezza del programma.</p>
      <p sl="hu">Il Parlamento europeo, il Consiglio e la commissione riconoscono che occorra individuare nuove forme di cooperazione affinché il programma abbia successo. In futuro, in linea con la dichiarazione nell’allegato, seguiremo trimestralmente in modo congiunto i progressi dell’attuazione del programma, in sede di gruppo interistituzionale, e il programma di lavoro sarà rivisto annualmente. I regolamenti relativi alle procedure di appalto pubblico hanno costituito una parte importante del testo del relatore in novembre, e gli elementi fondamentali sono stati inseriti nella proposta del Consiglio. Siamo del tutto d’accordo con quest’ultimo. Con il programma Galileo abbiamo la speranza di nuove tecnologie, sviluppo, esclusive opportunità economiche e di lavoro, e sottolineiamo soprattutto le possibilità per le piccole e medie imprese in tutti i 27 Stati membri. Lo prevedono i regolamenti.</p>
      <p sl="hu">La delegazione per i negoziati con il Parlamento, sotto la guida di Angelika Niebler, presidente di ITRE (commissione per l’industria, la ricerca e l’energia), con la partecipazione dei relatori ombra e dei rappresentanti delle commissioni per parere, ha presentato il testo accolto in prima lettura come parte del dialogo informale a tre alla commissione ITRE, che l’ha approvato all’unanimità. Ora, sottoponiamo questi regolamenti al Parlamento europeo in plenaria. Infine, ringrazio la Presidenza slovena per il suo impegno nel programma, la Commissione per il suo operato esperto, e i miei colleghi per il loro sostegno, che ha reso possibile un accordo. Vi ringrazio.</p>
    </intervention>
    <intervention id="2-304" speaker_id="39315" name="Margaritis Schinas" is_mep="True" mode="spoken">
      <p sl="el">relatore per parere della commissione per i bilanci. − Signor Presidente, a nome della commissione per i bilanci, per quanto mi riguarda mi consenta di esprimere soddisfazione per il risultato ottenuto. Senza dubbio promette di essere un’anomalia: la commissione per i bilanci è solitamente chiamata a reperire denaro per un programma specifico, ma in questo caso è avvenuto il contrario. Abbiamo già ottenuto il denaro, e stiamo cercando di determinare la struttura del programma. Dopo circa 40 giorni di trattative con il Consiglio, finalmente abbiamo avuto successo.</p>
      <p sl="el">L’approvazione finale di Galileo, a mio parere, dimostra tre aspetti importanti. Primo, proprio quando l’Europa è accusata di non avere ambizioni di voler essere in tumulto, la nostra volontà di trovare risorse per un simile progetto ambizioso a livello tecnologico è la riprova che l’UE può reagire alle critiche quando si tratta di apportare benefici ai cittadini e all’economia.</p>
      <p sl="el">Secondo, come ha rilevato il Commissario Barrot, senza il Parlamento europeo Galileo non ci sarebbe stato. Questa istituzione ha svolto un ruolo fondamentale nel negoziare con il Consiglio il reperimento di risorse, in particolare alla luce del fallimento del settore privato di assegnare fondi, al contrario delle promesse iniziali.</p>
      <p sl="el">Terzo e ultimo, ora il programma è interamente finanziato dalla Comunità. Siccome si tratta di un progetto sostenuto esclusivamente e unicamente dal contribuente europeo, pone obblighi speciali sul Parlamento europeo e su coloro che gestiscono il programma, vale a dire la Commissione europea, l’ESA e l’Autorità di vigilanza di Galileo.</p>
      <p sl="el">Non ci esimeremo da questa responsabilità. Fino al 2013 controlleremo la gestione del programma molto accuratamente. E’ prevista una grande somma di denaro, pertanto le nostre responsabilità sono particolarmente onerose.</p>
      <p sl="el">Vi ringrazio e mi congratulo con tutti coloro che si sono adoperati per ottenere questo risultato estremamente soddisfacente.</p>
    </intervention>
    <intervention id="2-305" speaker_id="4440" name="Anne E. Jensen" is_mep="True" mode="spoken">
      <p sl="da">relatrice per parere della commissione per i trasporti e il turismo. − Signor Presidente, in quanto relatrice per parere della commissione per i trasporti e il turismo, anch’io desidero esprimere la mia considerevole soddisfazione per il risultato ottenuto oggi. In futuro, Galileo garantirà trasporti più efficaci, sicuri ed ecocompatibili. Per tutti i tipi di trasporto su strada, su rotaia, per aria e per mare, questo sistema faciliterà una gestione e un controllo migliori. Ciò è applicabile a imprese private, alle autorità e a migliori informazioni per noi cittadini.</p>
      <p sl="da">In molti hanno chiesto il motivo per cui è necessario Galileo quando già disponiamo del GPS. Tuttavia, il GPS è solo in prestito. L’UE non ne controlla la tecnologia; siccome la navigazione satellitare sta diventando di capitale importanza per la nostra società, l’UE dovrebbe disporre di una propria infrastruttura e di conoscenze e competenze estese. Poiché stiamo mandando 3,5 miliardi di euro del denaro dei contribuenti europei nello spazio per Galileo, dobbiamo garantire che ottenga i risultati sperati. Quindi, è importante che il Parlamento influenzi i processi futuri.</p>
      <p sl="da">Desidero ringraziare l’onorevole Barsi-Pataky per l’eccellente cooperazione su questa relazione. Vorrei inoltre ringraziare l’onorevole Schinas e l’onorevole Niebler, presidente della commissione per l’industria, la ricerca e l’energia, per la loro valida collaborazione e per il fatto che abbiamo lavorato in gruppo durante i negoziati. Ringrazio quindi il Commissario Barrot per il suo contributo nel sistemare gli ultimi dettagli. Ultimo ma non meno importante, mi congratulo con la Presidenza slovena per l’eccellente obiettivo che abbiamo realizzato.</p>
    </intervention>
    <intervention id="2-306" speaker_id="4289" name="Angelika Niebler" is_mep="True" mode="spoken">
      <p sl="de">a nome del gruppo PPE-DE . – Signor Presidente, signor Presidente in carica, signor Commissario, onorevoli colleghi, oggi è un bel giorno per l’Europa. Stiamo avviando uno dei più importanti progetti dell’UE, il sistema di navigazione satellitare Galileo. Come il precedente oratore, anch’io desidero iniziare con i ringraziamenti, ringrazio la nostra relatrice, l’onorevole Barsi-Pataky, i membri della commissione per i bilanci e della commissione per i trasporti e il turismo per la loro ottima cooperazione. Ritengo che, come Parlamento, abbiamo lavorato molto positivamente insieme sul documento, e con il Consiglio e la Commissione abbiamo raggiunto un risultato veramente favorevole.</p>
      <p sl="de">La necessità di un sistema europeo di navigazione satellitare è stata discussa in numerose occasioni. L’onorevole Jensen ha affrontato l’argomento. Disponiamo tuttora dell’americano GPS, i russi sono dotati di GLONASS e i cinesi stanno per metterne a punto uno. Ciò in effetti dimostra che anche noi dobbiamo investire nel nostro sistema europeo di navigazione satellitare. Dobbiamo avere questa tecnologia in Europa.</p>
      <p sl="de">Occorrono le competenze per realizzare in maniera indipendente sistemi come questi in Europa e, inoltre, dobbiamo agire per i proprietari delle nostre medie imprese, per le piccole e medie imprese che, qualora si avviasse l’infrastruttura, ne trarrebbero vantaggio sviluppando le applicazioni in molti settori, cui probabilmente oggi non prestiamo affatto attenzione: il settore della logistica, del trasporto su strada, di quello marittimo, ferroviario e aereo, e della sicurezza. Ci sono numerose applicazioni e mi auguro che oggi abbiamo svolto un valido lavoro di preparazione a nome dei proprietari delle medie imprese.</p>
      <p sl="de">Galileo ha una lunga storia. Non ho intenzione di ripeterla; vorrei soltanto evidenziare che il Parlamento sta sostenendo completamente il progetto Galileo. Lo scorso anno abbiamo garantito il finanziamento sulle entrate fiscali europee e con la votazione di domani offriremo un importante contributo ad assicurare che la gestione del progetto si svolga agevolmente, che tale processo sia trasparente nelle intenzioni e che noi come Parlamento, come colegislatori in Europa, siamo coinvolti nel futuro sviluppo e nella gestione del progetto.</p>
    </intervention>
    <intervention id="2-307" speaker_id="1902" name="Norbert Glante" is_mep="True" mode="spoken">
      <p sl="de">a nome del gruppo PSE . – Signor Presidente, signor Commissario, Galileo potrebbe essere definito anche come “La storia infinita”. Mi auguro che questo sottotitolo non sia più un problema dopo la discussione odierna e la votazione di domani. La storia infinita ora sta diventando realtà.</p>
      <p sl="de">Desidero ringraziare l’onorevole Barsi-Pataky nello specifico per la sua utile collaborazione, non solo nei negoziati del dialogo a tre, ma anche negli ultimi anni. Si è sempre dimostrata una partner corretta e abbiamo raggiunto compromessi ragionevoli e attendibili. Ovviamente, ringrazio anche la Presidenza e in particolare il suo rappresentante, che ha condotto con noi i cinque negoziati del dialogo a tre. Una donna altamente competente e impegnata che, si può affermare con sicurezza, semplicemente, suppongo, non ha ottenuto questo compromesso nel Consiglio.</p>
      <p sl="de">Il mio gruppo, il gruppo socialista nel Parlamento europeo, ha sempre sostenuto il progetto Galileo e ora stiamo appoggiando il risultato che è stato raggiunto. Posso garantirvi che domani non ci saranno voti contrari dal nostro gruppo e tutti esprimere voto favorevole. Dobbiamo inoltre osservare il fatto che, e vi chiederei di indicarlo ancora una volta e non deve comparire nel processo verbale, alcuni rappresentanti tedeschi devono condurre una battaglia con il proprio governo al fine iniziarlo. L’onorevole Niebler sta sorridendo poiché sa di cosa sto parlando.</p>
      <p sl="de">Abbiamo gestito questo regolamento al fine di definire strutture chiare, di trovare una responsabilità netta tra la Commissione, l’Autorità di vigilanza e l’ESA. Disponiamo del gruppo interistituzionale, con cui il Parlamento europeo, il Consiglio e la Commissione hanno assistito ai progressi di questo progetto. Ci riuniremo quattro volte l’anno fino al 2013 e tutti riteniamo che il 2013 sia una data che dovremmo rispettare, come il bilancio di 3,4 miliardi di euro, altrimenti diventerà difficile discutere.</p>
      <p sl="de">Galileo, come ha appena affermato la mia collega, l’onorevole Niebler, non è solo un sistema di navigazione satellitare, che consente ad alcuni cittadini forse di arrivare più rapidamente alla loro destinazione. Galileo è un rilevante sviluppo tecnologico per noi in Europa e dobbiamo conservare le nostre competenze nei settori dell’aeronautica, della tecnologia di navigazione e dell’elettronica. Per noi è quindi importante attuare questo progetto.</p>
      <p sl="de">Ora, è particolarmente significativo che la Commissione completi il bando di gara prima dell’estate. Si tratta di un incarico molto difficile. Ci sarà una risoluzione definitiva. Dobbiamo concedere una seconda possibilità all’industria e l’industria deve coglierla. Spero che i rappresentanti del settore siano consapevoli di ciò che li aspetta. Non possiamo permetterci un secondo fallimento a causa delle difficoltà dell’industria. Sono in ansia per la proposta, il piano d’azione della Commissione e soprattutto per la prospettiva finanziaria dal 2014.</p>
      <p sl="de">In conclusione, affermiamo insieme ancora una volta: un partenariato pubblico-privato non è del tutto accantonato, poiché dal 2013/2014 saremo nuovamente in grado di applicare il PPP nell’impiegare il modello. Ora non vorrei cancellare interamente il PPP.</p>
    </intervention>
    <intervention id="2-308" speaker_id="28209" name="Anne Laperrouze" is_mep="True" mode="spoken">
      <p sl="fr">a nome del gruppo ALDE . Signor ministro, signor Commissario, signora relatrice, onorevoli colleghi, per gli esperti del settore aerospaziale, il nome Galileo può rievocare non solo l’astronomo italiano, ma una sonda spaziale americana progettata dalla NASA per studiare Giove e le sue dune, per essere lanciata il 18 ottobre 1989 dalla navetta spaziale Atlantis . Questo lancio è stato rinviato in seguito a un blocco dei voli spaziali dopo l’incidente della Challenger .</p>
      <p sl="fr">Alla fine, il successo della missione Galileo nel sistema di Giove è stato straordinario. Ci sono analogie con il programma europeo Galileo. Il programma ha subito battute d’arresto, tuttavia mi auguro che si riveli altrettanto di successo. Ciò che spero soprattutto è che d’ora in poi il nome Galileo sia associato alla riuscita del programma europeo.</p>
      <p sl="fr">Ripensando al difficile periodo connesso al fallimento del partenariato pubblico-privato, occorre unire le forze per far sì che questo progetto decolli. Il Parlamento europeo ha voluto imparare dagli errori del passato e assumersi le proprie responsabilità in qualità di autorità comune di bilancio. Il fatto che il Parlamento europeo abbia finalmente concordato di mantenere un’autorità di vigilanza sembra importante. In effetti un controllo esperto è necessario, in particolare poiché il programma Galileo è il primo per l’Unione europea.</p>
      <p sl="fr">E’ la prima volta che l’Unione europea ha investito in una infrastruttura propria. La Commissione europea detiene la proprietà e l’Agenzia spaziale europea rivestirà il ruolo di gestore. Queste responsabilità devono essere definite e assegnate in modo chiaro, ma anche verificate in maniera appropriata. Dal momento che il Parlamento è strettamente coinvolto nel progetto, dovrebbe essere coinvolto anche nella vigilanza del programma. Pertanto, accolgo positivamente la creazione di questo gruppo interistituzionale di controllo, che sarà costituito da rappresentanti del Parlamento, del Consiglio e della Commissione, e consentirà a ciascuna istituzione, in particolare la nostra, di detenere la proprietà del progetto. Questo progetto deve avere successo. La credibilità dell’Unione europea sulla scena internazionale e, cosa più importante, di fronte ai suoi cittadini, dipende da esso.</p>
      <p sl="fr">Per realizzare tale obiettivo, ritengo che l’ESA debba fare affidamento sulla rete di esperti europei, circondarsi delle competenze necessarie. Sarà opportuno coordinare le imprese che realizzano le diverse parti al fine di garantire la sicurezza del sistema e controllare i costi.</p>
      <p sl="fr">Vorrei prendermi la libertà di esprimere un’opinione personale riguardante l’uso militare di Galileo. Il Parlamento europeo è stato costretto a ridurre rigorosamente le possibilità di un utilizzo militare. E’ un peccato, anche se, forse una volta che il programma sarà completato, dimostrerà che ci sono le condizioni per un attento impiego militare di questo strumento. Galileo ha compiuto progressi scientifici, ma indirettamente ha determinato sviluppi nella filosofia e in altri ambiti del pensiero. Galileo avrà grandi implicazioni in termini di applicazioni, di indipendenza del nostro continente, ma anche di impegno dell’Unione.</p>
    </intervention>
    <intervention id="2-309" speaker_id="28345" name="David Hammerstein" is_mep="True" mode="spoken">
      <p sl="es">a nome del gruppo Verts/ALE . – Signor Presidente, desidero ringraziare l’onorevole Barsi-Pataky per aver mostrato un atteggiamento così aperto, inclusi tutti coloro fra noi che hanno partecipato al processo.</p>
      <p sl="es">L’ultimo progetto Galileo, con investimenti privati, è fallito, e ora ne stiamo considerando un altro che prevede solo finanziamenti europei. Ciò implica una maggiore responsabilità sociale per il progetto.</p>
      <p sl="es">A tale proposito, possiamo accogliere positivamente il fatto che Galileo si stia impegnando a offrire un servizio di elevata qualità a prezzi onesti; prezzi onesti per garantire che gli investimenti pubblici giovino ai cittadini, in modo che non debbano pagare il doppio per servizi futuri.</p>
      <p sl="es">Un altro aspetto molto positivo è il fatto che Galileo dovrà essere interoperabile con l’attuale sistema GPS americano; che prenda esempio da questa linea di servizi interoperabili.</p>
      <p sl="es">E’ inoltre importante che la protezione dei dati personali e il diritto alla vita privata siano inseriti tecnicamente in Galileo. In breve, Galileo ha un nuovo slancio. Ci auguriamo di approfittare di questa opportunità di offrire servizi utili e innovativi a tutti i cittadini d’Europa.</p>
    </intervention>
    <intervention id="2-310" speaker_id="28330" name="Vladimír Remek" is_mep="True" mode="spoken">
      <p sl="cs">a nome del gruppo GUE/NGL . – Signor Commissario, onorevoli colleghi, comerelatore ombra, sono molto soddisfatto che abbiamo risolto i principali problemi che ostacolavano l’attuazione del sistema Galileo. Desidero sottolineare l’importanza del contributo dell’onorevole Barsi-Pataky, le cui competenze e tatto diplomatico hanno favorito la trattativa sul rinnovato deferimento. Lo confermo in veste di partecipante al dialogo a tre con il Consiglio e la Commissione, gestito, a mio parere con grande successo, dall’onorevole Niebler a nome del Parlamento.</p>
      <p sl="cs">Non è la prima volta che parlo di Galileo in quest’Aula. Come in precedenza, non nego si tratti di un progetto che non solo è ambizioso e costoso, ma anche, o esattamente per questa ragione, discutibile per molti dei miei colleghi del mio gruppo. In base alla mia esperienza con l’astronautica, io stesso sono tuttora convinto che in Europa stiamo procedendo nella giusta direzione. Tuttavia, il migliore argomento a favore in definitiva sarà affinché Galileo funzioni nel modo più rapido e riuscito possibile. Dopo che il tentativo di fare affidamento su un consorzio di imprese private è fallito, probabilmente è stata raggiunta una soluzione saggia. In Europa, potevamo pensare di privarci dell’opportunità di essere all’avanguardia nella tecnologia? Eravamo tenuti a rinunciare alla possibilità di un incremento della produttività manifatturiera, una migliore sicurezza di tutti i tipi di trasporto, un risparmio di carburante, una più veloce gestione dei disastri industriali e non, e altri vantaggi che offre Galileo? Sono certo che la risposta sia no.</p>
      <p sl="cs">Il testo in questione fornisce inoltre risposte a domande frequenti, ad esempio sulla protezione dei dati personali e della vita privata, o sulle garanzie di una concorrenza economica leale. Fa anche riferimento alle piccole e medie imprese, cui dovrebbe essere assegnato almeno il 40 per cento del lavoro subappaltato. Galileo non è economico, ma d’altro canto dovrebbe offrire circa 140 000 nuovi posti di lavoro negli Stati membri dell’UE. Sono convinto che quando Galileo sarà operativo, il settore privato tornerà sui suoi passi e vorrà trarre profitti dal progetto. In conclusione, ho già invitato l’autorità che gestisce Galileo a farci visita a Praga. Siamo ancora interessati e l’invito è tuttora valido. La Repubblica ceca, uno dei paesi più piccoli dell’Unione, considera il progetto Galileo un’opportunità per il futuro.</p>
    </intervention>
    <intervention id="2-311" speaker_id="4515" name="Jeffrey Titford" is_mep="True" mode="spoken">
      <p sl="en">a nome del gruppo IND/DEM . – Signor Presidente, siamo onesti. I programmi europei di radionavigazione via satellite sono un perfetto disastro. Il settore privato è stato rapido a distinguere la mela marcia e ha fatto mangiare polvere a Galileo. Ma l’UE è pronta ad accettare l’ovvio e abbandonare il progetto? No, è ben lontana. Invece, è stata presentata questa relazione, che non solo sostiene che il progetto dovrebbe essere finanziato, ma che il contribuente europeo dovrebbe addossarsi l’intero costo. Chiede, in questo caso, un enorme aumento del bilancio, da 120 milioni a 175 milioni di sterline. In altre parole, stiamo assistendo all’inizio di una condizione di assegno in bianco per questo progetto vergognoso.</p>
      <p sl="en">Gli Stati Uniti hanno il proprio sistema satellitare, il GPS, e quindi anche l’UE deve averne uno; è questo la direttrice alla base di Galileo. Si tratta di una definizione di politica infantile, che sfida il buon senso, non ha una giustificazione economica credibile ed è corrotta dal punto di vista morale e ambientale.</p>
      <p sl="en">Questa istituzione passa molto tempo a discutere di ambiente e a presentare austeri provvedimenti destinati a costringere le persone che vivono in Europa a una sorta di permanente esistenza colpevole per l’impronta che lasciano in termini ecologici. Eppure, stiamo avanzando un progetto il cui impatto sull’ambiente sarà quasi al di là delle previsioni. Nessuno si è fermato a considerare l’impronta ecologica di lanciare in orbita i 30 satelliti necessari al sistema Galileo, cosa che richiederà la combustione di enormi quantità di propellente per razzi? Le credenziali ambientali dell’UE sono già estremamente discutibili a causa dei saccheggi di PCP e PAC, per non menzionare le inutili disposizioni dei due edifici del Parlamento, qui e a Bruxelles.</p>
      <p sl="en">Invito tutti i deputati presenti oggi, in particolare coloro che si considerano guerrieri dell’ambiente, a una fare un esame di coscienza e a opporsi a questo colossale elefante bianco. Non occorre raddoppiare servizi già disponibili grazie al GPS americano, e di certo non dovremmo infliggere inquinanti superflui a questo ambiente.</p>
    </intervention>
    <intervention id="2-312" speaker_id="28180" name="Ján Hudacký" is_mep="True" mode="spoken">
      <p sl="sk">Per iniziare, consentitemi di ringraziare la relatrice, l’onorevole Barsi-Pataky, che da molto tempo è attiva in questo settore e ha fornito un contributo considerevole alle decisioni e agli accordi congiunti relativi alla riuscita attuazione del programma Galileo.</p>
      <p sl="sk">Nel mio intervento, desidero sottolineare due importanti aspetti che sono fondamentali per l’attuazione efficace dei programmi europei di radionavigazione satellitare. Accolgo molto positivamente la decisione e l’accordo congiunto sul bilancio per questi programmi e il fatto che siano stati reperiti fondi aggiuntivi dopo che il modello di partenariato pubblico-privato di finanziamento del programma Galileo è fallito. Ritengo si tratti di una decisione molto responsabile e razionale da parte di tutte le istituzioni europee. Abbiamo considerato tale iniziativa una crescita molto positiva nella nostra commissione per l’industria, la ricerca e l’energia, nonché in plenaria.</p>
      <p sl="sk">Penso che l’Unione europea, mediante le proprie risorse pubbliche, debba partecipare a tali programmi e allo sviluppo di tale settore, che ha un significativo potenziale per la valorizzazione di nuovi servizi con un elevato valore aggiunto, che sono necessari in quasi tutti gli ambiti della società.</p>
      <p sl="sk">Il secondo aspetto dell’attuazione dei programmi è il processo di appalto durante la fase di sviluppo di Galileo. Anche in questo caso desidero esprimere la mia soddisfazione per le proposte di una partecipazione equilibrata a tutti i livelli, inclusa quella delle piccole e medie imprese in ogni Stato membro.</p>
      <p sl="sk">Similmente, la divisione dell’appalto dell’infrastruttura in sei pacchetti di lavoro principali offrirà a più fornitori la possibilità di partecipare all’appalto pubblico, cosa che può soltanto rafforzare l’intero processo di attuazione.</p>
      <p sl="sk">Intendo cogliere questa opportunità per esortare tutte le relative istituzioni, a livello europeo e nazionale, ad avviare una campagna promozionale di alto profilo al fine di garantire che tutte le parti interessate siano coinvolte durante la fase di sviluppo e una volta che il sistema Galileo sarà operativo.</p>
    </intervention>
    <intervention id="2-313" speaker_id="4306" name="Gilles Savary" is_mep="True" mode="spoken">
      <p sl="fr">Signor Presidente, ero presente all’avvio del progetto Galileo, e pertanto, forse, mi trovo in una posizione migliore per valutare la misura del ritardo. Ritengo che questo progetto presenti due difetti innati.</p>
      <p sl="fr">Innanzi tutto, è il primo importante progetto comunitario di interventismo industriale. Non è stato semplice convincere la gente che l’UE potesse detenere la proprietà di un sistema di navigazione satellitare, e quindi è occorso molto tempo per ottenere un consenso politico. Secondo, il piano finanziario non poteva essere lo stesso immaginato all’inizio, semplicemente poiché il GPS, il nostro principale concorrente, è gratuito e pienamente finanziato dal governo statunitense.</p>
      <p sl="fr">Era necessario superare questi due problemi iniziali e verificare la situazione, spronati dalla Presidenza slovena e dal Commissario Barrot, prima di stabilire un consenso considerevole tra le tre istituzioni. Questo dialogo tripartito ci ha condotti al punto in cui ora disponiamo di un documento e un testo. Domani assisteremo all’avvio di Galileo, prima che sabato sia lanciato il secondo satellite da Baikonur.</p>
    </intervention>
    <intervention id="2-314" speaker_id="28249" name="Tobias Pflüger" is_mep="True" mode="spoken">
      <p sl="de">Signor Presidente, si percepisce molta euforia riguardante Galileo. Tuttavia, esistono due enormi fattori tranquillanti.</p>
      <p sl="de">Primo, i costi elevati, che nel frattempo i contribuenti europei si stanno addossando quasi in esclusiva. Si parla di almeno 3,4 miliardi di euro, ma di certo sarà di più.</p>
      <p sl="de">Secondo, il prevedibile uso militare di Galileo. Questo progetto è sempre stato presentato come l’alternativa civile al GPS. Il suo impiego esclusivamente civile è stato addirittura concordato per contratto. Il finanziamento ora previsto nel bilancio UE non consente alcun utilizzo militare in conformità ai contratti in vigore. Alcuni stanno quindi aspettando il Trattato di Lisbona, che lo renderebbe possibile, ma che sarà fiduciosamente respinto con un referendum in Irlanda. Tuttavia, l’uso militare era stato pianificato molto tempo fa. A tale proposito, si spera che siano resi disponibili fondi per Galileo da parte del settore degli armamenti. La quarta funzione di Galileo, offrire un servizio pubblico regolamentato, è ovviamente predisposta come un doppio utilizzo per operazioni militari, per le forze di polizia, la guardia costiera e i servizi di intelligence . Qualcuno dica qualcosa!</p>
      <p sl="de">A nessuno occorre un secondo programma satellitare militare, a meno che non sia utilizzato per interessi europei geostrategici e delle forze armate. Quindi, Galileo dovrebbe semplicemente essere un progetto civile.</p>
    </intervention>
    <intervention id="2-315" speaker_id="28291" name="Romana Jordan Cizelj" is_mep="True" mode="spoken">
      <p sl="sl">Sarebbe difficile trovare un programma europeo che persegua gli obiettivi della strategia di Lisbona come le attività nel quadro del sistema europeo di navigazione satellitare globale. Tali attività includono un lavoro di ricerca e sviluppo nel settore delle tecnologie altamente sofisticate, la creazione di nuove possibilità per i giovani, nuovi e migliori posti di lavoro, uno sviluppo dell’impresa, e potrei proseguire …</p>
      <p sl="sl">L’attuazione del sistema è talmente impegnativa che nessuno Stato membro potrebbe sostenerla da solo. E’ proprio dove il valore aggiunto dell’integrazione europea è decisamente evidente. Inoltre, tale attuazione offre all’Europa una maggiore indipendenza, nonché un vantaggio concorrenziale.</p>
      <p sl="sl">Solo fino a poco tempo fa, il progetto era stato praticamente dimenticato a causa delle difficoltà con i finanziamenti. Pertanto mi congratulo con Etelka Barsi-Pataky, la relatrice, e la responsabile dell’équipe di negoziatori del Parlamento europeo, Angelika Niebler, che hanno svolto un ottimo lavoro. Desidero inoltre congratularmi con la Presidenza slovena del Consiglio europeo per l’ultimo accordo con il Parlamento.</p>
      <p sl="sl">Tuttavia, l’attuazione si sta ora svolgendo numerosi anni dopo. Vorrei che le prossime fasi, che prevedono attività concrete, fossero portate a termine il prima possibile, e chiedo che ciò accada. L’intento del sistema è l’esecuzione delle più complicate e diverse applicazioni. So che in alcuni Stati membri le possibili applicazioni fanno già parte delle strategie politiche esistenti. In Slovenia, ad esempio, è stato adottato un piano d’azione per un pedaggio a scorrimento libero, e mi auguro che utilizzeremo i satelliti europei anziché quelli di altri paesi a tale scopo.</p>
      <p sl="sl">Infine, dobbiamo anche istituire un’autorità di vigilanza e la sua sede centrale. Gli Stati membri dovrebbero ricordare la decisione del Consiglio del 2003, e dovrebbero concedere la sede centrale dell’autorità a uno dei nuovi paesi membri che non sono ancora dotati di un’istituzione europea. Un candidato è Lubiana, la capitale della Slovenia. Questa proposta ha un sostegno sostanziale e, nella speranza che abbia successo, è stata preparata in modo attento ed esauriente.</p>
    </intervention>
    <intervention id="2-316" speaker_id="28292" name="Inés Ayala Sender" is_mep="True" mode="spoken">
      <p sl="es">Signor Presidente, la verità è che oggi dovremmo congratularci con noi stessi in quanto europei, poiché abbiamo avuto la fortuna di essere stati in grado di completare con successo un progetto così simbolico come Galileo, che stimola l’aspirazione per un miglioramento europeo in tutti i settori, compresi lo spazio, i trasporti e le comunicazioni, più visibili. Rappresenta inoltre una piattaforma per molteplici servizi in futuro che ora possiamo solo immaginare.</p>
      <p sl="es">Desidero congratularmi e ringraziare l’onorevole Barsi-Pataky, la relatrice, per la sua volontà di contribuire al suo avvio e a garantire il suo proseguimento mediante controlli, grazie a questo gruppo interistituzionale che ritengo costituisca un’innovazione molto positiva che probabilmente potrebbe essere adottati per altri scopi.</p>
      <p sl="es">In particolare vorrei congratularmi con la Commissione e il suo Vicepresidente, il Commissario Barrot, per la sua tenacia e i suoi provvidenziali scoppi di collera, che senza dubbio hanno contribuito a superare significativi ostacoli economici, nonché limitazioni nazionali ed egoismo.</p>
      <p sl="es">Infine, vorrei ringraziare la Presidenza slovena, e, tramite questa,il Consiglio, che ha altresì contribuito a ottenere questo risultato e a giungere a un accordo, e anche i miei connazionali, gli spagnoli, poiché abbiamo molta fiducia nel progetto e il desiderio di poter offrire tutte le nostre energie e competenze in merito.</p>
      <p sl="es">Resta da assicurare e garantire che ciò che è stato concordato e che cosa voterà il Parlamento domani sia applicato, e ancora una volta rammento il gruppo che l’onorevole Barsi-Pataky ha avviato.</p>
    </intervention>
    <intervention id="2-317" speaker_id="28380" is_mep="True" mode="spoken" role="Presidente">
      <p sl="unknown">Il rappresentante del Consiglio, l’onorevole Žerjav, mi ha informato che è costretto a lasciare l’Aula prima delle 18.00, e per questo motivo mi ha chiesto la parola. Non mi è chiaro che tipo di intervanto sarà, poiché normalmente un Commissario e il Consiglio avrebbero il privilegio di ricapitolare la discussione, e questa discussione non è ancora terminata. Ciononostante, ho il dovere di consentire al rappresentante del Consiglio di prendere la parola, e pertanto sono in procinto di farlo.</p>
    </intervention>
    <intervention id="2-318" speaker_id="photo_generic" name="Radovan Žerjav" is_mep="True" mode="spoken">
      <p sl="sl">Presidente in carica del Consiglio. − Consentitemi di esprimere la mia sincera gratitudine per la vostra costruttiva discussione e le mie scuse per abbandonare in anticipo questa seduta poiché torno a casa.</p>
      <p sl="sl">In conclusione, con il vostro permesso, vorrei ricordarvi che il progetto Galileo è l’oggetto di un esame pubblico. Il successo dei sistemi europei GNSS non interessa solo l’Europa; i risultati saranno evidenti anche a livello internazionale.</p>
      <p sl="sl">Concordo con voi che si tratta della prima struttura europea congiunta, pertanto non dobbiamo sprecare tempo prezioso e avviare l’urgente attuazione di questi programmi. Siamo coscienti che l’adozione del regolamento sull’attuazione sia un passo importante verso la realizzazione del progetto Galileo. E’ la ragione per cui ci aspetta un lavoro comune, e riteniamo che in futuro avremo successo come è accaduto in passato.</p>
    </intervention>
    <intervention id="2-319" speaker_id="1859" name="Ulrich Stockmann" is_mep="True" mode="spoken">
      <p sl="de">Signor Presidente, ho intenzione di aggiungere un po’ di carne al fuoco. Dopo la crisi principale, ora disponiamo di una proposta valida ed equilibrata di regolamento, che a mio parere garantirà la fase di realizzazione. Tuttavia, per fare ciò, non dovremmo contravvenire al calendario. Il progetto è stato rinviato di cinque anni, con una fase operativa prevista per il 2013. La nostra strategia politica industriale sta quindi fallendo per quanto riguarda il vantaggio con Galileo rispetto al GPS 3 sul mercato e l’istituzione di standard mondiali. Ritengo pertanto che occorra tuttora un’analisi dettagliata della crisi creata dalla Commissione stessa, poiché dobbiamo imparare dall’insuccesso del modello PPP, dal momento che è disponibile un altro modello PPP con Caesar.</p>
      <p sl="de">Ora non abbiamo più alcun vantaggio concorrenziale con Galileo, quindi immettere il sistema sul mercato sta chiaramente diventando più difficile. Perciò dobbiamo discutere in tempo utile dei costi pubblici della fase operativa dopo il 2013 e dovremmo concentrarci su come poter istituire sistemi finanziati in modo pubblico per Galileo quali pedaggi, eCall e Caesar. Infine, abbiamo già bisogno di un programma per l’uso combinato dei segnali Galileo e GPS. Occorre impegnarsi su questo aspetto poiché vi si trova il valore aggiunto.</p>
      <a text="(Il Presidente interrompe l’oratore)"/>
    </intervention>
    <intervention id="2-320" speaker_id="28349" name="Teresa Riera Madurell" is_mep="True" mode="spoken">
      <p sl="es">Signor Presidente, faccio parte di coloro che ritengono che oggi dovremmo congratularci con noi stessi per la determinazione con cui le istituzioni comunitarie hanno superato gli alti e bassi del progetto; siamo finalmente nella posizione di avviare con certezza la pianificazione della fase di spiegamento di Galileo.</p>
      <p sl="es">Accogliamo inoltre con favore gli sforzi compiuti per garantire che la partecipazione al programma sia più ampia possibile. Detto ciò, vorrei evidenziare un qualcosa di essenziale: la natura civile del progetto, che è una condizione essenziale per assicurare la trasparenza delle operazioni.</p>
      <p sl="es">L’indipendenza del sistema consentirà che i servizi offerti agli utenti siano certificati e fornirà garanzie della sua qualità, prerequisiti allo sviluppo di una vasta gamma di nuove applicazioni commerciali che offrono grandi opportunità alle nostre piccole e medie imprese, e che presentano un valido potenziale ambientale e sociale: navigazione per i non vedenti, progettazione dei percorsi più accessibili per le persone in sedia a rotelle, ecc.</p>
    </intervention>
    <intervention id="2-321" speaker_id="4347" name="Christine De Veyrac" is_mep="True" mode="spoken">
      <p sl="fr">Signor Presidente, come EGNOS, il programma Galileo simboleggia lo spirito dell’Europa: unire le forze per progredire insieme.</p>
      <p sl="fr">Più di ogni altro progetto, Galileo riflette lo spirito comunitario anziché l’ego nazionale. L’idea di un finanziamento basato su contributi nazionali, anche se in parte, non era buona. Oggi per fortuna questo argomento è stato orientato a favore di un completo finanziamento da bilancio comunitario.</p>
      <p sl="fr">Desidero ringraziare la Commissione europea per aver trovato una soluzione alternativa in mancanza di un accordo tra le imprese, e per aver lavorato su una proposta volta a assegnare appalti in maniera che unisca tutti gli Stati membri e il Parlamento europeo.</p>
      <p sl="fr">Oggi abbiamo finalmente una trasparenza finanziaria. E’ positivo che la nostra istituzione e il Consiglio siano pronti a trovare senza indugi un accordo. La comunità scientifica e i lavoratori dell’industria aerospaziale, e ne ho incontrati molti nella mia zona di Tolosa, si aspettano grandi cose da noi. Non deludiamoli.</p>
    </intervention>
    <intervention id="2-322" speaker_id="38845" name="Pierre Pribetich" is_mep="True" mode="spoken">
      <p sl="fr">Signor Presidente, (non udibile) Galileo, la prima infrastruttura comunitaria, richiede che tutte le parti interessate condividano il medesimo obiettivo: il successo.</p>
      <p sl="fr">Questa sfida conferma la necessità di tale sostegno, non che avessimo bisogno di una conferma. In confronto al suo rivale GPS, finora una serie di battute d’arresto ha purtroppo impedito progressi. Con questa relazione modificata, ci doteremo degli strumenti per il successo in base a una decisione congiunta. Il nostro nuovo traguardo, durante la realizzazione di questo sistema globale di navigazione, deve essere quello di superare la complessità dei regolamenti, la nuova architettura, le responsabilità chiarite e l’esclusiva governance .</p>
      <p sl="fr">Fare ciò potrebbe impedire di aggiungere i cinque anni di rinvio. Abbiamo la responsabilità collettiva di verificare la sua effettiva applicazione e di impegnarci e spingere la conquista del mercato favorendo il suo sviluppo. Le industrie di elettronica e software hanno tutto da guadagnare dal successo di un sistema di radionavigazione. Garantire che abbia la precedenza sul sistema esistente sarà una dura battaglia.</p>
    </intervention>
    <intervention id="2-323" speaker_id="28352" name="Zuzana Roithová" is_mep="True" mode="spoken">
      <p sl="cs">Onorevoli colleghi, consentitemi di concentrarmi sulla domanda relativa all’ubicazione della sede centrale dell’Autorità di vigilanza del GNSS europeo Galileo. La mia risposta è che la Repubblica ceca è il paese più preparato e, inoltre, si tratta di uno Stato membro in cui tuttora non ha sede alcuna agenzia europea. Praga è collocata strategicamente al centro dell’Europa e l’edificio proposto per la nuova sede centrale attualmente ospita il ministero dell’Informatica nell’ex zona militare di Klecany. A parte questo aspetto, la Repubblica ceca è un paese che presenta un elevato livello di sicurezza e scienza e ricerca sono almeno paragonabili alle nazioni sviluppate dell’Unione europea. Un progetto di ricerca di quattro applicazioni del sistema a ferrovie, strade, aeroporti e trasporto di merci pericolose è operativo in Repubblica ceca dal 2001. L’Università Tecnica di Praga sta coordinando un progetto riguardante un ricevitore di terra che sarebbe compatibile con i sistemi di navigazione americano e russo. Inoltre, Praga è anche un’affermata e meravigliosa destinazione per congressi a livello europeo.</p>
    </intervention>
    <intervention id="2-324" speaker_id="28382" name="Andrzej Jan Szejna" is_mep="True" mode="spoken">
      <p sl="pl">Signor Presidente, il programma Galileo è finalmente pronto. Si tratta di uno strumento strategico per il futuro dell’Unione europea, alla luce del suo contributo ad aspetti così importanti dell’integrazione quali ricerca e innovazione, politica spaziale europea e politica estera e di sicurezza, nonché di uno strumento molto influente che consentirà all’UE di rivestire un ruolo primario sulla scena internazionale.</p>
      <p sl="pl">Per quanto riguarda il progetto presentato oggi, andrebbe ricordato che il Parlamento ha introdotto una divisione molto netta degli incarichi e ha determinato la distribuzione di responsabilità tra la Commissione europea, l’autorità di vigilanza del sistema di navigazione satellitare europeo e dell’Agenzia spaziale europea. Si prevede che la Commissione sia responsabile esclusivamente della gestione del progetto, mentre tutte le azioni e i compiti intrapresi dalla GSA e dall’ESA devono essere attuati al di fuori dell’ambito di competenza della Commissione.</p>
      <p sl="pl">Inoltre, il Parlamento ha spiegato molto chiaramente che in futuro non saranno tollerati ritardi, e l’istituzione del gruppo interistituzionale Galileo vi contribuirà. Considerando se sostenere questa proposta, il Parlamento deve tenere presente che realizzare un’infrastruttura di radionavigazione satellitare supererà le possibilità finanziarie e tecniche degli Stati membri, ragione per cui si tratta di un intervento comunitario.</p>
    </intervention>
    <intervention id="2-325" speaker_id="2206" name="Reinhard Rack" is_mep="True" mode="spoken">
      <p sl="de">Signor Presidente, desidero unirmi ai colleghi che hanno lodato nello specifico il Commissario Barrot e le nostre relatrici, le onorevoli Barsi-Pataky e Niebler, per la loro tenacia.</p>
      <p sl="de">Abbiamo bisogno di un sistema Galileo funzionante il prima possibile, e per di più, il nostro sistema europeo. Ci sono dozzine di incarichi che vorremmo gestire con questo sistema. Intendiamo controllare il nostro flusso di traffico in maniera più efficace, su strada o sull’acqua, e inoltre predisporre il nostro traffico aereo in modo tale da risparmiare più energia possibile mediante una migliore organizzazione, facendo pertanto ciò che è ragionevole al fine di rallentare i cambiamenti climatici.</p>
      <p sl="de">Con queste premesse, ogni mese in cui velocizziamo è un vantaggio per tutti noi. Dovremmo quindi procedere lungo questa strada in maniera maggiormente mirata.</p>
    </intervention>
    <intervention id="2-326" speaker_id="28251" name="Jörg Leichtfried" is_mep="True" mode="spoken">
      <p sl="de">Signor Presidente, ritengo che l’Unione europea stia andando nella giusta direzione con questo sistema. Tuttavia, dobbiamo anche tenere in considerazione le preoccupazioni che ha espresso, ad esempio, l’onorevole Pflüger. Per una questione di principio, occorre scoprire quale impressionante dispiegamento di sistemi di navigazione satellitare è attualmente in funzione e in che modo siamo già diventati dipendenti dagli Stati Uniti in questo settore. Sarà quindi positivo nel momento in cui saremo in grado di confrontare tale elemento con qualcosa.</p>
      <p sl="de">E’ particolarmente significativo e importante che questo sistema sia adottato su vasta scala laddove s’impongono pedaggi sui mezzi pesanti e si modificano i flussi di traffico dalla strada alla rotaia poiché a ciò si associano numerose possibilità. Possiamo introdurre pedaggi secondo il numero di chilometri percorsi o ai tipi, oppure in modo uniforme per l’intera Europa. Credo sia rilevante per i trasporti in Europa e per tutti noi.</p>
    </intervention>
    <intervention id="2-327" speaker_id="photo_generic" name="Jacques Barrot" is_mep="True" mode="spoken">
      <p sl="fr">Vicepresidente della Commissione . – Signor Presidente, evidentemente il testo che adotterete consentirà all’Unione europea di cogliere la sfida di sviluppare una delle principali tecnologie di questo secolo.</p>
      <p sl="fr">Signor Presidente, desidero ringraziare in particolare tutti coloro che hanno contribuito a questo successo in Parlamento. Innanzi tutto, l’onorevole Barsi-Pataky che, nella commissione presieduta dall’onorevole Niebler (ringrazio anche l’onorevole Niebler per il suo ruolo decisivo nella conclusione del dialogo tripartito), non ha mai smesso di credere in Galileo continuando a fissare standard elevati.</p>
      <p sl="fr">Desidero inoltre ringraziare la commissione per i bilanci e l’onorevole Böge, che oggi non è presente in Aula. L’onorevole Skynas è stato relatore, benché, in quel momento, avessimo bisogno del sostegno del Parlamento per garantire i finanziamenti.</p>
      <p sl="fr">Onorevole Jensen, la ringrazio per essere stata una sostenitrice così appassionata di Galileo nella commissione per i trasporti e il turismo. Come ha affermato l’onorevole Niebler, è un bel giorno per l’Europa.</p>
      <p sl="fr">Signor Presidente, non posso replicare a tutti gli oratori. Li ho ascoltati attentamente, ho preso appunti. Ciò che vorrei dire è che ora dobbiamo rivolgerci alle nostre PMI in tutti gli Stati membri in modo da poter attuare tali preparativi e completare le applicazioni di Galileo. Avrò l’opportunità di ritornare di fronte a voi per descrivere tutte queste applicazioni, che comprendono i trasporti e la protezione civile. In ogni caso, Galileo sarà molto più efficace dell’attuale GPS.</p>
      <p sl="fr">Vorrei anche ribadire la mia ambizione di realizzare il gruppo interistituzionale di controllo, che costituisce un altro modo per galvanizzare le nostre istituzioni in merito a questo progetto.</p>
      <p sl="fr">Adesso vorrei illustrarvi brevemente il lavoro che ci aspetta. Grazie alla votazione del PE, ora disponiamo di bilancio, base giuridica, governance chiara e piano per gli appalti. Questo piano non è stato semplice, siccome l’obiettivo era suddividere il lavoro tra le principali imprese aerospaziali nei nostri paesi membri, organizzando allo stesso tempo i subappalti che molti di voi giustamente hanno chiesto. Anche le nostre PMI devono essere coinvolte nel processo di realizzazione. Perciò abbiamo trattenuto un 40 per cento per il subappalto nel piano in questione.</p>
      <p sl="fr">La Commissione siglerà un accordo con l’Agenzia spaziale europea. Ci auguriamo che ciò avvenga prima dell’estate e che sia possibile pubblicare inviti a presentare proposte per i sei pacchetti di lavoro principali che abbiamo individuato. Vorremmo riuscire a firmare i contratti alla fine dell’anno, cosicché la costruzione sui satelliti e sul sistema satellitare possa cominciare il prima possibile dopo l’inizio del prossimo anno. La realizzazione dei 26 satelliti rimanenti avrà bisogno di due o tre anni. Saranno quindi necessari altri due o tre anni prima del lancio. Pertanto, occorre seguire scrupolosamente la tabella di marcia di Galileo.</p>
      <p sl="fr">Devo dire che gli ingegneri e i tecnici hanno lavorato molto duramente. Come ha in precedenza affermato l’onorevole Savary, sono lieto di annunciare che il secondo satellite di Galileo, Giove-B, sarà inviato in orbita da un lanciatore Soyuz a Baikonur, Kazakistan, alle 0.15 di domenica 27 aprile 2008 (4.15 ora locale). Giove-B si trova già nella base di Baikonur, dove sarà sottoposto a un collaudo finale prima del lancio. Il satellite dovrebbe essere collocato sulla sua orbita finale circa sette ore dopo il lancio, e sarà controllato direttamente dal centro di controllo del Fucino in Italia. Dobbiamo tutti sperare che Giove-B abbia successo come Giove-A, soprattutto dal momento che Giove-B dispone di tutta la tecnologia appropriata.</p>
      <p sl="fr">Onorevole Remek, mi permetta di ringraziarla per essere presente in Aula, poiché lei sa che cosa c’è nello spazio.</p>
      <p sl="fr">Ho ringraziato in modo esauriente il Parlamento, ma non si tratta di atti vani, credetemi. Ritengo davvero che, qualora questo progetto europeo vedesse la luce, il Parlamento avrà offerto un contributo effettivo. Quindi vi ringrazio nuovamente. Insieme faremo sì che Galileo abbia successo.</p>
    </intervention>
    <intervention id="2-328" speaker_id="28136" name="Etelka Barsi-Pataky" is_mep="True" mode="spoken">
      <p sl="hu">Signor Presidente, non posso sottolineare abbastanza che gli ingegneri e gli sviluppatori europei hanno condotto un lavoro straordinario e, come ha annunciato il Vicepresidente, siamo in attesa del lancio di Giove-B. La Commissione europea nella persona del Vicepresidente Barrot ha presentato una proposta esclusiva per un intenso programma di un anno affinché fosse discussa, e la Comunità europea ha attuato una nuova struttura e promesso i finanziamenti necessari. Il programma Galileo è pronto per il suo nuovo INIZIO, in altre parole, il progetto è stato portato a termine. Più specificatamente, ci aspettano ancora numerosi difficili incarichi. Desidero porre l’attenzione sul fatto che il programma GNSS “made in Europe ” non è stato eseguito semplicemente negli interessi di uno o dell’altro Stato membro oppure di una o dell’altra impresa industriale. Nell’attuazione di questo programma, occorre sempre tenerlo presente. E infine, signor Presidente, se mi permette un commento personale, quando il programma Galileo è stato avviato, l’Ungheria, dove sono stata eletta nel 2004, non era ancora membro dell’UE, e nemmeno la Slovenia. Sono quindi particolarmente soddisfatta che abbiamo collaborato al nuovo lancio del 27. Galileo è un passo molto importante nella creazione di un’Europa forte. Vi ringrazio.</p>
    </intervention>
    <intervention id="2-329" speaker_id="28380" is_mep="True" mode="spoken" role="Presidente">
      <p sl="unknown">La discussione è chiusa.</p>
      <p sl="unknown">La votazione si svolgerà domani.</p>
      <p sl="unknown">Dichiarazioni scritte (articolo 142)</p>
    </intervention>
    <intervention id="2-330" speaker_id="23781" name="Janusz Lewandowski" is_mep="True" mode="written">
      <p sl="it">In quanto testimone e partecipante al lungo processo per convenire una base finanziaria del programma Galileo, seguo con interesse le azioni intraprese dall’Unione europea al fine di attuare il programma. Il metodo di finanziamento, che costituisce un importante mutamento di direzione dai principi iniziali, accresce la nostra responsabilità comune per il successo del programma. L’iniziativa pubblico-privata è stata un fallimento. Ci è affidato l’utilizzo ragionevole del denaro dei contribuenti europei, senza alcuna condivisione dei rischi con il settore privato.</p>
      <p sl="it">Questa è la ragione per cui il sistema di gestione del progetto è di tale importanza. E’ opportuno disporre di una dichiarazione chiara, come quella contenuta nel progetto di relazione, che la Comunità europea è la sola a detenere la proprietà di tutti i beni materiali e immateriali ricavati sotto l’egida di EGNOS e Galileo. Purtroppo la questione si sta muovendo molto lentamente; sono passati 11 anni da quando la Commissione europea ha presentato la sua prima comunicazione relativa a un sistema europeo di navigazione satellitare. I ritardi hanno senza dubbio moltiplicato i costi di questo programma e hanno aumentato il rischio per la sua competitività con la comparsa di altre iniziative a livello mondiale. Il mondo non sta fermo!</p>
      <p sl="it">La natura esclusivamente comunitaria e pubblica del programma giustifica le esigenze del Parlamento europeo, per il mandato democratico che detiene, per il rafforzamento della sua autorità operativa e di controllo nella fase preparatoria e di attuazione del sistema Galileo.</p>
    </intervention>
  </section>
  <section id="creitem51" title="13. Dichiarazione di interessi finanziari: vedasi processo verbale"/>
  <section id="creitem52" title="14. Tempo delle interrogazioni (interrogazioni alla Commissione)">
    <intervention id="2-922" speaker_id="21918" is_mep="True" mode="spoken" role="Presidente">
      <p sl="unknown">L’ordine del giorno reca il Tempo delle interrogazioni (B6-0019/2008).</p>
      <p sl="unknown">Le seguenti interrogazioni sono rivolte alla Commissione.</p>
      <p sl="unknown">Parte I</p>
    </intervention>
    <intervention id="2-334" speaker_id="21918" is_mep="True" mode="spoken" role="Presidente">
      <p sl="unknown">Annuncio l’</p>
      <p sl="unknown">interrogazione n. 45 dell’onorevole Manolis Mavrommatis (H-0218/08).</p>
      <p sl="unknown">Oggetto: Scambio di informazioni sui conti bancari</p>
      <p sl="unknown">Il recente scandalo fiscale del Liechtenstein ha avuto ripercussioni in numerosi Stati membri dell’Unione europea. In base alle indagini svolte dalle autorità competenti, cittadini di Stati membri sarebbero coinvolti in pratiche di frode fiscale. Come si è appreso, i ministri delle Finanze dei 27 hanno sollecitato alla direzione generale competente della Commissione una rapida indagine e una proposta di revisione del quadro normativo atta a consentire lo scambio di informazioni per quanto riguarda i conti bancari dei cittadini.</p>
      <p sl="unknown">In tale contesto, come verranno protetti i dati personali dei cittadini mentre, parallelamente, si realizzeranno condizioni di trasparenza e si impediranno il traffico e il riciclaggio di denaro sporco? Quale procedura proporrà la Commissione per far sì che “l’apertura” dei conti bancari avvenga in tutta legalità? Secondo quali modalità è previsto che abbia luogo l’armonizzazione dei sistemi fiscali degli Stati membri, onde evitare in futuro analoghe situazioni di traffico di denaro sporco attraverso conti bancari?</p>
    </intervention>
    <intervention id="2-335" speaker_id="photo_generic" name="Günter Verheugen" is_mep="True" mode="spoken">
      <p sl="de">Vicepresidente della Commissione . − Signor Presidente, onorevoli colleghi, dobbiamo combattere l’evasione fiscale. Qualora non lo facessimo, le basi della nostra società democratica potrebbero erodersi.</p>
      <p sl="de">Ogni nazione ha il diritto di promulgare regolamenti volti a garantire che s’impongano oneri fiscali in modo efficace con l’assenso dei rappresentanti dei cittadini. Tuttavia, provvedimenti individuali in questo settore spesso non hanno l’effetto desiderato in termini nazionali. Occorre quindi una cooperazione internazionale tra le autorità fiscali, prevedendo lo scambio di informazioni relative ai conti bancari. I ministri delle Finanze dei 27 Stati membri stanno collaborando in merito a livello europeo. Sono già state introdotte alcune misure a livello europeo. La direttiva 2003/48/CE del Consiglio in materia di tassazione dei redditi da risparmio sotto forma di pagamenti di interessi è di particolare importanza al proposito.</p>
      <p sl="de">Inoltre, l’Unione europea ha concluso accordi con paesi terzi, incluso il Liechtenstein, che perseguono il medesimo obiettivo della presente direttiva. Tali accordi garantiscono che gli interessi ricevuti e concessi ai cittadini europei in questi paesi terzi siano soggetti all’imposta sul reddito nel proprio Stato membro o alla ritenuta alla fonte. Tale ritenuta può essere rimborsata a un individuo soggetto a oneri fiscali nel proprio Stato membro di residenza anagrafica qualora il reddito corrispondente sia reso noto a scopi fiscali.</p>
      <p sl="de">Il Consiglio Economia e finanza il 4 marzo 2008 ha sostenuto uno scambio di vedute in merito all’applicazione della direttiva in materia di tassazione dei redditi da risparmio sotto forma di pagamenti di interessi. In seguito alla discussione, i ministri hanno chiesto alla Commissione di proseguire con il lavoro su una relazione riguardante l’attuazione della direttiva dalla sua entrata in vigore il 1° luglio 2005. La relazione dovrebbe affrontare la definizione dei termini “pagamento di interessi” e “beneficiari effettivi”.</p>
      <p sl="de">L’interrogazione giustamente presentata chiede in che misura i sistemi di scambio di informazioni sono compatibili con la protezione dei dati personali. In questo contesto, è possibile rilevare che le norme comunitarie relative alla protezione dei dati, che sono altresì applicabili all’area economica europea, offrono agli Stati membri la possibilità di intraprendere un’azione sul piano legislativo. Tale azione può limitare i soggetti interessati nei loro diritti, quale il diritto di accesso o di informazione, se ciò è necessario per la tutela di importanti interessi finanziari o economici dell’Unione europea o di uno Stato membro. Queste misure sono applicabili anche ai settori della finanza, dei bilanci e della tassazione.</p>
      <p sl="de">Simili restrizioni si applicano inoltre all’effettiva attuazione della terza direttiva sul riciclaggio. Gli Stati membri devono in tutti modi garantire ragionevolmente che i loro organi competenti osservino i regolamenti UE opportuni e quelli nazionali sulla protezione dei dati nel momento in cui forniscono ed elaborano dati personali.</p>
      <p sl="de">Occorre trovare un equilibrio in merito tra il legittimo perseguimento degli obiettivi in termini di politica fiscale e la tutela della vita privata.</p>
    </intervention>
    <intervention id="2-337" speaker_id="28574" name="Manolis Mavrommatis" is_mep="True" mode="spoken">
      <p sl="el">Signor Presidente, signor Commissario, la storia fiscale è piena di conti bancari fasulli, che sono addirittura più pericolosi nel momento in cui vengono alla luce tali scandali nei paesi europei. Quando accade, ne teniamo semplicemente conto, ma ogni volta che un simile episodio si ripete, la nostra memoria lo richiama.</p>
      <p sl="el">Signor Commissario, la sua visione d’insieme è che il sistema sia effettivamente “failsafe ”?</p>
    </intervention>
    <intervention id="2-338" speaker_id="photo_generic" name="Günter Verheugen" is_mep="True" mode="spoken">
      <p sl="de">Vicepresidente della Commissione . − La domanda del deputato può essere risposta con un semplice no. I sistemi di cui siamo attualmente dotati non sono a tenuta stagna, ne siamo consapevoli. Ci stiamo quindi adoperando per migliorarli. I regolamenti specifici volti a combattere il riciclaggio di denaro sono di certo aperti a perfezionamenti e stiamo compiendo sforzi in collaborazione con i paesi europei che fanno parte dell’area economica europea, ma non dell’Unione, al fine di ottenere questi rispettivi miglioramenti.</p>
      <p sl="de">La Commissione ha richiesto e inoltre ricevuto un mandato negoziale dal Consiglio che la autorizza a trattare nello specifico con il Liechtenstein per quanto riguarda il metodo con cui i punti deboli esistenti nel sistema per la lotta contro il riciclaggio di denaro e la frode fiscale possano essere eliminati. La mia speranza è che la decisa opinione pubblica cui ci siamo recentemente trovati di fronte in Europa in merito a tale questione, ci aiuti a raggiungere gli accordi necessari. Stiamo lavorando duramente a tale scopo, ma, come sapete, i problemi fiscali sono alquanto delicati. Di certo anche negli Stati membri esiste tuttora margine di miglioramento al proposito.</p>
    </intervention>
    <intervention id="2-339" speaker_id="2206" name="Reinhard Rack" is_mep="True" mode="spoken">
      <p sl="de">Signor Presidente, signor Commissario, lei ha giustamente evidenziato che dobbiamo combattere l’evasione e la frode fiscale, senza dubbio. Ha richiamato l’attenzione sul fatto che occorrono risorse giuridiche a tale scopo conformemente allo Stato di diritto dell’Unione europea.</p>
      <p sl="de">Secondo articoli di stampa, alcune informazioni di questo scandalo nel Liechtenstein stanno ora pervenendo alle autorità finanziarie in seguito al fatto che le autorità tedesche hanno pagato per dati acquisiti con mezzi illeciti. Si tratta della giusta direzione?</p>
    </intervention>
    <intervention id="2-340" speaker_id="28251" name="Jörg Leichtfried" is_mep="True" mode="spoken">
      <p sl="de">Signor Presidente, indipendentemente dal fatto che si tratti della giusta direzione o meno, è positivo che si sia venuto a sapere. Signor Commissario, è emerso un sistema che continua ad avvantaggiare chi già garantisce che le grandi imprese corrispondano sempre minori oneri fiscali e chi ora in apparenza rinuncia a farlo. Ritengo sia uno sviluppo che non è possibile accettare. Vorrei sapere che cosa state esattamente negoziando con il Liechtenstein e quali sono precisamente le iniziative che intendete intraprendere in futuro per fermare questi crimini, e dico volutamente “crimini”.</p>
    </intervention>
    <intervention id="2-341" speaker_id="photo_generic" name="Günter Verheugen" is_mep="True" mode="spoken">
      <p sl="de">Vicepresidente della Commissione . − Alla prima domanda dovrei replicare che di certo non è compito della Commissione esprimere un giudizio su quali metodi utilizza uno Stato membro per combattere l’evasione fiscale dei suoi cittadini.</p>
      <p sl="de">Ho evidenziato che le norme generali relative alle questioni fiscali sono applicabili anche alla protezione dei dati personali, che gli Stati membri sono autorizzati a limitare tali norme qualora quest’azione servisse a tutelare i propri interessi finanziari.</p>
      <p sl="de">Ritengo che la domanda che mi ha posto debba essere rivolta al governo tedesco. Che io sappia, ha esaminato la questione della legalità dei procedimenti nel caso che lei ha descritto in grande dettaglio prima della decisione e ha raggiunto la conclusione che le autorità fiscali tedesche fossero autorizzate a tutelare i dati interessati.</p>
      <p sl="de">Per quanto riguarda la seconda domanda, molto generale, concordo con lei che sia irritante non dover assicurare la possibilità nell’esistente Trattato UE che la frode e l’evasione fiscale siano perseguite allo stesso modo ovunque in Europa e che non sia tuttora possibile garantire che nessuno sia complice per questi misfatti.</p>
      <p sl="de">Negli ultimi anni abbiamo raggiunto grandi risultati, in particolare alla luce della necessaria battaglia contro il riciclaggio di denaro e tutte le forme di crimine internazionale e terrorismo. Ho già evidenziato, tuttavia, che la Commissione ritiene che esistano possibilità di miglioramento al proposito e ciò che intendiamo ottenere con il Liechtenstein, come con altri paesi, è del tutto evidente. Dovremmo mantenere la medesima cooperazione e lo stesso scambio di informazioni, in relazione al Liechtenstein, di quelli già esistenti tra gli Stati membri dell’UE.</p>
    </intervention>
    <intervention id="2-342" speaker_id="21918" is_mep="True" mode="spoken" role="Presidente">
      <p sl="unknown">Annuncio l’</p>
      <p sl="unknown">interrogazione n. 46 dell’onorevole Saïd El Khadraoui (H-0234/08)</p>
      <p sl="unknown">Oggetto: Emissioni di polveri fini dai ciclomotori</p>
      <p sl="unknown">Uno studio dell’Università di Utrecht indica che i ciclomotori e gli scooter emettono grandi quantità di polveri fini e ultrafini. In una dozzina di città di media grandezza, i ricercatori hanno infatti misurato le emissioni cui sono esposti i ciclisti e gli automobilisti. Da tale studio emerge che i ciclisti sono esposti a una punta massima di polveri fini al passaggio di un ciclomotore. I ciclomotori, infatti, emetterebbero più polveri fini al secondo che gli autocarri. Benché la direttiva 2002/51/CE prescriva norme di emissioni per questo tipo di veicoli, essa non menziona le polveri fini.</p>
      <p sl="unknown">La Commissione è consapevole del problema dell’inquinamento rappresentato dagli scooter ? Quali misure intende essa adottare per affrontare adeguatamente tale problema?</p>
    </intervention>
    <intervention id="2-343" speaker_id="photo_generic" name="Günter Verheugen" is_mep="True" mode="spoken">
      <p sl="de">Vicepresidente della Commissione . − Signor Presidente, onorevoli colleghi, la Commissione europea da anni sostiene la causa relativa alla riduzione del particolato fine e ultrafine. Dal 2005 la Commissione ha proposto una serie di misure legislative per migliorare la qualità dell’aria, di cui siete coscienti. In quanto parte del Settimo programma quadro di ricerca, tuttavia, si analizzano importanti aspetti di una politica dei trasporti rispettosa dell’ambiente.</p>
      <p sl="de">Stabilendo norme per le emissioni di particolato dei veicoli, la Commissione si è concentrata innanzi tutto sulle automobili diesel e i veicoli commerciali, poiché la dotazione di questi mezzi era considerevolmente maggiore rispetto a quella dei veicoli a due ruote. Quindi, ci siamo impegnati a iniziare ad affrontare il problema di dove comparivano in grandi quantità. Al proposito abbiamo raggiunto alcune tappe importanti.</p>
      <p sl="de">Il Parlamento e il Consiglio nel 2007 hanno adottato un regolamento in materia di emissioni dei veicoli leggeri e commerciali. Si tratta delle norme Euro V ed Euro VI. Sono già state approvate e stanno entrando in vigore. Ora le emissioni aggiuntive di particolato dei veicoli diesel sono state ridotte da queste norme dagli attuali 25 milligrammi a 5 milligrammi per chilometro.</p>
      <p sl="de">Inoltre, il 21 dicembre 2007 la Commissione ha presentato una proposta per un regolamento sulle emissioni dei veicoli commerciali pesanti, e si tratta della norma Euro VI, che riduce i limiti per le emissioni di ossido d’azoto dell’80 per cento e di particolato del 66 per cento in confronto alla norma Euro V oggi in vigore.</p>
      <p sl="de">Il problema delle emissioni di particolato dei veicoli a due ruote sorge essenzialmente per il motore a due tempi. In confronto, le emissioni di particolato da motori a quattro tempi sono molto basse, anche quando corrispondono alla norma Euro V.</p>
      <p sl="de">Nel 2004 la Commissione ha ordinato uno studio finalizzato a chiarire se fosse ragionevole una disposizione giuridica volta a limitare le emissioni di particolato dei motori a due tempi. Il risultato dello studio è stato che il particolato emesso da questi motori è in larga parte costituito da idrocarburi. I limiti per le emissioni di idrocarburi per motocicli e ciclomotori, due ruote quindi, erano già stati sostanzialmente inaspriti nel 2004 e nel 2007, e la situazione è già considerevolmente migliorata per le nuove automobili. Inoltre, i costruttori stanno passando da motori a due tempi a motori a quattro tempi in modo che i limiti degli idrocarburi possano essere in genere mantenuti. Per questa ragione, la Commissione non ha presentato misure specifiche per ridurre le emissioni di particolato dei veicoli a due ruote. Devo dire, tuttavia, che la situazione è chiaramente più critica per i veicoli non recenti dotati di motori a due tempi che emettono idrocarburi e particolato in maggiore quantità. Eppure, tali emissioni possono essere ridotte in maniera significativa, se si usasse olio sintetico per lubrificare il motore anziché olio minerale. La Commissione pertanto sostiene la corrispondente campagna dell’Associazione dei costruttori europei di motocicli e dell’Associazione dei motociclisti. Ciononostante, la Commissione sta esaminando la necessità di una revisione delle disposizioni legislative per i veicoli a due e tre ruote.</p>
      <p sl="de">All’inizio di quest’anno è stato commissionato uno studio che analizzerà i risultati di quello del 2004, tenendo in considerazione l’ultimo sviluppo tecnico. Le conclusioni di questo studio saranno disponibili alla fine dell’anno. Qualora emergesse che occorre una proposta legislativa da parte della Commissione, e sono pronto a presentarne una se necessario, avverrà pertanto nel 2009.</p>
      <p sl="de">Conformemente alla direttiva quadro sulla valutazione e la gestione della qualità dell’aria e le relative singole direttive, che determinano i limiti per le emissioni di particolato PM10 e benzene, gli Stati membri devono garantire mediante adeguati provvedimenti che i limiti siano mantenuti a livello nazionale alla data prevista. Gli Stati membri devono inoltre fornire misure d’emergenza in caso di superamento temporaneo di tali limiti. In aree in cui esiste una probabilità considerevolmente più elevata di motori a due tempi che non rispettano i limiti, i paesi membri, dopo che la Commissione avrà condotto una valutazione, terranno conto di questa situazione con i loro rispettivi piani di qualità dell’aria e misure d’emergenza.</p>
    </intervention>
    <intervention id="2-344" speaker_id="25718" name="Saïd El Khadraoui" is_mep="True" mode="spoken">
      <p sl="nl">Signor Presidente, signor Commissario, la ringrazio per la sua risposta articolata. Lei ha giustamente fatto riferimento agli sforzi che ha già compiuto la Commissione in relazione alle emissioni di camion e furgoni, eppure non è ancora stata sviluppata una proposta legislativa in merito ai ciclomotori. Lei si è riferito all’impegno dell’industria volto a sostituire i motori a due tempi con motori a quattro tempi, che determinerebbe uno sviluppo positivo.</p>
      <p sl="nl">Primo, mi chiedo in che misura non si tratti solo di un accordo informale. E’ un accordo autentico? Secondo, dobbiamo essere consapevoli che l’inquinamento è altamente localizzato e, ad esempio, ha un effetto maggiore sui ciclisti nelle immediate vicinanze dei ciclomotori, cosa che costituisce un problema per la salute pubblica.</p>
    </intervention>
    <intervention id="2-345" speaker_id="photo_generic" name="Günter Verheugen" is_mep="True" mode="spoken">
      <p sl="de">Vicepresidente della Commissione . − Comprendo molto bene la domanda del deputato. Siamo preoccupati non per un’intesa con l’industria operata dalla Commissione, come è accaduto, ad esempio, con la riduzione delle emissioni di CO2 degli autoveicoli, piuttosto per una sorta di sviluppo automatico. Come ho affermato, i costruttori di veicoli a due ruote non possono osservare i rigorosi limiti già stabiliti per le emissioni di idrocarburi con i motori convenzionali a due tempi. Semplicemente, non sono in grado. Questa è la ragione per cui stanno passando a motori a quattro tempi, che fanno sorgere un problema diverso.</p>
      <p sl="de">Lo studio cui ho accennato divulgherà i risultati di questo sviluppo tecnico e ribadisco nuovamente: se dovesse emergere che il problema di cui parlavo non potesse essere risolto in modo automatico, per così dire, allora, in effetti, sarebbe necessario presentare una proposta legislativa. Ripeto ancora una volta: sono pronto a farlo.</p>
    </intervention>
    <intervention id="2-346" speaker_id="21918" is_mep="True" mode="spoken" role="Presidente">
      <p sl="unknown">Annuncio l’</p>
      <p sl="unknown">interrogazione n. 47 dell’onorevole Johan Van Hecke (H-0243/08)</p>
      <p sl="unknown">Oggetto: 2,2 miliardi di bambini in stato di indigenza</p>
      <p sl="unknown">In tutto il mondo ci sono 2,2 miliardi di bambini che soffrono per la povertà, l’analfabetismo, gli abusi sessuali e le guerre. Un bambino che nasce nell’Africa subsahariana ha una possibilità su sei di morire prima di raggiungere il quinto anno di età. Secondo l’Unicef, il fondo delle Nazioni Unite per l’infanzia, oltre 27 000 bambini muoiono ogni giorno soprattutto a causa di malattie che è possibile prevenire. Gli ultimi dati dell’Unicef evidenziano che al mondo 93 milioni di bambini in età scolare primaria non sono scolarizzati, inclusi 41 milioni di bambini dell’Africa subsahariana, 31,5 milioni dell’Asia meridionale e 6,9 milioni del Medio Oriente e del Nordafrica.</p>
      <p sl="unknown">Dato che la Convenzione sui diritti dell’infanzia celebrerà l’anno prossimo il suo ventesimo anniversario, questi dati sono particolarmente toccanti. Intende la Commissione adottare iniziative concrete per contrastare lo sfruttamento dei minori da parte dell’industria del sesso e il loro reclutamento come soldati? Con l’entrata in vigore del trattato di Lisbona, in cui figurano anche i diritti dell’infanzia, avrà la Commissione una maggiore capacità di azione in tale materia?</p>
    </intervention>
    <intervention id="2-347" speaker_id="photo_generic" name="Vladimír Špidla" is_mep="True" mode="spoken">
      <p sl="cs">Membro della Commissione. − Signor Presidente, onorevoli deputati, la Commissione concorda con l’analisi dell’onorevole Van Hecke, e desidero riassicurarlo che la Commissione è molto attiva nei suoi sforzi volti a combattere gli abusi sui minori. I diritti dei bambini figurano tra le principali priorità degli obiettivi strategici della Commissione per il periodo 2005-2009. Questa priorità era stata espressa nella comunicazione della Commissione del 2006 “Verso una strategia dell’Unione europea sui diritti dei minori”, e di recente nella comunicazione della Commissione “Riservare ai minori un posto speciale nella politica esterna dell’UE”, adottata il 5 febbraio 2008. L’obiettivo di tale comunicazione è realizzare un quadro per un approccio europeo comune alla protezione e alla promozione dei diritti dei minori nei paesi terzi, che si rifletterebbe in tutti i settori delle nostre relazioni esterne, inclusi l’assistenza allo sviluppo, gli aiuti umanitari e la politica commerciale.</p>
      <p sl="cs">Il Piano d’azione sui diritti dei minori in materia di azione esterna dell’UE, compreso in questa comunicazione, individua le principali aree prioritarie che richiedono un intervento a livello regionale e globale: lavoro minorile, tratta dei minori, violenza contro i bambini, inclusa la violenza sessuale, e i minori esposti alle conseguenze di conflitti armati. Al fine di attuare tali politiche, la Commissione impiegherà i 25 milioni di euro del programma tematico “Investire nelle risorse umane” per sostenere iniziative nei seguenti settori: tratta dei minori, bambini esposti alle conseguenze di conflitti armati, salute sessuale e riproduttiva, e diritti dei giovani. La Commissione continuerà ad appoggiare, nel quadro dello strumento europeo per la democrazia e i diritti umani, progetti volti ad applicare i basilari principi europei di sostegno e tutela dei diritti dei minori, nonché i principi riguardanti i bambini esposti alle conseguenze di conflitti armati. Anche se il Trattato di Lisbona non è ancora stato ratificato, vale la pena menzionare che stabilisce che, nelle sue relazioni con il mondo, l’Unione dovrebbe contribuire alla protezione dei diritti umani, in particolare quelli dei minori. Facendo ciò, l’Unione fornisce la priorità nella sua politica esterna alla questione dei diritti umani del gruppo probabilmente più vulnerabile della società.</p>
    </intervention>
    <intervention id="2-348" speaker_id="4241" name="Johan Van Hecke" is_mep="True" mode="spoken">
      <p sl="nl">Signor Presidente, desidero ringraziare il Commissario e inoltre la Commissione per gli sforzi che in effetti stanno compiendo al fine di proteggere per quanto possibile i diritti dei minori. Tuttavia, vorrei aggiornare la mia interrogazione. L’UNICEF ha recentemente pubblicato una relazione che dimostra che la scorsa settimana, nel Congo orientale, le milizie hanno rapito tra i 2 000 e i 3 000 bambini e li hanno vergognosamente impiegati nel conflitto militare. Che cosa intende fare concretamente la Commissione per evitare tali situazioni? Apprezzo tutti gli sforzi e il contenuto del piano d’azione. Se si parlasse con le persone impegnate sul campo, tuttavia, sembrerebbe che non si utilizzino persone o risorse sufficienti per proteggere i diritti dei minori nei conflitti armati.</p>
    </intervention>
    <intervention id="2-349" speaker_id="photo_generic" name="Vladimír Špidla" is_mep="True" mode="spoken">
      <p sl="cs">Membro della Commissione. − Signor Presidente, onorevole Van Hecke, ovviamente un atto così tragico e crudele fa sì che ci chiediamo se non possiamo fare di più. A mio parere, la strategia della Commissione europea è logica e coerente nei limiti della possibilità e della base giuridica a disposizione della Commissione. Per quanto riguarda le situazioni che si verificano a livello locale, ritengo sia importante prendere una decisione al momento e nel luogo in cui esiste il rischio, in base alle strutture disponibili per la Commissione e secondo le alternative politiche e organizzative. Pertanto lei ha ragione: al fine di rafforzare la protezione dei minori contro una simile violenza, è sempre necessario impiegare le strutture e le attività che esistono laddove accade l’episodio.</p>
    </intervention>
    <intervention id="2-350" speaker_id="4517" name="Christopher Heaton-Harris" is_mep="True" mode="spoken">
      <p sl="en">Signor Presidente, signor Commissario, senza dubbio è a conoscenza del fatto che circa due settimane fa la famiglia McCann, del mio collegio elettorale, si è recata nel Parlamento europeo. E’ stata impegnata in accordo anticipato con il Commissario Frattini circa il sistema d’allarme “Amber” per il rapimento di bambini. Mi stavo proprio chiedendo a che punto era giunto il progetto in Commissione ora che il Commissario Frattini ha lasciato il suo incarico e il Parlamento è occupato a firmare una dichiarazione scritta che incoraggia quest’idea. Ci stavamo giusto domandando se la Commissione approva tale iniziativa, se è stata esortata e a questo punto quale Commissario ne è responsabile.</p>
    </intervention>
    <intervention id="2-351" speaker_id="28255" name="Andreas Mölzer" is_mep="True" mode="spoken">
      <p sl="de">Sentiamo continuamente dai mezzi di comunicazione del traffico di esseri umani da parte di organizzazioni europee o persino americane. Associazioni per l’adozione in Austria, Francia e altri paesi sono sospettate di tratta dei minori. Per lungo tempo, sono state presentate relazioni in merito a casi dubbi di procedure adottive, nonché di commercio di organi di bambini e conseguente prostituzione. Quali misure intende adottare la Commissione per fermare questi fenomeni?</p>
    </intervention>
    <intervention id="2-352" speaker_id="photo_generic" name="Vladimír Špidla" is_mep="True" mode="spoken">
      <p sl="cs">Membro della Commissione. − La prima domanda era rivolta al Commissario Frattini, che ha deciso di tornare alla politica nazionale. Al momento, questo portafoglio è di responsabilità del mio collega, il Commissario Barrot, e sarà in grado di replicare a questa domanda e fornire tutti i dettagli più recenti relativi all’elaborazione del progetto che lei ha citato.</p>
      <p sl="cs">L’altra domanda molto importante, l’adozione internazionale, costituisce un tema estremamente delicato: in nessuna circostanza possiamo accettare l’idea che l’adozione internazionale sia sbagliata di per sé, poiché offre a numerosi bambini una famiglia e una casa adeguata. Di certo è anche vero che ai margini dell’adozione internazionale stiamo assistendo a politiche e metodi pericolosi e disprezzabili. In ogni caso, per quanto riguarda la competenza della Commissione europea, spetta agli Stati membri intraprendere misure volte a impedire che si approfitti dell’adozione internazionale. Ciò, naturalmente, si applica anche alla Repubblica d’Austria. Vorrei evidenziare che le norme in materia di adozione internazionale non sono uniformi sotto tutti i punti di vista nell’Unione europea, e che ogni paese adotta le proprie norme nazionali nel quadro delle convenzioni internazionali per la protezione dei minori; queste norme nazionali potrebbero essere modificate e migliorati in molti modi. Onorevoli colleghi, desidero ribadire che, in linea di principio, l’adozione internazionale offre a numerosi bambini l’opportunità di trovare una famiglia e una vita normale; d’altro canto, tuttavia, si tratta di un ambito delicato e rientra nell’ambito delle competenze degli Stati membri.</p>
    </intervention>
    <intervention id="2-354" speaker_id="21918" is_mep="True" mode="spoken" role="Presidente">
      <p sl="unknown">Annuncio l’</p>
      <p sl="unknown">interrogazione n. 48 dell’onorevole Marie Panayotopoulos-Cassiotou (H-0160/08)</p>
      <p sl="unknown">Oggetto: Riforme del sistema di sicurezza sociale in Grecia</p>
      <p sl="unknown">Le decisioni del Consiglio e i documenti della Commissione fanno ripetutamente riferimento alla necessità di modernizzare e risanare i sistemi di sicurezza sociale degli Stati membri, ridefinire i limiti dell’età pensionabile come pure le conseguenze negative del pensionamento anticipato sull’economia e sulla società.</p>
      <p sl="unknown">Può la Commissione dire se partecipa a titolo consultivo al processo di adeguamento e se valuta le nuove misure legislative degli Stati membri?</p>
      <p sl="unknown">Dato che le recenti riforme del sistema di sicurezza sociale in Grecia rientrano nella competenza nazionale, procede la Commissione alla loro valutazione?</p>
    </intervention>
    <intervention id="2-355" speaker_id="photo_generic" name="Vladimír Špidla" is_mep="True" mode="spoken">
      <p sl="cs">Membro della Commissione. − Signor Presidente, onorevoli deputati, la Commissione è cosciente delle questioni demografiche relative ai sistemi pensionistici. Visto che il tasso di natalità è in calo dagli anni settanta e le persone vivono più a lungo, un sempre minore numero di soggetti in età lavorativa dovrà sostenere un crescente numero di persone al di fuori dell’età lavorativa. Come sapete, conformemente al trattato che istituisce la Comunità europea, la protezione sociale rientra nell’ambito delle competenze degli Stati membri. La Commissione quindi non interviene sui sistemi pensionistici dei paesi membri, né detiene una funzione consultiva in relazione agli accordi nazionali. Questo è il motivo per cui gli Stati membri e la Commissione hanno concordato di cooperare nel settore della protezione e dell’inclusione sociale, sulla base del metodo aperto di coordinamento, il che significa che la Commissione e il Consiglio stabiliscono obiettivi congiunti, gli Stati membri riferiscono in merito a tali obiettivi e la Commissione elabora le sue conclusioni nella relazione che in seguito è adottata dal Consiglio.</p>
      <p sl="cs">I paesi membri hanno trasmesso la prima serie di relazioni strategiche nazionali nel 2002, e la seconda serie nel 2005. Questa seconda serie è stata ricapitolata dalla Commissione nella relazione congiunta in materia di protezione e inclusione sociale, adottata dal Consiglio d’Europa nel 2006. La valutazione dimostra che, anche se le recenti riforme si sono tradotte in incentivi maggiormente consistenti affinché le persone lavorino più a lungo, esiste tuttora la necessità di ulteriori misure volte a ottenere tassi di occupazione più elevati, in particolare fra le donne e i lavoratori più anziani. Raggiungere tassi di occupazione più elevati è il metodo migliore per garantire che i sistemi pensionistici restino adeguati e sostenibili. In Grecia, il rischio di povertà degli anziani è significativamente più alto rispetto alla media: 26 per cento nel 2005 per persone oltre i 65 anni, in confronto al 19 per cento per persone di 64 anni. Il sistema pensionistico greco deve essere riformato ed essere reso più appropriato e sostenibile.</p>
      <p sl="cs">Occorrono riforme volte a incoraggiare gli anziani e le donne a lavorare maggiormente e più a lungo. Considerando la ridotta partecipazione delle donne, abbiamo bisogno di attuare politiche finalizzate a ottenere tassi d’occupazione più elevati tra le donne al fine di garantire che i sistemi pensionistici siano adeguati e sostenibili a lungo termine. Poiché già i sistemi pensionistici sono ora alle prese con difficoltà finanziarie, la povertà tra gli anziani continuerà a essere un problema in futuro finché chi non è coinvolto nel sistema pensionistico di base non otterrà il diritto a chiedere una pensione dopo un periodo di tempo più ampio.</p>
      <p sl="cs">Ci si attende che la prossima serie di relazioni strategiche nazionali sia preparata per il 2008. La Commissione elaborerà un riassunto dei principali sviluppi negli Stati membri. Ciò fornirà il fondamento per la relazione congiunta in materia di protezione e inclusione sociale che sarà presentata nel 2009.</p>
    </intervention>
    <intervention id="2-356" speaker_id="28571" name="Marie Panayotopoulos-Cassiotou" is_mep="True" mode="spoken">
      <p sl="el">Signor Presidente, signor Commissario, la ringrazio per la sua risposta informativa. Ora, mi consenta di trattare il tema del pensionamento anticipato delle madri in base al fatto che hanno bambini ancora minorenni quando vanno in pensione. La soglia per il pensionamento anticipato in Grecia è pari a 50 anni; è salita a 55 anni per le generazioni future, ma non per le madri con figli. In che modo lei valuta questa soglia dal punto di vista della Commissione e in confronto a ciò che lei sa degli altri Stati membri?</p>
    </intervention>
    <intervention id="2-357" speaker_id="photo_generic" name="Vladimír Špidla" is_mep="True" mode="spoken">
      <p sl="cs">Membro della Commissione. − Come ho menzionato all’inizio, in conformità con il trattato che istituisce la Comunità europea, la struttura complessiva dei sistemi pensionistici è responsabilità dei singoli Stati membri e rientra nel loro ambito di competenza. I paesi membri hanno metodi differenti per stabilire l’età di pensionamento. L’età più comune è 65 anni, ma ci sono paesi in cui l’età di pensionamento è più elevata, così come paesi in cui è più bassa. Lo stesso principio è applicabile alle pensioni per le donne: le diverse età di pensionamento sono definite in base alle decisioni e ai dibattiti politici nei singoli Stati membri. Il principio fondamentale difeso dalla Commissione e inserito nel trattato, è che tali sistemi non devono compiere alcuna discriminazione. Una volta rispettata questa condizione, è piena responsabilità degli Stati membri fissare l’età di pensionamento. Perciò, non ho intenzione di commentare nel dettaglio le diverse età di pensionamento nei singoli paesi membri.</p>
    </intervention>
    <intervention id="2-358" speaker_id="21918" is_mep="True" mode="spoken" role="Presidente">
      <p sl="unknown">Annuncio l’</p>
      <p sl="unknown">interrogazione n. 49 dell’onorevole Eoin Ryan (H-0179/08)</p>
      <p sl="unknown">Oggetto: Lotta alla disoccupazione giovanile e di lunga durata in Europa</p>
      <p sl="unknown">Può la Commissione rendere una dichiarazione completa, nella quale delinei le nuove iniziative che sta perseguendo quest’anno per combattere contro la disoccupazione giovanile e di lunga durata in Europa e, in particolare, precisi quali progetti saranno promossi per garantire che i disoccupati possano acquisire nuove abilità nel campo della tecnologia dell’informazione?</p>
    </intervention>
    <intervention id="2-359" speaker_id="photo_generic" name="Vladimír Špidla" is_mep="True" mode="spoken">
      <p sl="cs">Membro della Commissione. − Signor Presidente, onorevoli deputati, la Commissione è allarmata per l’elevato tasso di disoccupazione tra i giovani negli Stati membri, che alla fine del 2007 era pari al 15,2 per cento , ovvero quasi il doppio del tasso di disoccupazione complessivo. La Commissione è inoltre preoccupata per la persistenza di disoccupazione a lungo termine, che colpisce circa la metà (45 per cento) di tutti i disoccupati, benché debba sottolineare che recentemente abbiamo assistito a un calo considerevole di questo tasso. Tale calo varia da uno Stato membro all’altro, ma di certo l’UE è in controtendenza.</p>
      <p sl="cs">Tuttavia, la situazione è tuttora preoccupante. Molti giovani terminano la propria istruzione senza acquisire le competenze necessarie per entrare nel mercato del lavoro. Ciò accade poiché circa un giovane su sei nell’Unione europea abbandona in anticipo la scuola e uno su quattro non conclude la scuola secondaria.</p>
      <p sl="cs">Nonostante gli sforzi significativi da parte degli Stati membri volti a migliorare il tasso di occupazione tra i giovani, circa la metà dei paesi non ha ancora realizzato l’obiettivo di offrire ai giovani disoccupati la possibilità di un “nuovo inizio” entro sei mesi, che rappresentava l’accordo per il 2007, oppure entro quattro mesi, il traguardo per il 2010.</p>
      <p sl="cs">Sono soprattutto gli Stati membri i responsabili dell’attuazione di misure volte a ridurre il tasso di disoccupazione giovanile e la disoccupazione a lungo termine. L’Unione europea svolge una funzione complementare, mediante il coordinamento delle politiche nazionali per l’occupazione degli Stati membri e il sostegno finanziario in virtù del Fondo sociale europeo.</p>
      <p sl="cs">Come sapete, ogni anno la Commissione adotta la sua annuale relazione sui progressi compiuti in materia di strategia per l’occupazione. Nel suo incontro nel marzo 2008, il Consiglio europeo ha approvato alcune raccomandazioni per gli Stati membri: fra queste, 17 erano raccomandazioni nel settore dell’istruzione della formazione professionale, e 15 in quello dell’occupazione.</p>
      <p sl="cs">Ritengo ci siano tre linee d’azione che sono essenziali per migliorare l’integrazione dei giovani nel mercato del lavoro:</p>
      <p sl="cs">1. Perfezionare l’istruzione e la formazione: è importante concentrare gli sforzi sullo sviluppo di competenze fondamentali nell’infanzia e sulla creazione di un sistema di sostegno per evitare che i giovani abbandonino in anticipo la scuola. Il Programma di apprendimento permanente, operativo dal 2007, contribuisce alla crescita dell’Unione europea come un’avanzata società dell’informazione fornendo agli Stati membri un aiuto per la modernizzazione e l’adattamento dei sistemi educativi e una formazione professionale.</p>
      <p sl="cs">2. Sostenere l’inclusione sociale: in questo quadro, occorre prestare particolare attenzione al miglioramento della condizione dei giovani più vulnerabili e all’eliminazione della povertà infantile.</p>
      <p sl="cs">3. Migliorare la mobilità geografica: attualmente la disoccupazione è accompagnata dalla mancanza di lavoro sul mercato. Tale situazione ha spinto la Commissione ad appoggiare la cooperazione tra gli Stati membri, e in particolare a incoraggiare una maggiore mobilità dei giovani nell’Unione europea.</p>
      <p sl="cs">Nell’attuare le proprie politiche per il mercato del lavoro, i paesi membri ricevono inoltre aiuti finanziari dai Fondi strutturali, e in particolare dal Fondo sociale europeo.</p>
      <p sl="cs">Gli Stati membri hanno a disposizione 75 miliardi di euro per il periodo 2007-2013. Il Fondo sociale europeo è estremamente importante. Circa il 25 per cento dei soggetti disoccupati nell’Unione europea in qualche modo erano coinvolti in progetti FSE nel 2007. Ciò significa che ogni anno si fornisce assistenza a circa 1 milione di persone colpite dall’esclusione, inclusi i giovani. Ogni anno circa 2 milioni di persone entrano nel mercato del lavoro dopo aver ricevuto un aiuto dal Fondo sociale europeo.</p>
      <p sl="cs">Anche se il Fondo europeo per lo sviluppo regionale non si concentra sui giovani di per sé, cofinanzia progetti che coinvolgono direttamente i giovani, quali infrastrutture per istruzione e formazione professionale, ricerca universitaria, e sostegno alle imprese, specialmente le piccole e medie imprese. Secondo l’iniziativa Regioni per il cambiamento economico, la Commissione sostiene uno scambio di migliore prassi mediante la rete regionale “Integrare i giovani emarginati”.</p>
      <p sl="cs">Onorevoli colleghi, la lotta contro la disoccupazione giovanile e a lungo termine è una priorità per l’Europa e per gli Stati membri. Integrare i giovani nella vita lavorativa e nella società e sfruttare al meglio il loro potenziale sono le principali precondizioni per il risveglio di una crescita forte e sostenibile in Europa.</p>
    </intervention>
    <intervention id="2-360" speaker_id="28113" name="Eoin Ryan" is_mep="True" mode="spoken">
      <p sl="en">La ringrazio per la sua risposta molto esauriente.</p>
      <p sl="en">Lei sta incoraggiando o spingendo gli Stati membri a utilizzare una migliore prassi o esempi di migliore prassi da un paese all’altro al fine di cercare di limitare la quantità di disoccupazione a lungo termine tra i giovani? Sono certo che alcuni paesi, potremmo dire, hanno più successo di altri, e mi stavo chiedendo se esistono sistemi con cui i paesi potrebbero unirsi l’un all’altro per imparare da esempi di intervento in merito in altre nazioni.</p>
      <p sl="en">In passato ho criticato alcune repliche a interrogazioni, e vorrei solo complimentarmi con lei per la sua risposta alquanto soddisfacente.</p>
    </intervention>
    <intervention id="2-361" speaker_id="photo_generic" name="Vladimír Špidla" is_mep="True" mode="spoken">
      <p sl="cs">Membro della Commissione. − Onorevole Ryan, lo scambio di informazioni e di buone prassi è una delle enormi risorse dell’Unione europea. E’ parte permanente del metodo aperto di coordinamento e del nostro lavoro, e vorrei sottolineare che la Presidenza slovena, ad esempio, ha dedicato una delle sue conferenze di presidenza alla questione dell’occupazione giovanile. Questa è un’opportunità tipica e ideale per confrontare i diversi approcci dei singoli Stati membri. Lei ha ragione: alcuni Stati membri sono più rapidi ed efficienti di altri nel trovare soluzioni per determinati problemi. Di conseguenza, lo scambio costante e un confronto di esperienze e conoscenze pratiche sono sistemi molto efficaci per ottenere progressi.</p>
    </intervention>
    <intervention id="2-362" speaker_id="2206" name="Reinhard Rack" is_mep="True" mode="spoken">
      <p sl="de">Nuove competenze, Internet , tecnologia e simili sono di certo molto importanti sul mercato del lavoro. Tuttavia, tutti abbiamo imparato che anche nella disoccupazione giovanile, di frequente è la mancanza di competenze di base (lettura, scrittura e calcolo) la vera ragione per cui i giovani non possono entrare nel mercato del lavoro per la prima volta e presto. Esistono punti chiave specifici in questo ambito?</p>
    </intervention>
    <intervention id="2-363" speaker_id="28571" name="Marie Panayotopoulos-Cassiotou" is_mep="True" mode="spoken">
      <p sl="en">Signor Presidente, signor Commissario, lei ha parlato di disoccupazione giovanile e, nell’interrogazione precedente, di sottoccupazione delle donne.</p>
      <p sl="en">La Commissione ha intenzione di presentare proposte volte a combinare la vita familiare e lavorativa e, in particolare, per quanto riguarda maternità e congedo parentale?</p>
    </intervention>
    <intervention id="2-364" speaker_id="photo_generic" name="Vladimír Špidla" is_mep="True" mode="spoken">
      <p sl="cs">Membro della Commissione. − Consentitemi di tornare brevemente a ciò che ho affermato all’inizio. Attualmente, la Commissione è concentrata, soprattutto mediante il lavoro svolto dal mio collega, il Commissario Figeľ, sui tassi di abbandono e l’acquisizione di competenze di base. Lei ha ragione: è essenziale che le persone acquisiscano le conoscenze fondamentali e la capacità di imparare nell’infanzia e nell’adolescenza, poiché è più semplice per loro perseguire la propria carriera con maggiore serenità e successo più avanti nella vita. Secondo i nostri programmi, come quelli finanziati dal Fondo sociale europeo, ci concentriamo su un aspetto che definirei “seconda possibilità”, in altre parole offrendo ai bambini che hanno avuto problemi (e ce ne sono abbastanza) l’opportunità di tornare alle strutture convenzionali e completare la propria istruzione. Si tratta di uno dei punti centrali della Commissione poiché, come già menzionato, costituisce un tema fondamentale.</p>
    </intervention>
    <intervention id="2-365" speaker_id="21918" is_mep="True" mode="spoken" role="Presidente">
      <p sl="unknown">Annuncio l’</p>
      <p sl="unknown">interrogazione n. 50 dell’onorevole Robert Evans (H-0185/08)</p>
      <p sl="unknown">Oggetto: Legislazione dell’UE contro le discriminazioni</p>
      <p sl="unknown">In base all’attuale legislazione, i cittadini dell’UE sono tutelati dalle discriminazioni dovute a motivi di età, religione o fede, disabilità e orientamento sessuale soltanto nel campo dell’occupazione e della formazione professionale, mentre per quanto riguarda l’istruzione, la tutela sociale e l’accesso a beni e servizi, sono contemplate soltanto discriminazioni legate alla razza o all’origine etnica.</p>
      <p sl="unknown">Poiché la legislazione viene ampliata a più categorie nel settore dei beni e dei servizi, cosa pensa la Commissione delle conseguenze involontarie di tale ampliamento?</p>
      <p sl="unknown">Ad esempio, nell’ambito della nuova legislazione, quali forme di tutela ha previsto per far sì che non vi siano ripercussioni negative sulle agevolazioni a favore degli anziani e delle categorie protette?</p>
    </intervention>
    <intervention id="2-366" speaker_id="photo_generic" name="Vladimír Špidla" is_mep="True" mode="spoken">
      <p sl="cs">Membro della Commissione. − Signor Presidente, onorevoli deputati, come sapete, l’Unione europea ha stabilito un ampio quadro per la lotta contro la discriminazione, e può essere fiera dei risultati raggiunti. Tuttavia, alcuni gruppi godono di un livello di protezione più elevato di altri. Specificatamente ciò significa che le persone sono protette dalla discriminazione basata sull’età, la disabilità, l’orientamento sessuale o la religione, ma avviene esclusivamente sul luogo di lavoro di essere tutelati in questo modo complesso. Solo l’ambito della protezione contro la discriminazione legata alla razza o all’origine etnica e al genere è più ampio.</p>
      <p sl="cs">Come annunciato nel programma legislativo e di lavoro della Commissione del 2008, la Commissione sta progettando una proposta per una direttiva fondata sull’articolo 13 del trattato che istituisce la Comunità europea, che applichi il principio di pari trattamento al di fuori dell’occupazione e estenda il quadro giuridico europeo esistente. Devono ancora essere prese le decisioni relative ai dettagli: ad esempio, siamo in attesa dei risultati di uno studio d’impatto che è stato svolto al momento e presto saranno disponibili. Tuttavia, la Commissione comprende l’esigenza di ottenere l’equilibrio dei principi di non discriminazione e di trattamento preferenziale; in certe circostanze quest’ultimo può essere giustificabile.</p>
      <p sl="cs">Negli Stati membri esistono molti tipi di trattamento preferenziale ed essi offrono un trattamento speciale a certi gruppi per ragioni specifiche senza essere discriminatori. Un esempio di trattamento preferenziale sono le corse gratuite sui mezzi di trasporto pubblico per gli anziani: questa iniziativa appoggia la mobilità. La Commissione non considera illegali queste pratiche qualora siano dotate di una base legittima nell’ordinamento nazionale per ragioni sociali, educative, culturali o altro.</p>
    </intervention>
    <intervention id="2-367" speaker_id="2099" name="Robert Evans" is_mep="True" mode="spoken">
      <p sl="en">Signor Presidente, desidero ringraziare il Commissario per la garanzia al termine del suo intervento che la Commissione non intende che ciò che egli ha descritto come “trattamento preferenziale” abbia un’incidenza negativa. Ritengo sia positivo. Se continua il lavoro come egli descrive e può infondere il giusto equilibrio, credo che sarà accolto con favore in tutti i paesi dell’Unione europea. Grazie per questa rassicurazione.</p>
      <p sl="en">Mentre ho la parola, in merito a una questione attinente, il Commissario ha un’idea di quando prevede di pubblicare la sua proposta relativa a una decisione per accedere alla Convenzione dell’ONU sui diritti delle persone con disabilità, che ovviamente rientra nella medesima categoria?</p>
    </intervention>
    <intervention id="2-368" speaker_id="photo_generic" name="Vladimír Špidla" is_mep="True" mode="spoken">
      <p sl="cs">Membro della Commissione. − La Convenzione ONU sui diritti delle persone con disabilità è stata portata a termine nel corso della Presidenza lussemburghese, grazie, anche, agli sforzi coordinati dell’Unione europea. Sono sicuro che questa Convenzione non sarebbe stata conclusa senza il nostro apporto. Naturalmente, la ratifica della Convenzione è compito degli Stati membri e l’Unione europea mira a sostenere e accelerare tale processo tramite le sue discussioni con i paesi membri.</p>
      <p sl="cs">Per quanto riguarda la sua domanda in merito a quando prevedo di divulgare la proposta, la scadenza provvisoria è la fine di giugno di quest’anno, ma veramente si tratta solo di una data provvisoria.</p>
    </intervention>
    <intervention id="2-369" speaker_id="28512" name="Jim Allister" is_mep="True" mode="spoken">
      <p sl="en">Signor Presidente, vorrei indirizzare il Commissario verso la questione della discriminazione religiosa e al fatto sorprendente che, malgrado la tutela dell’UE contro questo tipo di discriminazione, c’è un posto nell’Unione in cui è permesso. Purtroppo si tratta del mio collegio elettorale nell’Irlanda del Nord, in cui, a causa di una deroga dalla legislazione UE, consentita dall’UE, è espressamente dichiarato che è legittimo discriminare i protestanti laddove si tratta di reclutamento nel Servizio di polizia dell’Irlanda del Nord. Il Commissario è in grado di dirci quando terminerà questa assurda situazione e i diritti di cui altri godono saranno ripristinati anche per i miei elettori?</p>
    </intervention>
    <intervention id="2-370" speaker_id="4535" name="Philip Bushill-Matthews" is_mep="True" mode="spoken">
      <p sl="en">Molto brevemente, sono sollevato, come l’onorevole Robert Evans, per ciò che prevede il Commissario in merito a qualsiasi futura legislazione. Ma la domanda trattava in particolare i possibili danni di conseguenze non intenzionali.</p>
      <p sl="en">Considerata la delicatezza di quest’ambito, il Commissario potrebbe confermare, prima che sia sviluppata in uno stato conclusivo qualsiasi legislazione futura nel settore, che ogni valutazione d’impatto sarà particolarmente rigorosa e svolta in anticipo?</p>
    </intervention>
    <intervention id="2-371" speaker_id="photo_generic" name="Vladimír Špidla" is_mep="True" mode="spoken">
      <p sl="cs">Membro della Commissione. − Le direttive esistenti prevedono regolamenti speciali riguardanti le comunità e le fedi religiose. In questo quadro, controllando le misure, la Commissione verifica anche l’attuazione dei regolamenti. Si tratta di una questione complessa ed estremamente delicata ma, in generale, è disciplinata dalle direttive europee e la Commissione può giudicare se i singoli Stati membri stanno applicando correttamente la legislazione o violando il principio di non discriminazione.</p>
      <p sl="cs">Posso fornire una risposta molto semplice all’altra domanda. Il principio di pari trattamento e non discriminazione è un valore europeo fondamentale che deve essere applicato, e nell’attuarlo dobbiamo fare uso di tutti gli strumenti disponibili per l’Unione europea. Dall’altro lato, è evidente che nel prendere decisioni che sono così importanti per molti, occorre analizzare le conseguenze e sono necessarie valutazioni d’impatto. La Commissione europea applica rigorosamente questo metodo in tutti i settori, incluso quello delle pari opportunità, dei diritti fondamentali e della non discriminazione.</p>
    </intervention>
    <intervention id="2-372" speaker_id="4395" name="Mario Mantovani" is_mep="True" mode="spoken">
      <p sl="it">Grazie Presidente, non aggiungo altre domande, però l’onorevole Marie Panayotopoulos aveva fatto una richiesta precisa sul tema della maternità e dei congedi parentali. Può consentire al Commissario di rispondere, grazie.</p>
    </intervention>
    <intervention id="2-373" speaker_id="21918" is_mep="True" mode="spoken" role="Presidente">
      <p sl="unknown">Onorevole Mantovani, è già terminato il tempo dedicato alla replica a queste domande e chiaramente non possiamo farlo. Il Commissario ha ascoltato la domanda e, se ritiene che sia opportuno rispondere per iscritto, può farlo. L’onorevole Panayotopoulos-Cassiotou avrebbe potuto farvi riferimento quando ha preso la parola un momento fa.</p>
      <p sl="unknown">Le interrogazioni da n. 51 a n. 61 riceveranno una risposta scritta. Le interrogazioni 62 e 63 non sono trattate perché il loro argomento figura già all’ordine del giorno della tornata.</p>
    </intervention>
    <intervention id="2-374" speaker_id="21918" is_mep="True" mode="spoken" role="Presidente">
      <p sl="unknown">Annuncio l’</p>
      <p sl="unknown">interrogazione n. 64 dell’onorevole Manuel Medina Ortega (H-0155/08)</p>
      <p sl="unknown">Oggetto: Accordo di pesca con il Marocco</p>
      <p sl="unknown">Può dire la Commissione se ha effettuato valutazioni dei risultati delle campagne di pesca realizzate dai pescherecci dell’Unione europea nell’ambito dell’ultimo accordo di pesca con il Marocco?</p>
    </intervention>
    <intervention id="2-375" speaker_id="photo_generic" name="Joe Borg" is_mep="True" mode="spoken">
      <p sl="en">Membro della Commissione . − Signor Presidente, onorevoli deputati, vorrei ringraziare l’onorevole Medina Ortega per la sua interrogazione, che mi offre la possibilità di esprimere la posizione della Commissione relativa all’importante questione dell’accordo di pesca con il Marocco.</p>
      <p sl="en">La Commissione sta controllando l’Accordo di partenariato nel settore della pesca tra Comunità europea e Marocco. I dati riguardanti il primo anno di attuazione di questo accordo non sono ancora definitivi, poiché il primo anno è terminato solo il 28 febbraio 2008, e ci sono sei mesi di ritardo tra il momento in cui avvengono le operazioni di pesca e quello in cui le informazioni sono trasmesse e analizzate. Malgrado il ritardo, i dati già in nostro possesso indicano le prospettive favorevoli delle possibilità di pesca che dimostrano un tasso di utilizzo pari a circa l’80 per cento delle possibilità di pesca complessive.</p>
    </intervention>
    <intervention id="2-376" speaker_id="1337" name="Manuel Medina Ortega" is_mep="True" mode="spoken">
      <p sl="es">Ringrazio il Commissario per la sua risposta e ammetto che sia difficile avere a disposizione dati a breve, ma siccome mi è capitato di vivere nelle vicinanze della zona in cui si svolge l’attività della pesca, i pescatori mi hanno detto che ci sono alcuni problemi strutturali nel settore a causa dell’eccessiva comparsa di reti e di altri attrezzi da pesca che sono stati abbandonati nell’area, che rendono la pesca estremamente difficoltosa.</p>
      <p sl="es">Non so se il Commissario è consapevole delle difficoltà strutturali sorte nella zona di pesca sahariana dall’ultimo accordo. Era un periodo in cui i pescherecci europei non erano presenti, ma, a quanto pare, questo ha provocato un deterioramento delle condizioni di pesca a causa della mancanza di conservazione della zona.</p>
    </intervention>
    <intervention id="2-377" speaker_id="photo_generic" name="Joe Borg" is_mep="True" mode="spoken">
      <p sl="en">Membro della Commissione . − Se posso essere un po’ più preciso, durante il primo anno di attuazione per le categorie principali, è stato pescato oltre il 90 per cento per le categorie pesca artigianale e tonno, e circa l’80 per cento per la pesca pelagica industriale.</p>
      <p sl="en">Tuttavia, il tasso di utilizzo dei demersali è peggiore. A questo proposito, è pari soltanto al 23 per cento. Tale situazione è attribuibile soprattutto a determinati problemi che lei ha indicato, in particolare la questione relativa agli sbarchi obbligatori su insistenza del Marocco, che sono stati inclusi nell’accordo di partenariato nel settore della pesca, nonché al problema riguardante l’assunzione di marinai marocchini a bordo di navi comunitarie.</p>
      <p sl="en">Mi sono recato in Marocco circa due settimane fa e ho avuto l’occasione di discutere con il ministro marocchino questi, come si può dire, crescenti problemi, a riguardo dell’attuazione dell’accordo di partenariato nel settore della pesca con il Marocco. Ritengo esista una consapevolezza generale che occorra rivedere la questione relativa agli sbarchi obbligatori, considerato che in tale accordo l’intenzione era che questi sbarchi fossero necessari a scopo di riesportazione. Alle navi comunitarie sarebbe stato richiesto di scaricare il pesce preso in Marocco e sarebbe stato riesportato dopo la lavorazione.</p>
      <p sl="en">In effetti lo sbarco di pesce è ora utilizzato per il consumo locale. Ciò significa che, poiché il pesce è catturato al di fuori del limite territoriale, è considerato importato in Marocco, e quindi c’è un dazio notevole da far pagare.</p>
      <p sl="en">Ho sollevato la questione e c’è comprensione, e mi auguro che davvero a breve termine troveremo una soluzione. In modo analogo, a riguardo dell’assunzione di marinai marocchini, abbiamo evidenziato il problema alle autorità del Marocco, allo stesso ministro, ed è stato esteso l’elenco di persone che sono incluse e da cui gli armatori della Comunità europea possono scegliere.</p>
      <p sl="en">Stiamo cercando di ampliare ulteriormente l’elenco in modo da tentare di diminuire il più possibile l’inconveniente di un elenco di persone molto ristretto da cui gli armatori possono scegliere i pescatori che lavorano sulle loro navi.</p>
    </intervention>
    <intervention id="2-378" speaker_id="4349" name="Rosa Miguélez Ramos" is_mep="True" mode="spoken">
      <p sl="es">Signor Presidente, nel pericoloso mondo della pesca, vorrei informarmi sul destino della tonniera congelatrice Playa de Bakio , che domenica è stata dirottata al largo della costa della Somali con 26 membri dell’equipaggio a bordo, otto dei quali sono galiziani, cinque baschi e tredici africani.</p>
      <p sl="es">Desidero chiederle, signor Commissario, che cosa sta facendo la Commissione in merito, se è intervenuta o intende farlo, poiché siamo molto preoccupati di ciò che potrebbe accadere alle persone che sono ancora a bordo di questa nave.</p>
    </intervention>
    <intervention id="2-379" speaker_id="photo_generic" name="Joe Borg" is_mep="True" mode="spoken">
      <p sl="en">Membro della Commissione . − Per quanto riguarda il caso specifico cui ha fatto riferimento l’onorevole Miguélez Ramos, vorrei dire che oggi la Commissione ha divulgato un annuncio sul fatto che siamo rimasti turbati per il dirottamento di un peschereccio spagnolo in acque internazionali al largo della costa somala.</p>
      <p sl="en">La principale preoccupazione della Commissione è la sicurezza dei pescatori spagnoli a bordo. L’annuncio prosegue affermando di deplorare tutte le azioni di pirateria e rapina a mano armata. Il mantenimento della sicurezza nelle acque al largo della costa della Somalia non può essere adeguatamente garantito dalle autorità somale. Di conseguenza, esiste un grave problema con la pirateria.</p>
      <p sl="en">Si conclude dichiarando che la Commissione è dell’opinione che un approccio coordinato alla protezione dei mercantili e dei pescherecci in zone marittime a rischio potrebbe legittimamente rientrare in una politica marittima europea, ma si collega anche alla politica europea di sicurezza e difesa. In ogni caso, è una questione su cui deve decidere il Consiglio.</p>
    </intervention>
    <intervention id="2-380" speaker_id="21918" is_mep="True" mode="spoken" role="Presidente">
      <p sl="unknown">Annuncio l’</p>
      <p sl="unknown">interrogazione n. 65 dell’onorevole Sharon Bowles (H-0175/08)</p>
      <p sl="unknown">Oggetto: Piccoli pescatori</p>
      <p sl="unknown">E’ la Commissione a conoscenza del fatto che nel Regno Unito è stata istituita un’associazione di piccoli pescatori in seguito alle quote di pesca imposte quest’anno? E’ la Commissione a conoscenza del fatto che, in virtù delle nuove quote in alcune aree del Regno Unito, talune piccole flotte possono pescare solo un merluzzo al giorno? Sebbene spetti al governo britannico decidere la ripartizione delle quote di pesca tra grandi e piccole imbarcazioni, riconosce la Commissione l’importanza locale e tradizionale delle piccole flotte di pesca, alcune delle quali hanno ricevuto premi per la sostenibilità? Crede la Commissione che bisognerebbe fare di più in Europa per proteggerle? Se sì, come?</p>
    </intervention>
    <intervention id="2-381" speaker_id="photo_generic" name="Joe Borg" is_mep="True" mode="spoken">
      <p sl="en">Membro della Commissione . − Desidero ringraziare il deputato, l’onorevole Bowles, per la sua interrogazione, che mi offre la possibilità di esprimere la posizione della Commissione riguardante l’importante questione delle piccole imbarcazioni.</p>
      <p sl="en">Sono a conoscenza della creazione di un’associazione di armatori di imbarcazioni inferiori ai 10 metri della flotta britannica. Sono inoltre consapevole che alla base di questa associazione figura l’assegnazione di un basso un contingente di merluzzo bianco, poiché la quota del contingente britannico di merluzzo per questa parte della flotta è pari soltanto al 3 per cento del totale, malgrado il fatto che il relativo potenziale di cattura per tale parte della flotta possa essere considerevolmente maggiore.</p>
      <p sl="en">Come lei ha giustamente evidenziato nella sua interrogazione, gli Stati membri (in questo caso il Regno Unito) sono responsabili della distribuzione delle possibilità di pesca tra le loro imbarcazioni. Vorrei inoltre aggiungere che ai paesi membri spetta altresì adeguare la dimensione della flotta, se è composta di piccole o grandi imbarcazioni, alle possibilità di pesca disponibili.</p>
      <p sl="en">Permettetemi di sottolineare che la Commissione riconosce le condizioni specifiche delle piccole flotte, più precisamente delle navi di lunghezza inferiore ai 12 metri che non utilizzano attrezzi da traino. Per questa parte della flotta, il Fondo europeo per la pesca prevede un quadro finanziario molto favorevole, che consente agli Stati membri di adottare misure volte a proteggerla.</p>
      <p sl="en">Ciò detto, desidero evidenziare che, sulla base delle informazioni in mio possesso relative alle imbarcazioni inferiori ai 10 metri nel Regno Unito, ci sono indicazioni che questo settore della flotta ha recentemente sviluppato una capacità di cattura ben superiore alle possibilità di pesca normalmente assegnate. La soluzione a questo problema è nelle mani delle autorità britanniche.</p>
    </intervention>
    <intervention id="2-382" speaker_id="33570" name="Sharon Bowles" is_mep="True" mode="spoken">
      <p sl="en">Immagino che, probabilmente, la maggior parte di ciò che ha asserito è come sospettavo. Ma forse lei è in grado di risolvere un altro piccolo problema per me. Di tanto in tanto, in realtà, mi viene detto che i merluzzi presenti nella Manica non sono ufficialmente riconosciuti come stock indigeno.</p>
      <p sl="en">In caso affermativo, allora i pescatori della costa sudorientale dell’Inghilterra saranno ancor più innervositi quando verranno informati di non poter catturare merluzzi che in teoria non esistono, anche se, in effetti, ve ne sono in grande quantità.</p>
      <p sl="en">Potrebbe sciogliere questo dubbio per me e farmi sapere in quale misura i merluzzi della Manica sono stati tenuti in considerazione nelle ultime statistiche UE? Mi rendo conto che lei non possa disporre di tutte queste informazioni, pertanto, se necessario, le riceverò per iscritto.</p>
    </intervention>
    <intervention id="2-383" speaker_id="photo_generic" name="Joe Borg" is_mep="True" mode="spoken">
      <p sl="en">Membro della Commissione . − Non ho a disposizione le informazioni, ma certamente le consulterò e le fornirò per iscritto.</p>
      <p sl="en">Per quanto riguarda i merluzzi, vorrei sottolineare che ora stiamo procedendo a rivedere il piano di ricostituzione del merluzzo bianco, che include larga parte dei mari intorno al Regno Unito.</p>
      <p sl="en">Ho presentato al Consiglio una proposta di un nuovo piano in merito lo scorso lunedì, quando si è svolto un iniziale scambio di opinioni relative al piano, che si prevede comprenderà anche il Mare d’Irlanda.</p>
      <p sl="en">Pertanto stiamo ampliando ulteriormente l’ambito del piano di ricostituzione del merluzzo bianco. Tuttavia, stiamo cercando di perfezionarlo per renderlo maggiormente sensibile alle particolari realtà delle diverse acque, quindi se esiste una zona particolare di acque comunitarie in cui gli stock di merluzzo sono più abbondanti, allora possono essere intraprese determinate misure. In altre zone in cui tali stock sono in condizioni peggiori, occorrono ovviamente provvedimenti più severi al fine di offrire loro la possibilità di ricostituirsi.</p>
      <p sl="en">In generale gli stock di merluzzo si trovano in condizioni pessime. Ritengo che siano tra i peggiori per quanto riguarda la mortalità, e sono quindi necessarie misure molto decise volte a consentire a questi preziosi stock di riprendersi.</p>
    </intervention>
    <intervention id="2-384" speaker_id="21918" is_mep="True" mode="spoken" role="Presidente">
      <p sl="unknown">Annuncio l’</p>
      <p sl="unknown">interrogazione n. 66 dell’onorevole Seán Ó Neachtain (H-0183/08)</p>
      <p sl="unknown">Oggetto: Programma di smantellamento di un terzo delle attività di pesca del coregone in Irlanda</p>
      <p sl="unknown">Può la Commissione europea fornire informazioni dettagliate sullo svolgimento del programma di smantellamento di un terzo delle attività di pesca del coregone in Irlanda, il cui costo ammonta a 60 milioni di euro?</p>
    </intervention>
    <intervention id="2-385" speaker_id="photo_generic" name="Joe Borg" is_mep="True" mode="spoken">
      <p sl="en">Membro della Commissione . − Signor Presidente, desidero ringraziare il deputato, l’onorevole Ó Neachtain, per la sua interrogazione, che mi offre la possibilità di trattare la questione dello smantellamento delle navi da pesca.</p>
      <p sl="en">Con una lettera datata 6 agosto 2007, le autorità irlandesi hanno reso noto alla Commissione il programma di aiuti statali intitolato “Adeguamento dello sforzo di pesca”. Il programma prevede lo smantellamento delle imbarcazioni registrate nei settori polivalenti o con reti da traino della flotta irlandese, benché siano incluse anche le imbarcazioni rivolte a stock pelagici e di molluschi. Il bilancio nazionale complessivo per il programma è pari a 66 milioni di euro. La Commissione ha approvato tale programma alla luce delle norme in materia di aiuti statali il 13 novembre 2007. Il programma irlandese prevede che gli aiuti possano essere concessi fino al 1° ottobre 2009. Tuttavia, secondo le autorità irlandesi, la data ultima per le richieste conformi al programma è il 30 aprile 2008, dopo la quale il suo livello di comprensione sarà più chiaro.</p>
      <p sl="en">La Commissione accoglie con favore l’iniziativa intrapresa dall’Irlanda nel cercare di ridurre la propria capacità della flotta di pesca in modo da diminuire la pressione sugli stock ittici esistenti. Adeguare la capacità ittica alle possibilità di pesca è un pilastro centrale della politica comune della pesca. Inoltre, il programma irlandese dà la priorità allo smantellamento di quelle imbarcazioni indirizzate ai delicati stock di coregoni, offrendo agli armatori che già si trovano di fronte a quote ridotte, a costi più elevati del carburante, ecc., l’opportunità di abbandonare il settore. Gli operatori rimanenti dovrebbero trarre vantaggio da guadagni più allettanti.</p>
    </intervention>
    <intervention id="2-386" speaker_id="22861" name="Seán Ó Neachtain" is_mep="True" mode="spoken">
      <p sl="ga">Signor Presidente, desidero ringraziare il Commissario per la sua risposta e condivido che ci sia, e ci fosse, la necessità di smantellare imbarcazioni a causa del livello insufficiente di pesce.</p>
      <p sl="ga">Tuttavia, vorrei chiedere al Commissario se la Commissione ha qualche piano o proposta che fornisca a coloro che appartengono al settore ittico che hanno perso il proprio posto di lavoro la possibilità di trovare un altro lavoro e possibilmente di rimanere in un settore simile. Queste persone, che hanno trascorso la loro vita al mare, hanno poca speranza di assicurarsi un’altra occupazione.</p>
    </intervention>
    <intervention id="2-387" speaker_id="photo_generic" name="Joe Borg" is_mep="True" mode="spoken">
      <p sl="en">Membro della Commissione . − Per quanto riguarda gli equipaggi delle imbarcazioni da smantellare, innanzi tutto vorrei dire che il Fondo europeo per la pesca consente l’assistenza per la cessazione permanente associata allo smantellamento. Tuttavia, spetta allo Stato membro interessato includere o meno questa voce di spesa nel suo programma operativo per il Fondo europeo per la pesca. Deduco che l’Irlanda ritenga che sia il programma nazionale di aiuti statali a fornire indennità agli equipaggi.</p>
      <p sl="en">Detto ciò, oltre alla cessazione permanente associata allo smantellamento, il Fondo europeo per la pesca (FEP) offre inoltre la possibilità di indennità socioeconomiche, diversificazione, riqualificazione professionale e pensionamento anticipato. Pertanto è anche possibile fornire assistenza in virtù del FEP al fine di riqualificare l’equipaggio per settori differenti, anche se collegati, concedendo opportunità di diversificazione, nonché di cercare occupazioni alternative in altri ambiti. Vorrei nuovamente sottolineare che è lo Stato membro a dover elaborare il programma operativo.</p>
      <p sl="en">La Commissione approverà il programma operativo a condizione che sia conforme ai parametri del Fondo europeo per la pesca, ma le priorità reali e le aree effettive individuate sono compito dello Stato membro interessato. La Commissione non ha il diritto di insistere che gli Stati membri scelgano per un programma piuttosto che un altro. Finché rientrano negli obiettivi o nei fini del Fondo europeo per la pesca, allora per noi è sufficiente.</p>
    </intervention>
    <intervention id="2-388" speaker_id="21918" is_mep="True" mode="spoken" role="Presidente">
      <p sl="unknown">L’interrogazione n. 67 decade, poiché il suo autore è assente.</p>
    </intervention>
    <intervention id="2-389" speaker_id="21918" is_mep="True" mode="spoken" role="Presidente">
      <p sl="unknown">Annuncio l’</p>
      <p sl="unknown">interrogazione n. 68 dell’onorevole Ioannis Gklavakis (H-0221/08)</p>
      <p sl="unknown">Oggetto: Gravi violazioni delle norme della politica comune della pesca (PCP) individuate nel 2005</p>
      <p sl="unknown">In conformità del regolamento (CE) n. 1447/1999 , gli Stati membri sono tenuti a comunicare annualmente alla Commissione i casi di violazione delle norme della politica comune della pesca (PCP), così come le corrispondenti ammende inflitte. Recentemente la Commissione ha pubblicato la sesta relazione sui comportamenti che violano gravemente le norme della politica comune della pesca individuati nel 2005 (COM(2007)0448).</p>
      <p sl="unknown">I dati figuranti nella relazione portano a concludere che il numero delle infrazioni aumenta ogni anno, mentre il numero delle ammende inflitte in tutta l’Unione europea diminuisce. Concretamente, nel 2005 è stato registrato un aumento delle violazioni pari all’8,1%, mentre il livello delle sanzioni è diminuito rispetto al 2004 di circa il 45%. Inoltre, sussistono fortissime differenze tra gli Stati membri per quanto riguarda sia i casi in cui si infliggono le ammende che il livello di queste ultime.</p>
      <p sl="unknown">Può dire la Commissione se i diversi sistemi nazionali di imposizione di sanzioni garantiscono uguali condizioni di concorrenza tra i pescatori europei? Può dire inoltre se ritiene opportuno creare un sistema armonizzato di imposizione di sanzioni per i casi di violazione grave delle norme della PCP? Può dire infine in che modo potrebbe essere rafforzata la fiducia dei pescatori quanto all’applicazione uniforme delle norme della PCP, cosicché siano rispettate le norme di conservazione delle risorse ittiche?</p>
    </intervention>
    <intervention id="2-390" speaker_id="photo_generic" name="Joe Borg" is_mep="True" mode="spoken">
      <p sl="en">Membro della Commissione . − Vorrei ringraziare il deputato, l’onorevole Gklavakis, per l’importante questione che ha sollevato, offrendomi quindi l’opportunità di esprimere la mia posizione riguardante questo problema cruciale, nonché di accennare la riforma preparata per questo settore.</p>
      <p sl="en">Sono cosciente delle significative disparità nelle sanzioni imposte dagli Stati membri per violazioni gravi, che conducono a persistenti mancanze nell’attuale sistema di controllo.</p>
      <p sl="en">Come lei ha giustamente rilevato nella sua interrogazione, le ammende inflitte dagli Stati membri sono un deterrente insufficiente, che non fornisce un reale incentivo a favore dell’osservanza. Per farle un esempio: in media, la sanzione nell’Unione europea nel 2005 era inferiore a 2 000 euro, oscillando dai 98 euro in alcuni Stati membri agli 8 876 euro in altri.</p>
      <p sl="en">Consentitemi di sottolineare che, conformemente al diritto comunitario, spetta alle autorità nazionali garantire che ogni grave violazione della politica comune della pesca sia oggetto di una misura di controllo appropriata, seguita, all’occorrenza, da una sanzione dissuasiva. Sono gli Stati membri che hanno la principale responsabilità e la discrezione di definirne l’importo e imporre le sanzioni per gravi violazioni della politica comune della pesca. La Commissione può soltanto vigilare e valutare questo processo.</p>
      <p sl="en">Detto ciò, vorrei informarla che, sulla base dell’analisi delle relazioni annuali degli Stati membri relative alle violazioni gravi degli anni scorsi, e in particolare la relazione n. 7/2007 della Corte dei conti, la Commissione ha deciso di avviare una riforma del sistema di controllo della politica comune della pesca, che prevede l’armonizzazione delle sanzioni a livello comunitario, accanto a una più chiara definizione delle infrazioni gravi, al fine di garantire uniformità e trasparenza.</p>
      <p sl="en">Sono fiducioso che questo nuovo sistema di controllo, più semplice ed efficace garantirà condizioni uniformi tra i pescatori comunitari rafforzando l’osservanza delle norme della politica comune della pesca e diffondendo una cultura del rispetto.</p>
    </intervention>
    <intervention id="2-391" speaker_id="28570" name="Ioannis Gklavakis" is_mep="True" mode="spoken">
      <p sl="el">Signor Presidente, signor Commissario, sono particolarmente soddisfatto della sua risposta. Sono lieto che avremo un approccio uniforme in tutti gli Stati membri dell’UE. Mi auguro solo che questa iniziativa sarà applicata a tutti i settori. Spero che continuerà con questo principio. Mi permetta di rilevare ancora una cosa: più si ridurranno gli stock ittici marini, più dovremo essere severi, altrimenti il futuro sarà cupo.</p>
    </intervention>
    <intervention id="2-392" speaker_id="photo_generic" name="Joe Borg" is_mep="True" mode="spoken">
      <p sl="en">Membro della Commissione . − Desidero ringraziare l’onorevole Gklavakis per i suoi commenti.</p>
      <p sl="en">Vorrei invitare i deputati a sostenere la Commissione in questa iniziativa al fine di cercare di determinare una misura di armonizzazione del sistema delle sanzioni.</p>
      <p sl="en">Ho avuto un primo scambio di opinioni in Consiglio solo la scorsa settimana in merito a un settore attinente, ovvero la lotta contro la pesca illegale, non dichiarata e non regolamentata. Nella proposta IEU stiamo tentando di armonizzare le disposizioni, il sistema di sanzioni per così dire. Anche se tutti gli Stati membri concordano all’unanimità che occorra effettivamente combattere la pesca illegale, quando si è trattato di discutere i dettagli relativi al raggiungimento della proposta, all’armonizzazione delle sanzioni e a come sia possibile assicurare di controllare l’importazione di prodotti ittici trattati in modo illegale, penso ci fosse quasi l’unanimità per trovare problemi con la nostra proposta.</p>
      <p sl="en">Ovviamente nei prossimi mesi ne discuterò con gli Stati membri. Prevedo che, quando giungeremo al regolamento complessivo di controllo, che include anche lo IEU, sarà più di un arduo scontro. Mi auguro che il Parlamento, nella relazione che intende elaborare sulla nuova proposta di controllo, che spero sarà presentata al collegio per adozione successivamente quest’anno, concederà il suo pieno appoggio.</p>
    </intervention>
    <intervention id="2-393" speaker_id="21918" is_mep="True" mode="spoken" role="Presidente">
      <p sl="unknown">L’interrogazione n. 69 riceverà una risposta scritta.</p>
      <p sl="unknown">Annuncio l’</p>
      <p sl="unknown">interrogazione n. 70 dell’onorevole Giovanna Corda (H-0157/08)</p>
      <p sl="unknown">Oggetto: Diffusione della febbre catarrale nell’Europa settentrionale</p>
      <p sl="unknown">Un recente studio condotto da due università belghe ha dimostrato l’elevato rischio di endemia causata dalla malattia della cosiddetta “lingua blu” in Europa settentrionale. Dato che il propagarsi della malattia è dovuto allo spostamento del vettore e al rafforzamento dei ceppi virali, non è opportuno prendere sin da ora delle misure urgenti in previsione della diffusione di questa malattia?</p>
      <p sl="unknown">D’altra parte, visto che il numero complessivo di bovini e ovini affetti da questa malattia è passato da 695 casi nel 2006 a 6857 casi nel 2007 solo in Belgio, può la Commissione indicare quali misure intende prendere in termini di ricerca antivirale, di campagne di vaccinazione e di finanziamento in tali settori?</p>
    </intervention>
    <intervention id="2-394" speaker_id="photo_generic" name="Androula Vassiliou" is_mep="True" mode="spoken">
      <p sl="en">Membro della Commissione . − Ringrazio il deputato per l’interrogazione. Vorrei affermare che la Commissione è ben consapevole della situazione senza precedenti provocata dalla diffusione della “lingua blu” in diversi Stati membri negli ultimi anni e sta compiendo vigorosi sforzi per combattere questa malattia.</p>
      <p sl="en">Lo scorso gennaio, durante la Conferenza sulle vaccinazioni da “lingua blu” organizzata dalla Commissione, è emerso chiaramente che la vaccinazione è la misura veterinaria principale e più efficace per contrastare tale malattia. Al fine di ottenere un approccio UE armonizzato, la Commissione ha rapidamente divulgato linee guida e criteri per piani di vaccinazione, lasciando agli Stati membri la flessibilità necessaria per adeguare la strategia di vaccinazione alla loro particolare situazione.</p>
      <p sl="en">La Commissione ha quindi valutato i piani presentati dagli Stati membri, li ha approvati e ha garantito un primo contributo finanziario di oltre 64 milioni di euro su una cifra complessiva di 130 milioni di euro per l’intero esercizio. Tutte queste azioni riflettono l’importanza che la Commissione ha attribuito alla vaccinazione.</p>
      <p sl="en">Anche la Comunità sta sostenendo diversi programmi di ricerca sulla “lingua blu”. Conformemente al V e VI programma quadro, sono stati dedicati due progetti specifici allo sviluppo di una strategia di vaccinazione per il virus da “lingua blu”. Il contributo dell’UE è stato pari rispettivamente a 1,7 milioni di euro e 804 000 euro. Tali azioni proseguiranno nel VII programma quadro. Tuttavia, attualmente gli scienziati non ritengono che lo sviluppo di trattamenti antivirali ridurrebbe effettivamente le perdite causate da questa malattia.</p>
    </intervention>
    <intervention id="2-395" speaker_id="39023" name="Giovanna Corda" is_mep="True" mode="spoken">
      <p sl="fr">Signora Commissario, innanzi tutto, so di essere la prima persona a rivolgerle un’interrogazione orale oggi. Credo che lei sia soddisfatta quanto me di essere in quest’Aula oggi. Intendevo solo compiere una breve digressione.</p>
      <p sl="fr">Lei ci ha fornito una grande quantità di informazioni, anche se, secondo i dati recentemente raccolti nei paesi del Benelux e in Germania, il numero di greggi infettate dalla febbre è moltiplicato per 25 in un anno, una cifra considerevole.</p>
      <p sl="fr">Vorrei menzionare un caso che accade in Belgio, poiché naturalmente lavoro in questo paese. Sono state colpite quasi 7 000 greggi. Esiste quindi un impatto finanziario molto significativo per gli allevatori.</p>
    </intervention>
    <intervention id="2-396" speaker_id="photo_generic" name="Androula Vassiliou" is_mep="True" mode="spoken">
      <p sl="en">Membro della Commissione . − Riteniamo che la malattia si diffonderà in tutta Europa nel 2008. Perciò la Commissione sta adottando misure molto severe per contenerla e, come ho affermato, il modo migliore per combatterla è la vaccinazione. Abbiamo investito e continuiamo a investire molto denaro per aiutare gli Stati membri per quanto riguarda i vaccini e la vaccinazione.</p>
    </intervention>
    <intervention id="2-397" speaker_id="1318" name="James Nicholson" is_mep="True" mode="spoken">
      <p sl="en">Signor Presidente, vorrei dire al Commissario che la “lingua blu” si è diffusa rapidamente nell’Unione europea, e lei ha asserito che la vaccinazione è il modo migliore, ma la Commissione, anche a questo punto, non vorrebbe considerare che, in qualsiasi zona non affetta dalla malattia, sia consentito di vietare importazioni di animali nella propria regione o area, nei casi in cui è stato dimostrato che le greggi hanno contratto la malattia, laddove è stato confermato? Sicuramente sarebbe un’iniziativa delicata, in modo che le persone, anche volontariamente, non importino da una zona che è stata colpita in una regione che non lo è stata, poiché sta velocemente dilagando. Lei afferma che sia inevitabile, ma io credo dovremmo intervenire.</p>
    </intervention>
    <intervention id="2-398" speaker_id="photo_generic" name="Androula Vassiliou" is_mep="True" mode="spoken">
      <p sl="en">Membro della Commissione . − Come sapete, abbiamo intrapreso misure. Ci sono gli esempi di Italia e Francia, e Portogallo, che hanno adottato misure volte a prevenire l’importazione di animali malati. Grazie a tali provvedimenti aggiuntivi, questi paesi stanno ora ritirando le misure unilaterali accolte in passato. Stiamo accuratamente controllando la situazione e adotteremo ulteriori provvedimenti qualora necessario.</p>
    </intervention>
    <intervention id="2-399" speaker_id="21918" is_mep="True" mode="spoken" role="Presidente">
      <p sl="unknown">Poiché vertono sullo stesso argomento, annuncio congiuntamente l’</p>
      <p sl="unknown">interrogazione n. 71 dell’onorevole Marian Harkin (H-0164/08)</p>
      <p sl="unknown">Oggetto: Carne di manzo brasiliana</p>
      <p sl="unknown">Quali sono i requisiti vigenti in materia di importazione di carne di manzo brasiliana nell’Unione europea?</p>
      <p sl="unknown">e l’</p>
      <p sl="unknown">interrogazione n. 72 dell’onorevole Brian Crowley (H-0177/08)</p>
      <p sl="unknown">Oggetto: Carne di manzo brasiliana</p>
      <p sl="unknown">Potrebbe la Commissione rilasciare una dichiarazione esauriente sull’attuale situazione delle considerevoli restrizioni in materia di importazione di carne di manzo brasiliana nell’Unione europea?</p>
    </intervention>
    <intervention id="2-400" speaker_id="photo_generic" name="Androula Vassiliou" is_mep="True" mode="spoken">
      <p sl="en">Membro della Commissione . − Come sapete, per molti anni l’UE si è dotata di una politica molto efficace per la carne di manzo proveniente dal Brasile.</p>
      <p sl="en">La carne di manzo brasiliana destinata all’UE è autorizzata solamente da territori considerati immuni dall’afta epizootica. Attualmente, questi territori sono situati in sei stati brasiliani: Espírito Santo, Goiás, Mato Grosso, Minas Gerais, Rio Grande do Sul e Santa Catarina.</p>
      <p sl="en">I bovini la cui carne è diretta al mercato europeo devono essere rimasti in un territorio autorizzato per un periodo di permanenza di almeno 90 giorni. Inoltre, è previsto un periodo minimo di residenza pari a 40 giorni prima di essere macellati in un’azienda.</p>
      <p sl="en">Al macello, i bovini non possono entrare in contatto con altri animali che non sono conformi alle suddette condizioni e devono essere sottoposti a un controllo ante mortem dello stato di salute e non mostrare alcun segno di malattia 24 ore prima della macellazione.</p>
      <p sl="en">Può essere esportata nell’UE solo carne di manzo fresca e il manzo stesso deve essere stato disossato e frollato al fine di garantire l’inattivazione del virus dell’afta epizootica, dovesse ancora essere presente malgrado tutti i provvedimenti menzionati in precedenza.</p>
      <p sl="en">Tuttavia, un’ispezione della Commissione nel novembre 2007 ha constatato gravi casi di non-conformità per quanto riguarda la registrazione delle aziende, l’identificazione degli animali e i controlli degli spostamenti, nonché il mancato rispetto dei precedenti impegni relativi alle appropriate misure correttive.</p>
      <p sl="en">Di conseguenza, nel gennaio di quest’anno la Commissione ha adottato provvedimenti che hanno limitato le importazioni di carne di manzo brasiliana ad aziende che soddisfano alcuni requisiti aggiuntivi. Tali requisiti includono la piena identificazione e registrazione di tutti gli animali nel sistema nazionale brasiliano per i bovini. Inoltre, le aziende devono essere sottoposte al controllo effettivo dei servizi veterinari brasiliani e ispezionati con regolarità dalle autorità brasiliane.</p>
    </intervention>
    <intervention id="2-401" speaker_id="28116" name="Marian Harkin" is_mep="True" mode="spoken">
      <p sl="en">Anch’io porgo il mio benvenuto alla signora Commissario.</p>
      <p sl="en">Probabilmente, la mia interrogazione è non è molto giusta poiché è dotata di una prospettiva storica. Ma dal suo predecessore, il Commissario Kyprianou, circa sei mesi fa ricevetti una risposta relativa alla relazione dell’ufficio alimentare e veterinario. La sua replica riconosceva che le conclusioni preliminari della relazione non giustificavano una modifica immediata della politica UE nei confronti del Brasile. Proprio solo due o tre mesi prima che fosse imposto il divieto, i funzionari dell’ufficio alimentare e veterinario insistevano in sede di commissione per l’agricoltura e in altri luoghi che i problemi non erano davvero di natura significativa. Eppure, in due o tre mesi, è stato inflitto il divieto e ora stiamo importando solo dall’1 per cento del numero iniziale di fattorie.</p>
      <p sl="en">La mia domanda è: era necessaria la relazione dell’Irish Farmers Association per esortare l’UAV a esaminare più accuratamente la situazione, e far sì che la Commissione agisse?</p>
    </intervention>
    <intervention id="2-402" speaker_id="2109" name="Brian Crowley" is_mep="True" mode="spoken">
      <p sl="en">Desidero ringraziare la signora Commissario per la sua risposta e le porgo il mio benvenuto per il suo primo Tempo delle interrogazioni nel Parlamento europeo. Ovviamente, lei è molto impegnata e lieta delle risposte fornite.</p>
      <p sl="en">La mia domanda complementare riguarda il fatto che, durante l’incontro in Parlamento dinanzi alla commissione per l’ambiente, la salute pubblica e la sicurezza alimentare, ha puntualizzato che la sicurezza alimentare costituisce una delle nostre preoccupazioni principali, ma che dobbiamo anche essere leali con i nostri partner commerciali.</p>
      <p sl="en">Tuttavia, ritengo dovremmo essere leali non solo con i regolamenti applicabili agli agricoltori e ai produttori di generi alimentari europei, ma anche a coloro che importano nell’Unione europea, e che dovrebbero essere applicati i medesimi regolamenti. In che modo garantire che la fornitura di prodotti alimentari sia sicura e affidabile per le stesse norme che i produttori europei devono rispettare, in particolare per quanto riguarda la carne di manzo brasiliana?</p>
    </intervention>
    <intervention id="2-403" speaker_id="photo_generic" name="Androula Vassiliou" is_mep="True" mode="spoken">
      <p sl="en">Membro della Commissione . − Nel corso di missioni della Commissione in Brasile, sono state riscontrate carenze per quanto riguarda i requisiti sanitari dell’UE. Alcune di queste carenze sono state trattate direttamente dalle stesse autorità brasiliane.</p>
      <p sl="en">Tuttavia, durante la missione del novembre 2007, sono stati constatati gravi casi di non-conformità per quanto riguarda la registrazione delle aziende, l’identificazione degli animali e i controlli degli spostamenti, nonché il mancato rispetto dei precedenti impegni relativi alle appropriate misure correttive.</p>
      <p sl="en">Di conseguenza, come ho affermato, sono stati adottati requisiti aggiuntivi, e al momento ci stiamo assicurando che l’impegno brasiliano sia veramente mantenuto. A questo punto, gli esperti della Commissione stanno offrendo una formazione pratica agli stessi ispettori, ma stanno anche verificando che gli ispettori che hanno seguito i corsi di formazione si rechino nelle fattorie per fornire la formazione alle persone, in modo che ogni Stato membro che riceve esportazioni di carne di manzo dal Brasile, abbia le garanzie che ci siano persone competenti a controllare la conformità ai nostri requisiti e regolamenti.</p>
    </intervention>
    <intervention id="2-404" speaker_id="28115" name="Mairead McGuinness" is_mep="True" mode="spoken">
      <p sl="en">Signora Commissario, benvenuta. La sua ultima dichiarazione mi preoccupa un po’, poiché l’esperienza degli allevatori irlandesi, allevatori europei, quando hanno ricevuto la visita degli ispettori della Commissione, non è stata di grande assistenza, ma di ispezione e controllo. Ho avuto l’impressione che i nostri funzionari a livello di Commissione stiano tenendo per mano e aiutando i brasiliani a rispettare le norme. Vorrei che accadesse lo stesso quando si tratta dei nostri produttori.</p>
      <p sl="en">La mia seconda domanda è: quali sforzi sta compiendo il Brasile per migliorare, e può prevedere, e se sì quando, un ritorno, poiché sono certa che i brasiliani ne hanno intenzione, ai livelli di carne di manzo che in precedenza inviavano in Europa? So che è nuova in questo incarico, ma non ritiene che i loro standard , qualora li raggiungano, siano equivalenti ai nostri, considerato che richiedono solo 90 e 40 giorni? Noi li marchiamo dalla nascita fino alla macellazione.</p>
    </intervention>
    <intervention id="2-405" speaker_id="4547" name="Elspeth Attwooll" is_mep="True" mode="spoken">
      <p sl="en">Anch’io le porgo il mio benvenuto, signora Commissario. Considerato ciò che lei stava dicendo in merito alla relazione dell’Ufficio alimentare e veterinario e ai problemi con focolai non segnalati, sono stati individuati considerevoli imperfezioni in tracciabilità e identificazione, in effetti carenze del sistema, e il fatto che le autorità brasiliane potrebbero non indicare garanzie, malgrado le nuove misure che lei ha attuato, di certo sembra improbabile che la politica di regionalizzazione per il controllo dell’afta epizootica in Brasile stia lavorando, e persino se può essere messa in condizione di operare. Non si tratta di un aspetto improbabile signora Commissario?</p>
    </intervention>
    <intervention id="2-406" speaker_id="photo_generic" name="Androula Vassiliou" is_mep="True" mode="spoken">
      <p sl="en">Membro della Commissione . − Innanzi tutto, desidero assicurarvi che i requisiti che imponiamo sono equivalenti per il prodotto esportato, e i funzionari della Commissione ora stanno fornendo una formazione alle persone, su loro richiesta, per effettuare i controlli e i regolamenti appropriati, ma sono sicura che non si rifiuterebbero di offrire assistenza ai nostri operatori. Cerchiamo di essere corretti, e sono certa che il requisito primario sia la sicurezza dei nostri prodotti. La regionalizzazione è applicata allo stesso modo in Brasile e nell’UE.</p>
    </intervention>
    <intervention id="2-407" speaker_id="21918" is_mep="True" mode="spoken" role="Presidente">
      <p sl="unknown">Annuncio l’</p>
      <p sl="unknown">interrogazione n. 73 dell’onorevole Avril Doyle (H-0166/08)</p>
      <p sl="unknown">Oggetto: Proposta sulla sanità</p>
      <p sl="unknown">Potrebbe la Commissione spiegare il ritardo nella pubblicazione del progetto di proposta sull’assistenza sanitaria transfrontaliera, vista l’esigenza politica di legiferare in seguito alle sentenze della Corte di giustizia europea in materia e la promessa fatta quando l’assistenza sanitaria è stata esclusa dalla direttiva sui servizi (2006/123/CE)?</p>
    </intervention>
    <intervention id="2-408" speaker_id="photo_generic" name="Androula Vassiliou" is_mep="True" mode="spoken">
      <p sl="en">Membro della Commissione . − Onorevoli deputati, la Commissione ha ogni intenzione di rispondere alla decisione del Parlamento e del Consiglio nel momento in cui l’assistenza sanitaria è stata esclusa dalla direttiva sui servizi nel 2006 per trattarla separatamente.</p>
      <p sl="en">L’intento della Commissione è presentare una proposta che codificherà le sentenze della Corte europea di giustizia relative alla materia, chiarendo pertanto i diritti dei pazienti in caso di assistenza sanitaria transfrontaliera e di proporre misure di accompagnamento al fine di garantire la disponibilità di assistenza sanitaria transfrontaliera di elevata qualità.</p>
      <p sl="en">Certe preoccupazioni espresse in merito a diversi aspetti di tale questione nel corso degli ultimi mesi hanno condotto a ulteriori riflessioni e consultazioni. Tuttavia, è ora all’esame del collegio un progetto di proposta per una direttiva sull’applicazione dei diritti dei pazienti nell’assistenza sanitaria transfrontaliera affinché sia adottata prima della fine di giugno 2008.</p>
      <p sl="en">Il nostro obiettivo è presentare una proposta allo scopo ultimo di aiutare i cittadini a esercitare i propri diritti concessi loro dalla Corte europea di giustizia anziché creare maggiori problemi. Questa proposta s’incentrerà sui diritti dei pazienti e su un migliore accesso all’assistenza sanitaria. Farà parte di un pacchetto sociale da avviare in cooperazione con il Commissario Špidla, che promuova accesso, opportunità e solidarietà per tutti i cittadini dell’UE.</p>
      <p sl="en">I pazienti saranno il punto centrale di questa iniziativa e ciò è in linea con l’approccio portante della Commissione focalizzato sul cittadino.</p>
      <p sl="en">La proposta non produrrà nuovi diritti pecuniari per i pazienti. I diritti dei pazienti stabiliti dalla Corte si collegano ai diritti finanziari già definiti dagli Stati membri. Tale proposta crea semplicemente un quadro per i pazienti affinché esercitino questi diritti in maniera efficace con maggiore certezza giuridica e trasparenza, e una prevedibilità migliorata.</p>
      <p sl="en">Infine, la proposta offrirà anche le basi giuridiche e amministrative per una migliore cooperazione rinnovata tra Stati membri in alcune lungimiranti aree relative alla sanità dove dovrebbero essere decisive il valore aggiunto e le sinergie dell’UE.</p>
    </intervention>
    <intervention id="2-409" speaker_id="4382" name="Avril Doyle" is_mep="True" mode="spoken">
      <p sl="en">Mi unisco al benvenuto al Commissario Vassiliou per il suo primo giorno di interrogazioni. E’ piacevole che sia presente e la ringrazio per la sua risposta.</p>
      <p sl="en">L’assistenza sanitaria è stata originariamente esclusa dalla direttiva sui servizi per ragioni molto positive, poiché volevamo una direttiva sull’assistenza sanitaria. Abbiamo già atteso troppo a lungo. Non sono molto sicura di quale messaggio ci stia inviando il rimescolamento dei diversi uffici della Commissione. Si tratta dell’eccessiva privatizzazione? E’ un problema il fatto che potremmo estendere l’assistenza sanitaria negli Stati membri? Esistono già importanti discrepanze nelle competenze in questo settore e differenze nelle norme, e il mercato unico autorizza i pazienti, come ha deciso la CGCE, a viaggiare per le cure qualora non possano ragionevolmente accedervi nel proprio Stato membro. Che cos’ha esattamente causato il ritardo finora, signora Commissario?</p>
    </intervention>
    <intervention id="2-410" speaker_id="28115" name="Mairead McGuinness" is_mep="True" mode="spoken">
      <p sl="en">Può essere che non sia in grado di trattare immediatamente questo aspetto, ma forse potrebbe rispondermi in seguito.</p>
      <p sl="en">Ci sono alcuni commenti in relazione al Trattato di Lisbona in merito alle proteste espresse dalla campagna del “No” in Irlanda che il trattato insisterà sulla privatizzazione dell’assistenza sanitaria e il commercio di servizi. Apprezzerei il fatto che si rivolgesse a me per un chiarimento al proposito.</p>
    </intervention>
    <intervention id="2-411" speaker_id="photo_generic" name="Androula Vassiliou" is_mep="True" mode="spoken">
      <p sl="en">Membro della Commissione . − L’unica cosa che posso dire al momento è sottolineare la nostra piena determinazione a proseguire. Non parliamo del passato. C’è una decisione, e le assicuro che, a giugno, la proposta sarà dinanzi al collegio. Mi creda, a giugno andremo avanti.</p>
      <p sl="en">Per quanto riguarda la privatizzazione, esiste grande preoccupazione in merito, ma la mia risposta è che sia una preoccupazione infondata. La proposta è incentrata sulle esigenze dei pazienti e garantisce che, qualora i pazienti viaggiassero per ricevere assistenza, sia sicura e di buona qualità. Chiarisce inoltre in base a quali condizioni i cittadini possono essere rimborsati per l’assistenza sanitaria transfrontaliera dal proprio sistema sanitario nazionale o dal prestatore di cure mediche e quando non possono. Tali condizioni di risarcimento non sono nuove, ma sono una codificazione delle sentenze della Corte europea di giustizia.</p>
      <p sl="en">Tale proposta non prevede possibilità di ricevere assistenza sanitaria all’estero che non siano state già stabilite dalle sentenze della Corte. Questa proposta è finalizzata a garantire che le cure mediche transfrontaliere avvengano in un quadro chiaro per un’assistenza sanitaria sicura, efficiente e di elevata qualità nell’Unione. L’obiettivo è fornire un quadro preciso.</p>
    </intervention>
    <intervention id="2-412" speaker_id="21918" is_mep="True" mode="spoken" role="Presidente">
      <p sl="unknown">Le interrogazioni che, per mancanza di tempo, non hanno ricevuto risposta, la riceveranno per iscritto (vedasi allegato).</p>
    </intervention>
    <intervention id="2-413" speaker_id="21918" is_mep="True" mode="spoken" role="Presidente">
      <p sl="unknown">Il Tempo delle interrogazioni è chiuso.</p>
      <a text="(La seduta, sospesa alle 20.00, è ripresa alle 21.00)"/>
    </intervention>
  </section>
  <section id="creitem53" title="15. Attuazione della direttiva sul distacco dei lavoratori a seguito delle sentenze della Corte di giustizia (discussione)">
    <intervention id="2-416" speaker_id="4346" is_mep="True" mode="spoken" role="Presidente">
      <p sl="unknown">L’ordine del giorno reca la dichiarazione della Commissione relativa all’attuazione della direttiva sul distacco dei lavoratori a seguito delle sentenze della Corte di giustizia. Si tratta di una questione importante, che ha originato una serie di equivoci e, soprattutto, diversi commenti e preoccupazioni in alcuni dei nostri paesi, e quindi seguiremo con molto interesse questa discussione, e in particolare la dichiarazione che il Commissario Špidla sta per formulare a nome della Commissione.</p>
    </intervention>
    <intervention id="2-417" speaker_id="photo_generic" name="Vladimír Špidla" is_mep="True" mode="spoken">
      <p sl="cs">Membro della Commissione. − Signor Presidente, onorevoli deputati, nella sua comunicazione del giugno 2007 intitolata “Distacco di lavoratori nell’ambito della prestazione di servizi: massimizzarne i vantaggi e le potenzialità garantendo la tutela dei lavoratori”, la Commissione ha evidenziato alcuni difetti nell’attuazione e nell’applicazione transfrontaliera della direttiva sul distacco dei lavoratori.</p>
      <p sl="cs">Allo stesso tempo siamo giunti alla conclusione che questi problemi potrebbero essere risolti solo qualora gli Stati membri procedessero con la loro reciproca collaborazione e, in particolare, se adempissero ai loro obblighi riguardanti la cooperazione amministrativa e l’accessibilità delle informazioni, come previsto nella direttiva.</p>
      <p sl="cs">Un’attuazione e un’applicazione corrette ed effettive costituiscono gli elementi fondamentali della tutela dei diritti dei lavoratori distaccati, mentre un’applicazione insufficiente indebolisce l’efficacia delle direttive comunitarie in vigore in quest’ambito.</p>
      <p sl="cs">Di conseguenza, il 3 aprile di quest’anno la Commissione ha adottato una raccomandazione relativa a una migliore cooperazione al fine di rimediare alle mancanze nell’attuazione, applicazione e rispetto della direttiva esistente. La raccomandazione s’incentra soprattutto su uno scambio più efficace di informazioni, perfezionando l’accesso ai dati e lo scambio di migliori prassi.</p>
      <p sl="cs">Una migliore cooperazione amministrativa dovrebbe quindi condurre, in pratica, a maggiore tutela delle condizioni di lavoro, minori oneri amministrativi per le imprese, verifica più efficace dell’esonero da obblighi esistenti per rispettare le condizioni di lavoro e disposizione di controlli adeguati.</p>
      <p sl="cs">La raccomandazione propone inoltre la creazione di un comitato di alto livello che dovrebbe coinvolgere direttamente le parti sociali, che sono i più vicini ai problemi sul campo, e gettare le basi per una più stretta cooperazione tra gli ispettorati del lavoro. Tale comitato potrebbe rappresentare la sede appropriata per discutere un’ampia gamma di questioni derivanti dall’attuazione della direttiva sul distacco dei lavoratori.</p>
      <p sl="cs">La Commissione è convinta che questa raccomandazione costituisca il fondamento per una lotta più energica contro le violazioni dei diritti dei lavoratori e il lavoro sommerso, e che migliori le condizioni di lavoro per i lavoratori migranti nell’Unione europea.</p>
      <p sl="cs">Ora spetta agli Stati membri intraprendere le azioni necessarie per migliorare l’attuazione della direttiva sul distacco dei lavoratori. Ci si attende che la raccomandazione sia approvata dal prossimo Consiglio per l’occupazione e gli affari sociali il 9 giugno.</p>
      <p sl="cs">La Commissione intende quindi valutare l’attuazione della direttiva alla luce delle ultime sentenze della Corte europea di giustizia, collaborando strettamente con il Parlamento europeo sull’elaborazione di una relazione di propria iniziativa.</p>
      <p sl="cs">La Commissione è pienamente impegnata a garantire una tutela efficace dei diritti dei lavoratori e continuerà a combattere tutte le forme di dumping sociale e di violazione di tali diritti.</p>
      <p sl="cs">Andrebbe sottolineato che non esiste conflitto tra il sostegno costante dei diritti dei lavoratori e quello di un mercato interno competitivo, che ci offre i mezzi per preservare il benessere sociale dell’Europa. Se la nostra società e la nostra economia devono continuare a prosperare, dobbiamo fornire equa priorità agli aspetti sociali e alla concorrenzialità.</p>
    </intervention>
    <intervention id="2-418" speaker_id="28124" name="Gunnar Hökmark" is_mep="True" mode="spoken">
      <p sl="sv">a nome del gruppo PPE-DE . – Signor Presidente, desidero ringraziare il Commissario per la sua presentazione, e accolgo con favore il fatto che egli evidenzi l’importanza di una maggiore cooperazione tra gli Stati membri e la loro responsabilità per quanto riguarda l’attuazione appropriata della direttiva sul distacco dei lavoratori.</p>
      <p sl="sv">Ritengo che in questa discussione possa essere giustificabile richiamare l’attenzione su un aspetto, e cioè che dal 2004 abbiamo assistito a un rapido cambiamento del mercato europeo del lavoro. Abbiamo ottenuto un incremento della mobilità. E’ importante dire che i diversi scenari di terrore che sono stati proclamati all’epoca relativi alle conseguenze di una maggiore mobilità si sono dimostrati falsi. Si parlava di turismo delle prestazioni sociali e di innumerevoli altri problemi.</p>
      <p sl="sv">In effetti oggi esiste un milione di europei distaccati in diversi paesi. Inoltre, è nei paesi membri in cui abbiamo assistito alla maggiore apertura che è avvenuto il migliore sviluppo del mercato del lavoro e della retribuzione. La direttiva sul distacco dei lavoratori ha contribuito a garantire opportunità più vantaggiose per gli individui e ha inoltre favorito l’economia e il mercato del lavoro europei. Un milione di persone!</p>
      <p sl="sv">Dobbiamo ricordarci di questo aspetto quando discutiamo le tre diverse controversie giudiziarie. Ciò avviene poiché una volta che la Corte ha emesso la sua sentenza, notiamo che si tratta di una questione di situazioni differenti in casi differenti. Tuttavia, è inoltre importante che in ciò non ci sia il minimo sospetto della presenza di ostacoli ai diversi tipi di intervento industriale nei vari Stati membri. Nelle sentenze del tribunale non c’è nulla che faccia presagire un conflitto con diversi tipi di accordi collettivi o altre intese in merito alla retribuzione. Dall’altro lato, il paese membro deve disporre di una legislazione e la società deve funzionare al fine di permettere e incoraggiare la mobilità. E’ in questo quadro che ritengo sia altresì rilevante che ora sviluppiamo una migliore cooperazione, e che i vari Stati membri garantiscano di attuare e valutare questo elemento al fine di combinare la mobilità con la sicurezza sociale e la stabilità per tutti in Europa. Non dobbiamo incolpare l’UE per i problemi esistenti, piuttosto assumerci la responsabilità nei diversi Stati membri, e accogliere positivamente l’aumento di mobilità e benessere che può essere considerato un’opportunità offerta dalla direttiva sul distacco dei lavoratori.</p>
    </intervention>
    <intervention id="2-419" speaker_id="1938" name="Anne Van Lancker" is_mep="True" mode="spoken">
      <p sl="nl">a nome del gruppo PSE . – Signor Presidente, desidero ringraziare il Commissario per la raccomandazione a favore di una cooperazione amministrativa più vantaggiosa e migliori opzioni per gli ispettorati del lavoro. Tuttavia, signor Commissario, è cosciente del fatto che la nostra soddisfazione in merito è stata negata dalle sentenze Laval e Rüffert ? Queste hanno causato una grande agitazione, non solo nel gruppo socialista al Parlamento europeo, ma anche tra le organizzazioni sindacali al di fuori del Parlamento e tra i paesi che stanno attualmente ratificando il Trattato di Lisbona.</p>
      <p sl="nl">Abbiamo a lungo ritenuto che la direttiva sul distacco dei lavoratori fosse una direttiva eccellente dotata di un principio chiaro. Alla luce del fatto che non possiamo garantire che retribuzioni e condizioni di lavoro siano uguali in Europa, non è insensato per i dipendenti attendersi pari trattamento nel luogo in cui lavorano, indipendentemente dalla loro nazionalità. E’ positivo che la direttiva sul distacco dei lavoratori non assuma uno stato completo del principio di occupazione, ma imponga semplicemente alcune condizioni vincolanti. Eppure, la direttiva consente agli Stati membri anche la possibilità di imporre disposizioni più generose per la tutela dei lavoratori, conformemente alle loro tradizioni sociali e attenendosi agli accordi collettivi o, in generale, ad accordi collettivi vincolanti.</p>
      <p sl="nl">Le sentenze ci hanno sottratto le basi per un pari trattamento. La tutela minima fornita dalla direttiva sta gradualmente diventando massima. Per lungo tempo, fino a ora non è più stato un problema di scarsa trasposizione in certi Stati membri. Tuttavia, sta aumentando la nostra consapevolezza che la filosofia basilare della direttiva sia sbagliata ed è: i lavoratori dovrebbero essere tutelati, ma con moderazione. I diritti sociali di intavolare trattative e scioperare esistono, ma a condizione che non interferiscano con la libera circolazione di servizi. Non è una questione di commenti xenofobici, al contrario. I dipendenti stranieri sono più che benvenuti. In effetti, la libera circolazione dei lavoratori garantisce pari trattamento dal primo giorno, cosa che abbiamo intenzione di ottenere anche per quanto riguarda la libera circolazione di servizi.</p>
      <p sl="nl">Il mio gruppo richiede quindi una revisione della direttiva sul distacco dei lavoratori per tre ragioni: primo, per garantire che sia assicurato il pari trattamento di lavoratori indigeni e stranieri; secondo, per garantire che i sistemi nazionali per il dialogo sociale siano pienamente rispettati; e terzo, per garantire che i diritti sociali fondamentali siano salvaguardati per tutti. Contiamo sul suo sostegno signor Commissario.</p>
    </intervention>
    <intervention id="2-420" speaker_id="4440" name="Anne E. Jensen" is_mep="True" mode="spoken">
      <p sl="da">a nome del gruppo ALDE. – Signor Presidente, desidero ringraziare il Commissario per la sua dichiarazione. Recentemente, si sono di certo verificate svariate forti reazioni alle numerose sentenze da parte della Corte di giustizia. Alcuni osservatori ritengono che, in seguito alla sentenza Laval , tra le altre, il Trattato di Lisbona dovrebbe essere emendato e la Corte di giustizia contenuta. Vorrei dire che tale situazione sta oltrepassando il limite ed è dovuta al fatto che alcune frange vorrebbero bloccare i lavori e far sì che i cittadini pensino che il Trattato di Lisbona potrebbe rappresentare un problema per la certezza giuridica dei dipendenti. Al contrario, questo trattato comporterà maggiori diritti per i dipendenti.</p>
      <p sl="da">Altri osservatori quali l’onorevole Van Lancker ritengono che la direttiva sul distacco dei lavoratori dovrebbe essere emendata. Vorrei nuovamente dire no. Innanzi tutto non credo si dovrebbe proseguire con questa iniziativa. Penso, come ha proposto il Commissario, che per prima cosa dovremmo svolgere un lavoro preciso per vedere come la direttiva sul distacco dei lavoratori è attuata in pratica, e valutare le possibilità di tutela contro il dumping sociale nel quadro della legislazione applicabile.</p>
      <p sl="da">Ritengo, inoltre, che dovremmo attendere la reazione degli Stati membri. A tale proposito, sto forse pensando in particolare alla causa Laval . La sentenza finale in questa causa non è stata raggiunta in Svezia, e ci sono molte questioni legate a questa sentenza: l’ovvia discriminazione contro le imprese straniere, che non possiamo sostenere, e inoltre le informazioni poco chiare fornite alle aziende. In Danimarca il governo ha istituito un comitato di lavoro, costituito da operatori sociali (operatori del diritto e parti sociali), al fine di valutare il modo in cui l’ultima sentenza si adegui al modello danese, che è fondato sull’accordo e disciplinato dalla legislazione solo in misura molto limitata. Penso sarebbe utile attendere l’esito dell’operato di questo comitato. Si tratta di un comitato dinamico e terminerà il proprio lavoro entro giugno.</p>
      <p sl="da">Come spesso accade in politica, i problemi maggiori si incontrano nei dettagli, ed è quindi importante mantenere un atteggiamento equilibrato verso tali questioni. E’ trascorso soltanto un anno e mezzo da quando si è svolta un’accurata discussione in Parlamento della direttiva sul distacco dei lavoratori e abbiamo condotto un procedimento di consultazione con le parti sociali. Tutti hanno affermato che la direttiva fosse vantaggiosa, ma difficile da applicare. I dipendenti non conoscono i propri diritti e i datori di lavoro non sono abbastanza consapevoli dei propri obblighi. Pertanto, la nostra conclusione è che esiste la necessità di informazioni e cooperazione migliori; un aspetto che anche lei, signor Commissario, sta proponendo. Ad esempio, abbiamo inoltre consigliato di impiegare l’agenzia di Dublino, che rappresenta sia i governi sia le parti sociali, al fine di sviluppare buone prassi in quest’ambito. Vorrei sapere ciò che sta accadendo in questo settore. Posso comprendere il timore di dumping sociale; tuttavia, ritengo dobbiamo trattare con buon senso la questione. Qualora la direttiva sul distacco dei lavoratori fosse emendata, richiederebbe molto tempo, ed è quindi importante esaminare con attenzione tutte le possibilità al fine di garantire il fondamento per mercati del lavoro flessibili come quello danese secondo le norme applicabili. Si tratta della questione di assicurare che disponiamo effettivamente di mercati del lavoro flessibili.</p>
      <p sl="da">Il diritto di intraprendere azioni sindacali non sarà minacciato dalla sentenza; tuttavia, dovrebbe esserci un equilibrio relativo alle questioni connesse ai conflitti. Penso sia rilevante evidenziare che i diritti dei dipendenti saranno rafforzati dal Trattato di Lisbona e che parti sociali e governi devono collaborare indipendentemente dai limiti, al fine di far sì che la legislazione funzioni meglio e operi senza dissenso. Questa è la strada da percorrere!</p>
    </intervention>
    <intervention id="2-421" speaker_id="28615" name="Roberts Zīle" is_mep="True" mode="spoken">
      <p sl="lv">a nome del gruppo UEN. – Signor Presidente, signor Commissario, vi ringrazio. La sentenza in questa causa offre veramente la speranza che la Corte europea di giustizia comprenda in termini reali le quattro libertà fondamentali dell’Unione europea. In questa occasione, l’espressione “dumping sociale”, così diffusa anche in Parlamento, non è efficace in una causa in cui l’obiettivo era impedire a un’impresa di un altro Stato membro di fornire servizi nel mercato interno dell’UE. In questa discussione, vorrei scegliere un aspetto politico: gli Stati membri dell’UE, e, in larga parte, tra i paesi come la Svezia, negli ultimi anni hanno ricavato enormi profitti nei paesi baltici mediante la disposizione di servizi finanziari “offensivi”, in particolare prestiti per beni immobili. Non abbiamo mai limitato il flusso di questi capitali, anche quando i profitti erano straordinariamente elevati ed erano in parte ottenuti tramite il singolare dumping sociale delle esportazioni, ovvero i lettoni che hanno lavorato in queste banche hanno ricevuto salari assolutamente lontani dalla retribuzione conseguita dagli svedesi per il medesimo incarico in Svezia. Ora, durante la crisi finanziaria, numerose famiglie lettoni verseranno cifre esorbitanti per il denaro preso a prestito, ma i nostri cittadini e le nostre imprese non saranno in grado di competere sul mercato UE, e pertanto di saldare questi debiti. Di conseguenza, in realtà saranno i fondi pensionistici svedesi e altri azionisti bancari a subirne le conseguenze. Onorevoli colleghi, ci troviamo tutti sulla stessa barca europea: permettiamo alle libertà fondamentali dell’Europa di essere realmente libere, poiché tutti ne trarremo vantaggio! Vi ringrazio.</p>
    </intervention>
    <intervention id="2-422" speaker_id="1933" name="Elisabeth Schroedter" is_mep="True" mode="spoken">
      <p sl="de">a nome del gruppo Verts/ALE . – Signor Presidente, onorevoli colleghi, tutte le sentenze della Corte riguardano cause in cui le organizzazioni sindacali hanno adottato misure collettive riconosciute a livello internazionale a favore di un’azione contro il dumping sociale. In tutte e tre le sentenze la Corte europea di giustizia ha ammesso che le organizzazioni sindacali abbiano il diritto legittimo di intraprendere tali misure. La Corte, tuttavia, ha messo in discussione questo diritto in relazione al mercato interno.</p>
      <p sl="de">Nelle cause Laval e Rüffert , lo standard giuridico minimo è stato interpretato come l’unico massimo standard valido sul mercato interno. La Corte europea di giustizia ha quindi interpretato la direttiva sul distacco dei lavoratori in un modo molto specifico. Il legislatore, tuttavia, non l’ha intesa in questa maniera. Considerando la direttiva, il libero scambio di servizi deve essere promosso in equa concorrenza e occorre garantire i diritti dei dipendenti. La direttiva sul distacco dei lavoratori prevede inoltre la clausola della nazione più favorita per i dipendenti e ciò non è stato tenuto in considerazione nelle sentenze della Corte.</p>
      <p sl="de">La Corte di giustizia sta ora creando una situazione nell’Unione europea in cui la direttiva sul distacco dei lavoratori è stata modificata da una direttiva minima a una massima e in cui è legittimo imporre un vantaggio competitivo sul dumping sociale. Il diritto sociale internazionale dovrebbe ora essere soggetto a responsabilità per le imprese sul mercato libero interno. Può essere che stia quindi criticando le sentenze della Corte. Tuttavia, un’Unione senza elementi equivalenti di un’Europa sociale, quali accordi di contrattazione collettiva, misure comuni e lotta al dumping sociale, è destinata al fallimento e non disporrà più del sostegno dei cittadini. Pertanto, la risposta del nostro gruppo a questo punto è: il principio di “pari retribuzione per pari lavoro nella stessa azienda” deve rivestire una posizione equivalente sul mercato interno per quanto riguarda i criteri di libertà.</p>
    </intervention>
    <intervention id="2-423" speaker_id="1018" name="Francis Wurtz" is_mep="True" mode="spoken">
      <p sl="fr">a nome del gruppo GUE/NGL . Signor Commissario, innanzi tutto vorrei far notare che i miei colleghi della Conferenza dei Presidenti, che durante una discussione a tarda sera hanno deciso contro il mio volere, questa sera sono tutti assenti. Non fosse per questo dibattito a sera inoltrata, sarei lieto di aver finalmente iniziato una discussione in merito a questa grave questione, che è il riconoscimento da parte della Corte di giustizia del dumping salariale, un problema sul quale, signor Commissario, si è soffermato soltanto 20 secondi, in modo insolitamente spiccio.</p>
      <p sl="fr">Pertanto, descriverò brevemente le tre fasi di questa nuova dimensione del diritto europeo. 11 dicembre 2007: la Corte ha annullato un’azione sindacale che chiedeva che la società di navigazione finlandese Viking Line non dovesse essere autorizzata a registrare i propri traghetti in Estonia per ridurre i salari dei lavoratori. 18 dicembre 2007: la Corte si è nuovamente pronunciata a sfavore delle organizzazioni sindacali, stavolta a Vaxholm, in Svezia, per bloccare un edificio contro una società lettone che si rifiutava di osservare l’accordo collettivo applicabile al settore dell’edilizia. 3 aprile 2008: la Corte ha dichiarato colpevole la Bassa Sassonia in Germania per aver imposto un salario minimo a qualsiasi società di costruzioni aggiudicatasi un contratto d’appalto. La Corte si è quindi espressa a favore di un subappaltatore polacco di un’impresa tedesca, che retribuiva i propri lavoratori meno della metà del salario minimo previsto. Questa era la sentenza Rüffert .</p>
      <p sl="fr">In tutte e tre le cause, la ragione fondamentale invocata dalla Corte per giustificare la propria decisione di incoraggiare il dumping salariale è stata che il diritto comunitario vieta ogni misura, notate, che probabilmente “renda meno allettanti” le condizioni di un’impresa di un altro Stato membro poiché, e cito, si tratta di una “restrizione alla libera prestazione di servizi” o alla libertà di stabilimento, che figurano tra le libertà fondamentali garantite dal trattato. E’ semplicemente inaccettabile. Dov’è l’aspetto sociale di questo ragionamento liberale?</p>
      <p sl="fr">In effetti, qualsiasi progresso sociale in un paese renderebbe un mercato meno allettante (per usare l’espressione della Corte) per le società concorrenti. Dovrei aggiungere che, in tutte e tre le cause, la famosa direttiva sul distacco dei lavoratori non ha offerto la minima tutela ai lavoratori interessati. Al proposito, la Corte ha spiegato che, e cito, “la direttiva in parola è diretta, segnatamente, a realizzare la libera prestazione dei servizi”. Non è stata menzionata la tutela dei lavoratori.</p>
      <p sl="fr">Infine, in tutte e tre le cause, la Corte ha raggiunto la sentenza alla luce di articoli specifici del trattato e non solo della direttiva. Questi articoli sono, nella prima causa, il 43 e nelle altre due il 49, riportati parola per parola nel Trattato di Lisbona attualmente in fase di ratifica.</p>
      <p sl="fr">Pertanto, la mia conclusione è chiara. Non è sufficiente emendare una direttiva per risolvere il problema posto da queste sentenze. Chiunque abbia intenzione di ristabilire la supremazia dei diritti sociali sul libero scambio deve insistere su una revisione dei trattati, e specificatamente degli articoli con cui la Corte ha giustificato le sue recenti decisioni. E’ complicato, ma ritengo sia necessario, poiché altrimenti possiamo solo prevedere una crisi reale in merito alla legittimità dell’attuale modello economico e sociale europeo.</p>
    </intervention>
    <intervention id="2-424" speaker_id="28119" name="Kathy Sinnott" is_mep="True" mode="spoken">
      <p sl="en">a nome del gruppo IND/DEM . – Signor Presidente, recentemente, nella causa Rüffert , una società polacca ha retribuito 53 lavoratori solo con il 46 per cento del salario concordato per l’industria in Germania. L’aggiudicatario polacco è stato citato in giudizio; hanno reagito sottoponendo il caso alla Corte, e la CGCE si è da poco espressa a favore del subappaltatore polacco.</p>
      <p sl="en">Non molto tempo fa, John Monks, il presidente della Confederazione europea dei sindacati, prendendo la parola durante un incontro in sede di commissione per l’occupazione e gli affari sociali in merito una causa precedente, la causa Laval , e avvertendoci per cause future, ha affermato che “ci è stato detto che il nostro diritto a scioperare è fondamentale, ma non quanto la libera circolazione di servizi”.</p>
      <p sl="en">Le organizzazioni sindacali sono rese impotenti da queste sentenze. La direttiva sui servizi e la direttiva sul distacco dei lavoratori rappresentano una minaccia diretta a tutto ciò che è stato ottenuto con i diritti dei lavoratori negli ultimi 30 anni.</p>
      <p sl="en">Si sono svolte tre cause (Laval , Viking e ora Rüffert) e un organo di interpretazione giudiziaria sta rendendo gli appalti senza scopo, i sindacati impotenti e l’equità dei salari un termine senza significato. Come John Monks ha dichiarato nel dibattito riguardante la causa Laval , occorre un protocollo di tutela nel Trattato di Lisbona o in futuro ci troveremo di fronte al dumping sociale.</p>
    </intervention>
    <intervention id="2-425" speaker_id="4535" name="Philip Bushill-Matthews" is_mep="True" mode="spoken">
      <p sl="en">Signor Presidente, ritengo che la Commissione per prima abbia pubblicato nel 2006 un documento orientativo sull’attuazione della direttiva sul distacco dei lavoratori, e allora il gruppo socialista, in risposta, esortò in Aula un consolidamento della direttiva. La Commissione non ritenne fosse necessario e chiaramente non lo crede ora, e per la cronaca concordo in merito.</p>
      <p sl="en">Come la Commissione ha chiaramente precisato, il problema consiste nei punti deboli dell’attuazione a livello nazionale, nella cooperazione insufficiente tra gli Stati membri e nella scarsa disponibilità di informazioni. Rafforzare la legislazione UE non risolverebbe questi punti deboli. In effetti renderebbe ancora più difficile eliminarli.</p>
      <p sl="en">Infine, desidero osservare che il Commissario conferma un pieno impegno a tutelare i diritti dei lavoratori e a lottare contro il dumping sociale. Dovremmo concordare in merito da tutte le parti dell’Aula, ma anche che esiste un altro diritto da salvaguardare: il diritto di tutti i lavoratori di essere mobili e distaccati, e di fornire servizi transfrontalieri.</p>
      <p sl="en">I diritti di tutela sociale devono andare di pari passo con il diritto di prestazione di servizi, ed è necessario che non ci siano contraddizioni. Ovviamente si tratta di una sfida importante ottenere il giusto equilibrio. Tuttavia, la sfida per gli Stati membri è quella di risolvere, non per l’UE proporre norme più severe. Sostengo che il Commissario abbia indicato il percorso e lo invito a concordare con me che il nostro ruolo di deputati dovrebbe essere di far sì che ciascuno dei nostri paesi lo segua.</p>
    </intervention>
    <intervention id="2-426" speaker_id="2107" name="Jan Andersson" is_mep="True" mode="spoken">
      <p sl="sv">Signor Presidente, signor Commissario, accolgo con favore la raccomandazione, e ancora di più il fatto che il Commissario cerchi di combattere il dumping sociale e che il Presidente Barroso e il Commissario Špidla affermino che il diritto di sciopero non condiziona la libera circolazione. Tuttavia, la vostra proposta non si spinge abbastanza oltre. Non si spinge abbastanza oltre per prevenire il dumping sociale.</p>
      <p sl="sv">Consideriamo innanzi tutto ciò che ha asserito la Corte nelle cause Rüffert e Laval . Ha stabilito che è il salario minimo nel paese d’origine che conta, in altre parole un lavoratore polacco deve operare sullo stesso luogo di lavoro di un tedesco per il 46 per cento della retribuzione per cui lavora un dipendente tedesco. Se si fosse affermato che una donna doveva lavorare per il 46 per cento di ciò che guadagna un uomo, avremmo dichiarato che si trattava di discriminazione. In questo caso è una discriminazione verso i lavoratori polacchi che non ricevono la stessa retribuzione di quelli tedeschi. E’ inaccettabile.</p>
      <p sl="sv">Secondo, i diversi modelli sociali non sono giudicati allo stesso modo. Nella causa Rüffert è stato evidenziato che gli accordi collettivi devono essere generalmente applicabili, e non il modello scelto nella Bassa Sassonia. La stessa cosa è avvenuta nella causa Laval. Certi modelli di mercato del lavoro hanno la precedenza su altri. Anche questo è inaccettabile.</p>
      <p sl="sv">Terzo, si è detto che il diritto allo sciopero è fondamentale, ma, laddove è misurato contro la libera circolazione, non ha molto peso, non ne ha affatto. E’ invece la libera circolazione ad avere la precedenza.</p>
      <p sl="sv">Alcuni oratori hanno detto “sì, ma dobbiamo disporre della libera circolazione”. Certamente dobbiamo, ma in che modo incoraggiamo la libera circolazione se ne rimuoviamo le condizioni nei paesi? Credete che i cittadini di questi paesi diranno “accogliamo le persone”? No, chiederanno frontiere chiuse. Sono a favore delle frontiere aperte tra nuovi e vecchi Stati membri, ma anche di pari condizioni per lavoro equo, e quest’aspetto deve essere altresì fondamentale. Quindi, la Commissione deve avviare un’azione più decisa in relazione agli emendamenti alla direttiva sul distacco dei lavoratori.</p>
    </intervention>
    <intervention id="2-427" speaker_id="4255" name="Pierre Jonckheer" is_mep="True" mode="spoken">
      <p sl="fr">Signor Presidente, signor Commissario, condivido in gran parte il parere dei miei colleghi, gli onorevoli Van Lancker e Wurtz. Infine la questione è quanti lavoratori poveri vogliamo ci siano nell’Unione europea.</p>
      <p sl="fr">Senza ribadire le sentenze della Corte, noto che abbiamo raggiunto un punto in cui la direttiva sul distacco dei lavoratori è impiegata contro le disposizioni nazionali o regionali finalizzate a garantire “condizioni eque” e un salario minimo per tutti i lavoratori.</p>
      <p sl="fr">Siamo quindi giunti a una situazione in cui questa direttiva mina la territorialità del diritto al lavoro. Possiamo garantire la mobilità dei lavoratori, assicurando la territorialità del diritto al lavoro, e questo aspetto è in discussione. Tralasciando un attimo la direttiva sul distacco dei lavoratori, vorrei richiamare la vostra attenzione su un altro argomento collegato, sul ricorso che la società TNT ha presentato alla Commissione in seguito a una sentenza da parte di un tribunale amministrativo di Berlino, asserendo che il governo tedesco, imponendo un salario minimo nel settore postale, non è stato in grado di tenere in considerazione l’impatto economico del salario minimo (si parla di 9,80 euro l’ora) sui suoi concorrenti. Ci troviamo in una situazione in cui il salario minimo, che è di competenza nazionale, in realtà sta scoraggiando la concorrenza. Questa è l’interpretazione della TNT.</p>
      <p sl="fr">La Commissione sta attualmente esaminando questa istanza. Qualora lei o i suoi colleghi e il collegio vi esprimeste a favore della TNT in merito, credo, Commissario Špidla, che perdereste tutta la credibilità, in questo e in altri casi, e sarà necessaria più di una raccomandazione della Commissione sulle migliori informazioni e la cooperazione amministrativa tra gli Stati membri per garantire veramente la dignità dei lavoratori nell’Unione europea.</p>
    </intervention>
    <intervention id="2-428" speaker_id="28134" name="Eva-Britt Svensson" is_mep="True" mode="spoken">
      <p sl="sv">Signor Presidente, è compito della Corte europea di giustizia emettere sentenze in linea con i trattati. Pertanto, i trattati devono essere emendati al fine di proteggere gli interessi dei lavoratori. La conclusione derivante dalle sentenze della Corte nelle cause Laval , Viking Line e Rüffert è che il Trattato di Lisbona non può essere approvato dai lavoratori salariati d’Europa a meno che al trattato non si aggiunga una clausola relativa ai diritti dei lavoratori, il diritto di difendere gli accordi collettivi, di intraprendere azioni sindacali volte a migliorare la retribuzione e le condizioni occupazionali.</p>
      <p sl="sv">Richiedere una retribuzione più elevata del salario minimo ora rappresenta un ostacolo agli scambi secondo la Corte, e i sindacati non saranno in grado di impedire il dumping salariale. Il 17 aprile 2008 il Commissario McCreevy ha fornito una risposta scritta a una domanda riguardante le organizzazioni sindacali come segue: “le organizzazioni sindacali possono continuare a intraprendere azioni sindacali purché siano motivate da obiettivi legittimi compatibili con il diritto CE”. Non è possibile spiegarlo in modo più chiaro. Deve quindi essere modificato il diritto comunitario. Libera circolazione, sì, ma senza discriminazione dei lavoratori di altri paesi.</p>
    </intervention>
    <intervention id="2-429" speaker_id="28146" name="Hélène Goudin" is_mep="True" mode="spoken">
      <p sl="sv">Signor Presidente, la Corte europea di giustizia ha ripetutamente chiarito agli Stati membri che non possono considerarsi indipendenti quando si tratta di ambiti politici fondamentali quali la politica in materia di sanità, lotterie, pubblicità di alcolici e ora, più recentemente, di mercato del lavoro. Questo aspetto è noto come attivismo giuridico, e deve essere considerato una minaccia diretta alla democrazia e al principio di sussidiarietà. A causa del suo atteggiamento arrogante verso i governi democraticamente eletti degli Stati membri, la Corte europea di giustizia è in effetti un potere autodesignatosi.</p>
      <p sl="sv">Quando si tratta della sentenza Laval , questo significa che le società svedesi e straniere opereranno in condizioni del tutto diverse sul territorio svedese. Tale situazione è completamente inaccettabile. Esorto i deputati a riflettere la prossima volta che decideranno di concedere maggiori competenze alle istituzioni europee non elette. Oggi, sembra che alla fine stiamo aprendo gli occhi.</p>
    </intervention>
    <intervention id="2-430" speaker_id="23782" name="Jacek Protasiewicz" is_mep="True" mode="spoken">
      <p sl="pl">Signor Presidente, la direttiva sul distacco dei lavoratori è una delle basi su cui si fonda l’attuazione di una delle quattro libertà comunitarie fondamentali, che sono libertà europee, e che ha accompagnato i trattati e la Comunità europea proprio dall’inizio.</p>
      <p sl="pl">L’articolo 49 del trattato è uno dei regolamenti che disciplinano gli affari interni dell’Unione europea formulati in maniera più inequivocabile, e asserisce chiaramente che le restrizioni alla libera prestazione dei servizi all’interno della Comunità sono vietate nei confronti dei cittadini degli Stati membri stabiliti in un paese della Comunità che non sia quello del destinatario della prestazione. Le pratiche persistenti riscontrate in numerosi Stati membri finalizzate alla limitazione amministrativa di questa libertà, garantita dal trattato, sono quindi sorprendenti.</p>
      <p sl="pl">Da quando sono stato eletto in Parlamento, ho ricevuto una serie di rimostranze da parte di imprenditori, derivanti soprattutto dai nuovi Stati membri che hanno aderito all’UE dopo il 2004, per quanto riguarda le attività di autorità locali e regionali che impongono deliberatamente a questi imprenditori requisiti aggiuntivi che non sono affatto giustificati da alcun atto giuridico europeo. In numerose occasioni, ho sollevato tale questione dinanzi al Parlamento, chiedendo una dichiarazione inequivocabile da parte della Commissione europea nell’interesse del diritto UE, e di conseguenza a difesa della libertà di prestazione di servizi.</p>
      <p sl="pl">Sono lieto che i miei sforzi abbiano ricevuto una conferma così chiara nella sentenza della Corte europea di giustizia che stiamo discutendo oggi. Sono convinto che, alla luce delle recenti sentenze della Corte, noi (ovvero Parlamento e Commissione europea insieme) saremo in grado di elaborare un sistema per l’organizzazione di un mercato interno di servizi che, assicurando i diritti fondamentali dei dipendenti, questi diritti e questi diritti fondamentali, non imporrà oneri supplementari sugli imprenditori europei che ostacolerebbero le loro attività e che per definizione, come stabiliscono le sentenze della Corte, violano il diritto europeo.</p>
      <p sl="pl">Si dovrebbe sostenere, non combattere un libero mercato per i servizi e la mobilità lavorativa. Sono queste le sfide del XXI secolo.</p>
    </intervention>
    <intervention id="2-431" speaker_id="23807" name="Magda Kósáné Kovács" is_mep="True" mode="spoken">
      <p sl="hu">Signor Presidente, signor Commissario, vi ringrazio. Dopo diverse sentenze della Corte europea di giustizia, la direttiva sul distacco dei lavoratori (96/71/CE) è al centro dell’attenzione dell’Unione. La Corte si è espressa. Ciò che in effetti ha detto potrebbe essere messo in discussione, ma non sarebbe utile poiché la sua decisione rimarrebbe valida, e la Corte tuttavia non ha stabilito una scala di valori.</p>
      <p sl="hu">Possiamo notare che queste sentenze hanno originato pareri contrastanti in Parlamento, ma è positivo che la Commissione abbia considerato ciò che occorre fare e che abbia chiesto agli Stati membri. Tale iniziativa è ancora più importante poiché stanno cercando di gettare acqua sul fuoco. E’ rilevante che una precedente omissione da parte della Commissione abbia purtroppo contribuito a un clima pesante, dal momento che tuttora non ha considerato attentamente la trasposizione della direttiva sul distacco dei lavoratori nei sistemi nazionali, anche se due anni prima è stato richiesto con forza in una risoluzione del Parlamento europeo. Pertanto, non esiste soluzione per quanto concerne il fatto che le misure di tutela dei lavoratori degli Stati membri siano conformi alla direttiva in questione e, di conseguenza, non siamo in grado di stabilire se la direttiva sul distacco dei lavoratori è effettivamente operativa o se necessita di essere modificata alla luce delle norme relative al mercato dei servizi. Non esistono lezioni sull’attuazione, al massimo ci sono dichiarazioni violentemente in contrasto. Siamo mossi dal dubbio che questa situazione incerta dia adito a populismo and demagogia. E non stiamo creando un problema politico da difetti giuridici casuali? E’ probabile che abbiamo generato una tensione politica laddove dovrebbe esserci esclusivamente un sobrio regolamento.</p>
      <p sl="hu">Onorevoli colleghi, la libertà del mercato dei servizi opera, con rare eccezioni, nell’ambito delle disposizioni della legislazione. Dall’altro lato, sono necessarie misure precise volte a compensare il diritto. Speriamo in queste azioni specifiche da parte della Commissione, poiché la Corte non può intraprendere una verifica esauriente del materiale giuridico. E’ compito della Commissione. E spetta alla Commissione avviare procedimenti contro le violazioni del diritto, ove necessario. Ciò potrebbe rafforzare le parole del Commissario Špidla, ovvero che dobbiamo agire contemporaneamente e insieme, nell’interesse dei diritti giuridici dei dipendenti e del mercato sociale. Vi ringrazio.</p>
    </intervention>
    <intervention id="2-432" speaker_id="28248" name="Gabriele Zimmer" is_mep="True" mode="spoken">
      <p sl="de">Signor Presidente, signor Commissario, dissento con lei sul fatto che non ci sarebbe discrepanza tra una vigorosa protezione sociale dei dipendenti e un forte mercato interno. Un mercato interno europeo che è conforme al sistema di concorrenza globale è in definitiva l’espressione di tale tipo di contrapposizione. Tuttavia, condivido che gli Stati membri si assumano la responsabilità della trasposizione del diritto UE in quello nazionale. Almeno nella causa Rüffert , i governatori di Berlino e della Bassa Sassonia non puntano semplicemente il dito contro la Corte europea di giustizia.</p>
      <p sl="de">In generale non sono riusciti a spiegare autorevolmente la norma riguardante alla contrattazione collettiva e a chiedere il salario minimo legale. Signor Commissario, le chiedo di declinare la sua responsabilità e domandare apertamente il requisito necessario al fine di emendare le basi giuridiche europee. Ciò riguarda, ad esempio, gli articoli 50 e 56 della versione consolidata del Trattato di Lisbona del 15 aprile, l’inasprimento della direttiva sul distacco dei lavoratori, la concessione del diritto a intraprendere azioni sindacali e il diritto transfrontaliero in merito. Mi riferisco inoltre al fatto che la revisione dei problemi politici non dovrebbe essere semplicemente lasciata alla CGCE, ma che le istituzioni dell’UE, il Consiglio, la Commissione e il Parlamento europeo, e gli Stati dovrebbero assumersi la responsabilità al proposito tramite la loro legislazione.</p>
    </intervention>
    <intervention id="2-433" speaker_id="1263" name="Elmar Brok" is_mep="True" mode="spoken">
      <p sl="de">Signor Presidente, signor Commissario, onorevoli colleghi, il Trattato di Lisbona comporterà un considerevole miglioramento per i dipendenti, onorevole Wurtz la devo contraddire al proposito. Dobbiamo quindi accettarlo poiché la politica sociale sta diventando un dovere generale. In futuro, tutto deve essere controllato con strumenti legislativi dal punto di vista della politica sociale e la definizione di economia sociale di mercato prevista dal trattato rappresenta un progresso sostanziale.</p>
      <p sl="de">Occorre competitività e maggiore produttività, e ciò deve di certo essere un elemento essenziale nell’ordine globale, ma in tutte e tre le cause notiamo che non si tratta di concorrenza in un ordine globale, ma, piuttosto, se il lavoro è stato svolto in certi settori dell’Unione europea tra i suoi Stati membri in quanto parte di un mercato interno comune.</p>
      <p sl="de">Non dobbiamo trovarci in una situazione in cui l’ordine globale è utilizzato per mettere i dipendenti di Stati membri diversi uno contro l’altro sulla base della competitività internazionale. Se si distrugge la solidarietà fra lavoratori, anche l’Unione europea, la coesione delle nostre società, saranno cancellate.</p>
      <p sl="de">Per questa ragione, ora è importante non essere ammoniti dai tribunali, ma chiarire che dobbiamo controllare la legislazione. La direttiva sul distacco dei lavoratori risale all’inizio degli anni novanta. Oggi non è più applicabile e occorre individuare ciò che è sbagliato. Non ne sono a conoscenza nei dettagli. Le parti della contrattazione collettiva devono verificare di concludere i propri accordi in merito conformemente al mercato interno. La legislazione nazionale deve essere adattata a esso. Dobbiamo esaminare tutti questi aspetti. Allo stesso tempo, non bisogna giungere al frazionamento e al protezionismo poiché dovrebbe essere garantita la mobilità.</p>
      <p sl="de">Quando parliamo delle quattro libertà fondamentali, intendiamo le quattro libertà fondamentali del mercato. Tuttavia, la mia definizione di economia sociale di mercato prevede che il mercato si svolga solo nel quadro permesso dal legislatore, in modo da disporre di un’equa distribuzione dei vantaggi di questo sistema economico e di non lasciarli al libero gioco delle forze di mercato. Qualora ciò accadesse, il mercato si autodistruggerebbe. Occorre pertanto questo tipo di condizione quadro di economia sociale di mercato.</p>
      <p sl="de">Signor Presidente, in conclusione, mi consenta di compiere una citazione. “Non l’economia di libero mercato del laissez-faire che ha depredato l’epoca scorsa, né il libero gioco delle forze di mercato”, e frasi simili, “ma un’economia di mercato socialmente responsabile, in cui l’individuo riceve di nuovo ciò che gli spetta, che attribuisce grande valore alla persona e di conseguenza fornisce inoltre un equo ritorno per il lavoro svolto: questa è la moderna economia di mercato”. Si tratta di una citazione di Ludwig Erhard, di cui in definitiva non si può dire fosse contrario a un’economia di mercato.</p>
    </intervention>
    <intervention id="2-434" speaker_id="1407" name="Stephen Hughes" is_mep="True" mode="spoken">
      <p sl="en">Signor Presidente, mi permetta di rendere noto quanto concordi con l’onorevole Brok e quanto dissenta con l’onorevole Bushill-Matthews, ma ne parlerò tra un attimo. Desidero ringraziare il Commissario per la raccomandazione adottata il 3 aprile. E’ un passo importante nella giusta direzione. Ritengo che lo scambio e l’accesso più efficace alle informazioni, nonché lo scambio di buone pratiche aiuteranno di certo, ma si è trattato di uno strano scherzo del tempo che la raccomandazione sia stata adottata nello stesso giorno in cui è stata emessa la sentenza Rüffert . Penso che le cause Laval e Rüffert in particolare ci chiedano ora di andare oltre questa raccomandazione.</p>
      <p sl="en">Queste cause danno origine alla visione che le libertà economiche possano essere interpretate come una concessione alle imprese del diritto di eludere o aggirare le norme e le pratiche nazionali, sociali e occupazionali. L’unica protezione, a quanto pare, sono le disposizioni della direttiva sul distacco dei lavoratori. In tal caso, è pertanto evidente che sia necessario rivedere la direttiva. In particolare, occorre chiarire l’ambito degli accordi collettivi, stabilire norme obbligatorie, e per azioni collettive applicare tali norme.</p>
      <p sl="en">Ritengo sia necessario agire in merito ad alcuni aspetti. Occorre garantire che gli accordi collettivi del paese ospite possano offrire standard più elevati anziché minimi, rendere obbligatorio ciò che attualmente è costituito solo da opzioni per gli Stati membri, quali l’applicazione di tutti gli accordi collettivi genericamente vincolanti per tutti i lavoratori distaccati. Penso sia inoltre necessario un limite di tempo preciso per la definizione di un lavoratore distaccato, in modo che ci sia un’idea chiara di quando un lavoratore di questo tipo cessi di esserlo.</p>
      <p sl="en">Infine, per ora, credo occorra estendere la base giuridica della direttiva al fine di includere la libera circolazione dei lavoratori, nonché la libera prestazione di servizi. Si tratta di una proposta respinta nel 1996, ma mi auguro che adesso si possa considerare la sua importanza.</p>
      <p sl="en">E’ la Corte che ha affermato che il diritto allo sciopero e il diritto di associazione sono diritti fondamentali, ma non quanto le libertà economiche. Le organizzazioni sindacali potrebbero essere scusate per pensare di vivere improvvisamente nella Fattoria degli animali. Siamo loro debitori per quanto riguarda il ripristino di un equilibrio appropriato. Ritengo che queste semplici modifiche proposte per la direttiva sul distacco dei lavoratori rappresenterebbero un punto di partenza.</p>
    </intervention>
    <intervention id="2-435" speaker_id="37676" name="Søren Bo Søndergaard" is_mep="True" mode="spoken">
      <p sl="da">Signor Presidente, quando in febbraio abbiamo esaminato il Trattato di Lisbona, i miei colleghi ed io abbiamo proposto che il diritto a intraprendere azioni sindacali collettive dovesse rientrare nelle competenze degli Stati membri. Purtroppo, la maggioranza di voi ha espresso voto contrario e ora sorge il dubbio seguente: per quale motivo? L’unica spiegazione plausibile e la logica conseguenza è che il perseguimento transfrontaliero di possibili maggiori profitti da parte dei datori di lavoro ha infine la precedenza sul diritto dei dipendenti di difendersi contro il dumping sociale. potete certamente crederci, ma allora dovete smettere di parlare di Europa sociale.</p>
      <p sl="da">I dipendenti di ogni paese devono avere il pieno diritto a intraprendere azioni sindacali al fine di garantire che i lavoratori migranti ricevano almeno i medesimi loro salari. Non si tratta di discriminazione. Non riteniamo che i lavoratori migranti debbano ottenere retribuzioni inferiori rispetto ai lavoratori che già vivono nel paese. Siamo contrari alla discriminazione e occorre intervenire. L’alternativa è il dumping sociale. E’ una spirale discendente. Pertanto, con qualsiasi strumento necessario, dobbiamo almeno assicurare il diritto libero e illimitato a intraprendere azioni sindacali mediante un protocollo giuridicamente vincolante nel Trattato di Lisbona.</p>
    </intervention>
    <intervention id="2-436" speaker_id="28198" name="Jacques Toubon" is_mep="True" mode="spoken">
      <p sl="fr">Signor Commissario, è vero che siamo estremamente delusi nel vedere in che modo la libera prestazione di servizi è applicata nella giurisprudenza. Si può perdonare chi pensa che, in alcune interpretazioni, la CGCE abbia cercato di stabilire la superiorità degli articoli 43 e 49 su qualsiasi altra considerazione. Tuttavia, diffido dell’analisi manichea di queste decisioni giuridiche che, come tutti sapete, sono innanzi tutto cause pilota.</p>
      <p sl="fr">Ritengo che la domanda che dobbiamo porci sia in che modo garantire l’acquis sociale. Più in particolare, occorre rispondere a due domande. Primo, a quale livello salariale devono essere soggette le aziende in virtù delle norme del paese ospite? Secondo, in che misura possiamo limitare le azioni collettive delle organizzazioni sindacali volte a garantire pari trattamento di lavoratori nazionali e distaccati?</p>
      <p sl="fr">Nel rispondere a tali domande, non credo in una modifica della direttiva sul distacco dei lavoratori. Ritengo persino che ci prenderemmo un rischio notevole nel tentare di farlo. Al contrario, penso sia più interessante la proposta della Confederazione europea dei sindacati a favore di una clausola sociale. Trovo si tratti di un caso di applicazione dei Trattati, vecchi e nuovi, piuttosto semplice, come ha affermato l’onorevole Brok: gli articoli 3, paragrafo 3 e 6, paragrafo 1, e la Carta dei diritti fondamentali, che ora sono parte della legislazione di base.</p>
      <p sl="fr">Occorre inoltre applicare, e i parlamenti nazionali potrebbero sorvegliare tale azione, il principio di sussidiarietà in tutto ciò che riguarda il diritto al lavoro, i diritti dei lavoratori e il diritto allo sciopero in particolare.</p>
      <p sl="fr">Nel prossimo futuro la Presidenza francese è in procinto di avviare l’agenda sociale. Per lei, signor Commissario, la Commissione deve superare le azioni che lei ha compiuto, nonché la raccomandazione amministrativa minima, per un testo più politico, tenendo in piena considerazione i dubbi derivanti dalla giurisprudenza.</p>
    </intervention>
    <intervention id="2-437" speaker_id="1904" name="Karin Jöns" is_mep="True" mode="spoken">
      <p sl="de">Signor Presidente, signor Commissario, onorevoli colleghi, una cooperazione più stretta tra le amministrazioni nazionali è certamente giusta e appropriata. Accolgo positivamente questo aspetto. E’ persino essenziale.</p>
      <p sl="de">Tuttavia, se tutti abbiamo veramente intenzione di evitare una corsa al salario minimo più contenuto in Europa, occorre fare di più, e anche lei ne è consapevole, signor Commissario. Secondo la sentenza Rüffert , a mio parere esiste un’unica soluzione. Dobbiamo migliorare la direttiva sul distacco dei lavoratori. E’ necessario che in merito intervenga anche la Commissione.</p>
      <p sl="de">Dobbiamo trarre le conseguenze legislative da questa sentenza poiché inverte l’intenzione della direttiva sul distacco dei lavoratori. La libera prestazione di servizi occupa un posto più importante rispetto alla tutela dei dipendenti. Si spiega inoltre il passaggio pianificato dalla protezione minima a quella massima. Nel mio paese, la Germania, 8 Stati federali su 16 sono direttamente influenzati da tale sentenza. I governi regionali intendevano soltanto servire da modelli in merito alle questioni sul dumping salariale.</p>
      <p sl="de">In base alla direttiva sul distacco dei lavoratori, nonché alle direttive in materia di appalto, volevano garantire la conformità a determinati criteri sociali, almeno in caso di aggiudicazione di appalti pubblici. Hanno quindi chiesto una conformità ai tassi salariali locali consueti come criterio sociale, dal momento che sono superiori al salario minimo.</p>
      <p sl="de">Per me è difficile comprendere la sentenza della Corte di giustizia. Se davvero vogliamo parametri sociali, e ritengo che tutti ne abbiano intenzione, allora deve essere possibile ottenere più di un salario minimo. La sentenza non dovrebbe intrappolarci nel continuare in futuro ad autorizzare esclusivamente standard minimi per i lavoratori distaccati. Non è l’Europa sociale che il mio gruppo si propone. Per essere sicuri, occorre inoltre esaminare accuratamente le direttive in materia di appalto.</p>
      <p sl="de">In Germania, le sentenze della Corte europea di giustizia relative all’occupazione trattate questa sera, hanno creato un flash back all’approvazione dell’Europa. Ora si chiede a tutti di cambiare nuovamente linea d’azione.</p>
    </intervention>
    <intervention id="2-438" speaker_id="4337" name="Alejandro Cercas" is_mep="True" mode="spoken">
      <p sl="es">Signor Presidente, signor Commissario, se ci occupassimo di un problema minore, capirei che una semplice raccomandazione che trattasse di scambio di buona prassi e di inserimento di informazioni più efficienti potrebbe risolvere il problema. Tuttavia, signor Commissario, il fatto è che dobbiamo gestire un problema di grande importanza, che purtroppo non è stato nemmeno menzionato nel suo intervento.</p>
      <p sl="es">Il problema, signor Commissario, è che attualmente la Corte di giustizia elabora una giurisprudenza consolidata che indica che i lavoratori di un paese possono svolgere il proprio operato in un altro Stato per meno del 50 per cento del salario, secondo una direttiva che, va detto, è stata creata proprio per prevenire tale situazione.</p>
      <p sl="es">Quindi, se è possibile che sia in vigore una legislazione che consente tale situazione, chiaramente esiste un problema fondamentale che non può essere risolto semplicemente sciogliendo i dubbi relativi alle informazioni.</p>
      <p sl="es">Secondo, signor Commissario, il problema sta nel fatto che sono state omesse le diverse pratiche sindacali nazionali sulla determinazione di salari e accordi collettivi. Finlandia, Svezia, Danimarca e Germania sono state escluse. Si tratta quindi di un problema rilevante, non per questi paesi, ma per l’Europa nel suo complesso, che sta assistendo in che modo sono indebolite le sue norme nazionali, e come l’Europa non solo stia fallendo nel garantire migliore protezione per i propri lavoratori, ma stia anche infrangendo i sistemi di tutela nazionale.</p>
      <p sl="es">Nell’ottica di tale situazione, signor Commissario, non credo possiamo voltarci dall’altra parte. Non penso possiamo prescrivere un’aspirina quando ciò che serve è un intervento chirurgico considerevole, e ritengo che occorra ripristinare un equilibrio tra i principi dei diritti dei lavoratori e quelli del mercato, poiché altrimenti non solo l’Europa sociale, ma l’Europa intera andrà in questa direzione.</p>
    </intervention>
    <intervention id="2-439" speaker_id="28394" name="Dariusz Rosati" is_mep="True" mode="spoken">
      <p sl="pl">Signor Presidente, signor Commissario, l’obiettivo della direttiva sul distacco dei lavoratori è garantire la libera prestazione di servizi assicurando allo stesso tempo i diritti dei dipendenti. A mio parere, questa direttiva ha giovato all’Unione europea, e le critiche che sto sentendo oggi in quest’Aula sono in larga misura infondate.</p>
      <p sl="pl">Vorrei evidenziare che nella causa Rüffert su cui stiamo dibattendo, la violazione di norme sociali e la determinazione dei salari al livello scandalosamente basso pari al 46 per cento sono avvenute non in seguito ai difetti della direttiva sul distacco dei lavoratori, ma semplicemente per il fallimento nell’attuare parte della legislazione pertinente della Bassa Sassonia nel modo previsto dalla direttiva in questione. La situazione è simile nella causa Laval , in cui a propria volta esiste in Svezia una condizione secondo la quale una retribuzione minima non è stabilita da uno statuto o in un accordo collettivo come contemplato nella direttiva sul distacco dei lavoratori. Pertanto, sono del parere che la soluzione a questa situazione stia soprattutto nell’adeguamento della legislazione nazionale alle disposizioni della direttiva attuale, benché riconosca che in essa esistano numerosi aspetti che possono tuttora essere migliorati, e appoggio l’opinione della Commissione in proposito.</p>
      <p sl="pl">Desidero inoltre cogliere questa opportunità per parlare del concetto di dumping sociale, che è stato menzionato con frequenza in Aula. Tale concetto non esiste nel diritto internazionale o nella teoria economica. Si tratta puramente di un termine propagandistico. Non è possibile parlare di dumping in una situazione in cui i lavoratori distaccati (polacchi in Germania o lettoni in Svezia) ricevono una remunerazione più elevata di quella che otterrebbero nel proprio paese, né in una situazione in cui non esistono norme sociali o salariali vincolanti per tutti i paesi, e il motivo per cui tali norme non esistono è che il livello di sviluppo dei nostri Stati membri è diverso, e inoltre, la politica si differenzia da Stato a Stato.</p>
    </intervention>
    <intervention id="2-440" speaker_id="1337" name="Manuel Medina Ortega" is_mep="True" mode="spoken">
      <p sl="es">Signor Presidente, ritengo sia evidente che la sentenza della Corte di giustizia minacci le stesse fondamenta dell’Unione europea. E’ chiaro che la Corte sia l’organo più elevato per interpretare il diritto dell’UE, e nessuno ora ha intenzione di indebolire tale istituzione. Questa giurisprudenza, tuttavia, come ha rilevato l’onorevole Cercas, minaccia il principio di coesione sociale. Per molte persone in Europa, un’Unione europea che non garantisce diritti sociali minimi non merita di esistere e, quindi, stiamo mettendo a rischio l’effettiva esistenza dell’Unione europea.</p>
      <p sl="es">Poiché non possiamo contestare le sentenze della Corte e dobbiamo conformarci ad esse, per le istituzioni dotate di competenze legislative (la Commissione, il Parlamento e il Consiglio) è chiaramente giunto il momento di adottare misure volte a garantire che tale giurisprudenza non diventi definitiva, visto che si tratta di una giurisprudenza legata a testi giuridici specifici che possono essere modificati.</p>
      <p sl="es">Sembra che la Corte stessa ci stia esortando a compiere tale cambiamento legislativo, e ritengo che ora sia innanzi tutto responsabilità alla Commissione, ma anche del Parlamento e del Consiglio, modificare i testi legislativi al fine di impedire che tale giurisprudenza diventi permanente.</p>
    </intervention>
    <intervention id="2-441" speaker_id="33987" name="Monica Maria Iacob-Ridzi" is_mep="True" mode="spoken">
      <p sl="ro">Le disposizioni legislative che stiamo discutendo oggi potrebbero migliorare la vita di oltre un milione di cittadini europei che lavorano in un altro Stato membro quali fornitori di servizi o lavoratori distaccati.</p>
      <p sl="ro">In ogni Stato membro dell’UE non si applicano completamente, in particolare, le disposizioni dell’articolo 3 della direttiva. Le norme in materia di salute e sicurezza sul luogo di lavoro, il numero massimo di ore lavorative e il periodo minimo di congedo o prestazioni di maternità non sono applicati quando si tratta di lavoratori distaccati.</p>
      <p sl="ro">Inoltre, si dovrebbe garantire il salario minimo previsto dalla legislazione del paese ospite. Ciononostante, quest’ultima questione fa sì che numerose aziende ricorrano a contratti di lavoro alternativi, che prevedono automaticamente il pagamento di salari inferiori.</p>
      <p sl="ro">Per di più, per molte aziende europee è diventata prassi assumere lavoratori dei nuovi Stati membri e mandarli all’estero come lavoratori distaccati per un periodo che può essere esteso fino a 24 mesi, approfittando pertanto delle differenze esistenti per quanto riguarda il versamento di contributi alla previdenza sociale.</p>
      <p sl="ro">Concludo affermando che questo tipo di dumping sociale debba essere fermato applicando tutte le disposizioni della direttiva sul distacco dei lavoratori.</p>
    </intervention>
    <intervention id="2-442" speaker_id="23717" name="Genowefa Grabowska" is_mep="True" mode="spoken">
      <p sl="pl">Signor Presidente, in quest’Aula sono stati ascoltati numerosi commenti, nonché alcune valutazioni molto critiche, delle sentenze, sentenze della Corte europea di giustizia. Vorrei appellarmi alla calma.</p>
      <p sl="pl">Dopotutto, tali sentenze non sono di natura politica, sono fondate su un’analisi accurata delle attuali condizioni e del diritto negli Stati membri. E’ questo il ruolo di tale agenzia, perciò rispettiamolo. Assumiamo un atteggiamento sereno in merito. Non reagiamo in modo negativo a queste sentenze laddove non ci soddisfano e in modo positivo se ci accontentano. Una giustizia à la carte non dovrebbe motivarci, e non dovremmo accettarla.</p>
      <p sl="pl">La seconda questione su cui desidero richiamare l’attenzione è questa: non permettiamo sorga un contrasto tra i lavoratori dei vecchi e dei nuovi Stati membri. Sarebbe la cosa peggiore far scontrare le organizzazioni sindacali dei vecchi paesi membri con quelle dei nuovi paesi membri. Si suppone che la giustizia nell’Unione europea non debba essere basata su questo aspetto. Vi avverto al proposito.</p>
    </intervention>
    <intervention id="2-443" speaker_id="28116" name="Marian Harkin" is_mep="True" mode="spoken">
      <p sl="en">Signor Presidente, al momento, in Irlanda stiamo discutendo i pro e i contro del Trattato di Lisbona ed esistono interpretazioni contrastanti in merito alle recenti sentenze della Corte di giustizia e alle loro implicazioni per la tutela dei lavoratori e i loro diritti.</p>
      <p sl="en">Se sono cosciente che non disponiamo di una sentenza definitiva sulla causa Laval , chiedo al Commissario di descrivere brevemente la sua reazione alla situazione e le sue opinioni relative al modo in cui la trasposizione e l’attuazione della direttiva sul distacco dei lavoratori in Svezia in particolare abbia avuto un’influenza sulla causa Laval .</p>
      <p sl="en">Uno dei precedenti oratori, l’onorevole Andersson, ha puntualizzato in maniera molto efficace che, qualora una donna fosse retribuita con il 46 per cento del guadagno di un uomo per lo stesso lavoro nello stesso paese, sarebbe considerata discriminazione. Eppure ciò sembra essere condannato dai tribunali quando si tratta di lavoratori di paesi diversi che svolgono il medesimo lavoro nello stesso paese. Di nuovo, vorrei conoscere i commenti del Commissario in merito a come la trasposizione e l’attuazione della direttiva abbia influenzato tale situazione.</p>
      <p sl="en">Infine, ho ascoltato molto attentamente ciò che ha affermato il Commissario nel momento in cui ha trattato la questione di garantire i diritti dei lavoratori e combattere il dumping sociale, ma non sono del tutto convinta che le sue proposte e i suoi suggerimenti realizzeranno tale obiettivo, e attendo di sentire proposte più decise dalla Commissione.</p>
    </intervention>
    <intervention id="2-444" speaker_id="28584" name="Georgios Toussas" is_mep="True" mode="spoken">
      <p sl="el">Signor Presidente, le tre sentenze Viking Line , Laval e Rüffert della Corte europea di giustizia sono fondate su un unico presupposto. Tale presupposto ha origine dalle quattro libertà di circolazione di capitali contenute nel Trattato di Maastricht, nelle direttive sul mercato interno e il distacco dei lavoratori, come confermato dagli articoli 43 e 49 nella rinominata Costituzione europea, ovvero il Trattato di Lisbona.</p>
      <p sl="el">Le sentenze della Corte europea di giustizia sono politiche e profondamente reazionarie: i grandi gruppi aziendali impongono condizioni medievali di occupazione per incrementare i loro profitti.</p>
      <p sl="el">Non si mettono in discussione soltanto i diritti allo sciopero e alla contrattazione collettiva, ma esiste un terzo importante fattore che vorrei aggiungere, ovvero la messa in discussione delle convenzioni internazionali sul lavoro, che sono state siglate e ratificate mediante l’Organizzazione internazionale del lavoro (OIL). Perciò, devono essere garantiti pari retribuzione e pari lavoro per tutti i lavoratori.</p>
      <p sl="el">I lavoratori dei paesi che hanno aderito all’UE dopo il 1° maggio 2004 non devono nulla a nessuno. Insieme a tutti gli altri lavoratori d’Europa, dovrebbero lottare per migliorare le condizioni di lavoro e la retribuzione. Dovrebbe esserci pari retribuzione per pari lavoro.</p>
    </intervention>
    <intervention id="2-445" speaker_id="28275" name="Małgorzata Handzlik" is_mep="True" mode="spoken">
      <p sl="pl">Signor Presidente, il distacco dei lavoratori è indissolubilmente connesso alla libera prestazione di servizi. Con la sua decisione, la Corte di giustizia ha sostenuto, a mio parere, questo principio estremamente importante del mercato comune.</p>
      <p sl="pl">Desidero esprimere, tuttavia, la mia disillusione in merito al fatto che esistano tuttora regolamenti nel mercato comunitario che non sono in linea con la direttiva sul distacco dei lavoratori. Non dimentichiamoci che la direttiva è finalizzata a favorire sia i lavoratori sia gli imprenditori. Sono inoltre inammissibili situazioni in cui le disposizioni basilari della direttiva sono interpretate diversamente nei vari Stati membri. I lavoratori non sono coscienti dei propri diritti, e gli Stati membri non verificano se le disposizioni della direttiva sono state adeguatamente applicate. L’attuazione e l’esecuzione appropriata di tali disposizioni sono, dopotutto, fondamentali per il funzionamento efficiente del mercato interno.</p>
      <p sl="pl">Ragione per cui tutte le misure, sotto forma di cooperazione amministrativa o di indicazioni per l’adeguata applicazione della direttiva, costituiscono azioni essenziali. Mi auguro, tuttavia, che l’esito di tali iniziative sarà un miglioramento nell’interpretazione delle disposizioni, e non maggiori rimostranze in merito a un inesistente dumping sociale.</p>
    </intervention>
    <intervention id="2-446" speaker_id="37200" name="Katrin Saks" is_mep="True" mode="spoken">
      <p sl="et">Signor Presidente, onorevoli colleghi, anch’io sono una sostenitrice del pari trattamento come principio e posso onestamente affermare che talvolta è stato molto difficile comprendere il motivo per cui, per il lavoro che svolgo in quest’Aula, ricevo una retribuzione inferiore ai miei colleghi occidentali (dieci volte meno degli italiani). Tuttavia, capisco che occorrerà un po’ di tempo affinché i salari in Europa siano uniformi.</p>
      <p sl="et">Oggi ho avuto l’impressione che ci fosse parecchia ipocrisia in quest’Aula. Numerosi oratori hanno preso la parola e sono intervenuti a nome del milione di lavoratori distaccati, che lottano per i propri diritti. Ma, siamo onesti, molti oratori non stanno effettivamente rappresentando in quest’Assemblea quel milione di lavoratori distaccati, stanno invece proteggendo il proprio mercato del lavoro. Perciò, sono molto lieta che il Commissario abbia preso l’impegno di istituire un comitato per esaminare la questione. Queste tre cause hanno lasciato un’impronta alquanto negativa. Tuttavia, si è rivelato necessario al fine di rendere noti alcuni settori in cui sono presenti sfruttamento, dumping sociale e insicurezza. Fortunatamente, non è accaduto in queste tre cause.</p>
      <p sl="et">La libera circolazione di servizi è nel nostro interesse. Per tre settimane ho atteso un idraulico per il mio appartamento di Bruxelles, le fognature erano intasate. Vi assicuro che di notte il leggendario idraulico polacco popola i miei sogni.</p>
    </intervention>
    <intervention id="2-447" speaker_id="photo_generic" name="Vladimír Špidla" is_mep="True" mode="spoken">
      <p sl="fr">Membro della Commissione . Signor Presidente, onorevoli deputati, vi ringrazio per il vostro contributo. E’ stato molto interessante ascoltarvi. Ritengo che oggi in quest’Aula si sia svolta una discussione intensa e vivace. Ho anche preso nota delle diverse opinioni espresse. Queste differenze di interpretazione e punti di vista mi hanno portato a trattare con cautela questo argomento.</p>
      <p sl="fr">La discussione ha inoltre svelato l’immensa complessità della materia e le difficili questioni giuridiche che sorgono a tale proposito. Le tre sentenze della Corte di giustizia sono tutte specifiche. Sarebbe inopportuno ricavarne conclusioni generiche. Innanzi tutto, spetta agli Stati membri interessati valutare ciò che occorre fare in un quadro nazionale al fine di conformarsi alle sentenze della Corte. Vorrei altresì appoggiare l’approccio costruttivo adottato in Svezia e Danimarca per garantire tale conformità.</p>
      <p sl="fr">Tuttavia, oggi è stato dimostrato che è importante compiere una discussione approfondita in modo da poter offrire una soluzione appropriata ai problemi insorti. Si tratta proprio di una delle priorità della Commissione in questo momento. In effetti abbiamo deciso di proseguire tale discussione mentre ci prepariamo per una nuova agenda sociale. Questa agenda, che presenterò il prossimo giugno dinanzi al collegio, includerà naturalmente i risultati di una consultazione ad ampio raggio avviata sulle nuove realtà sociali, e segue inoltre la comunicazione della Commissione “Opportunità, accesso e solidarietà: verso una nuova visione sociale per l’Europa del XXI secolo”. Questa è una possibilità reale per promuovere nuove soluzioni atte a rispondere alle sfide affrontate dalle nostre società europee.</p>
      <p sl="fr">Tra queste sfide figurano certamente i cambiamenti demografici e il ritmo crescente del progresso tecnologico, ma anche l’impatto sociale della globalizzazione. Le varie forme di mobilità fra i lavoratori e l’aumento della migrazione, che probabilmente è inevitabile, lancia nuove sfide a cui dobbiamo reagire. Si tratta di questioni di cui dobbiamo occuparci al fine di preservare e rafforzare il nostro modello sociale europeo.</p>
      <p sl="fr">Sono convinto che l’agenda sociale rappresenti lo strumento adeguato per proporre una risposta iniziale mirata e adeguata alle sfide della mobilità per garantire la tutela dei lavoratori. La discussione che il Parlamento europeo è in procinto di avviare nel quadro della relazione di propria iniziativa costituirà inoltre un passo nella giusta direzione. La Commissione si è anche impegnata a rivestire un ruolo attivo in merito e a favorire i dibattiti e la ricerca di soluzioni.</p>
      <p sl="fr">Intendo operare con mentalità aperta, stabilendo norme di livello elevato in accordo con le realtà sociali ed economiche. Vorrei compiessimo progressi in modo costruttivo e fiducioso. La complessità delle realtà sociali rende più difficile formulare soluzioni “chiavi in mano”. Occorre impiegare più tempo nel discutere l’agenda sociale. Facendo ciò, emergerà un approccio più protettivo e globale per i lavoratori della Comunità.</p>
    </intervention>
    <intervention id="2-448" speaker_id="4346" is_mep="True" mode="spoken" role="Presidente">
      <p sl="unknown">L’intervento del Commissario chiude la discussione.</p>
      <p sl="unknown">Devo ammettere, anche se non è usuale per la Presidenza, sto chiudendola discussione con qualche perplessità. Credo che sia poiché per 30 anni della mia vita ho lottato per garantire che un lavoratore spagnolo in Svezia o Germania non guadagnasse meno di un lavoratore svedese o tedesco, e perché da oltre 20 anni combatto affinché un lavoratore polacco, rumeno o marocchino in Spagna non guadagni meno di un lavoratore spagnolo.</p>
      <a text="(Applausi)"/>
      <p sl="unknown">Dichiarazioni scritte (articolo 142)</p>
    </intervention>
    <intervention id="2-449" speaker_id="31123" name="Pedro Guerreiro" is_mep="True" mode="written">
      <p sl="pt">Le recenti sentenze della Corte di giustizia nella causa Laval-Vaxholm in Svezia, nella causa Viking Line in Finlandia e ora nella causa Rüffert in Germania, servono unicamente a chiarire gli obiettivi e le priorità reali dell’Unione europea.</p>
      <p sl="pt">Per essere più specifici, il “primato” del principio di “libertà di stabilimento”, come stabilito negli articoli 43 e 46 del trattato, che vieta qualsiasi “restrizione alla libertà di stabilimento”.</p>
      <p sl="pt">La Corte di giustizia considera una “restrizione”, e quindi “illegittima” in virtù del diritto comunitario, la libertà dei lavoratori e dei loro organi di rappresentanza di difendere i propri diritti e interessi, vale a dire il rispetto di ciò che è stato concordato nella contrattazione collettiva.</p>
      <p sl="pt">Tale considerazione autorizza il dumping sociale, scredita le trattative e la contrattazione collettiva nell’UE e incoraggia la “concorrenza” tra i lavoratori, imponendo in pratica la preminenza del principio del “paese di origine”, ovvero corrispondere salari inferiori e declassare la tutela dei diritti dei lavoratori nelle relazioni contrattuali con i datori di lavoro.</p>
      <p sl="pt">Queste sentenze svelano la natura classista dell’UE e gli effettivi beneficiari delle sue politiche neoliberali (e da chi sono guidate), dissipando tutti i discorsi in merito alla decantata “Europa sociale” e dimostrando in che modo le politiche UE siano un affronto ai diritti duramente conquistati dei lavoratori.</p>
    </intervention>
    <intervention id="2-450" speaker_id="28111" name="Mary Lou McDonald" is_mep="True" mode="written">
      <p sl="en">E’ scandaloso il modo in cui sono impiegati i trattati esistenti per indebolire i diritti dei lavoratori. La Corte europea di giustizia ha stabilito che la sua sentenza relativa alla causa Rüffert rispetta le disposizioni dei trattati in vigore. Il Trattato di Lisbona non farà nulla per migliorare questa situazione.</p>
      <p sl="en">Nei negoziati riguardanti il trattato, avrebbe dovuto essere garantita la tutela dei lavoratori vulnerabili nell’Unione europea. Non è stato così. La direzione verso la quale il trattato intende indirizzare l’Europa fondamentalmente mina il modello sociale europeo.</p>
      <p sl="en">In Irlanda ne siamo divenuti consapevoli dalle Irish Ferries e prima che la predominanza del mercato interno conducesse a situazioni in cui fossero indeboliti i diritti dei lavoratori.</p>
      <p sl="en">Sostengo lo spirito della richiesta della CES affinché si inserisca nel trattato una clausola per il progresso sociale. Ritengo che l’unica soluzione per garantire i diritti dei lavoratori in futuro sia respingere questo trattato e rinviare gli Stati membri al tavolo dei negoziati.</p>
      <p sl="en">Un nuovo trattato potrebbe fermamente stabilire che i diritti fondamentali, il diritto allo sciopero e il diritto dei lavoratori a intraprendere azioni collettive al fine di migliorare le proprie condizioni di lavoro e di vita oltre gli standard minimi avrebbero la precedenza sul mercato interno.</p>
    </intervention>
    <intervention id="2-451" speaker_id="2304" name="Esko Seppänen" is_mep="True" mode="written">
      <p sl="fi">La Corte di giustizia delle Comunità europee ha trasmesso tre sentenze contro il movimento sindacale, e possiamo quindi attenderci ulteriori sentenze relative a cause nella stessa serie. Queste cause riguardano Viking Line , Vaxholm (Laval) e Rüffert , e in tutte la Corte ha interpretato i trattati soltanto da un punto di vista, ovvero la libera concorrenza, ignorando il volere del Parlamento. La proposta di adeguarsi alle condizioni di lavoro del paese di origine nel caso di lavoratori distaccati, come nella “direttiva Bolkestein”, è stata respinta. Purtroppo, la Corte, con le sentenze emesse in queste singole cause, ha assunto il ruolo di legislatore e non ha tenuto conto dell’interpretazione della volontà di un legislatore autentico, in questo caso il Parlamento europeo. La Commissione non dovrebbe difendere un simile abuso di competenza da parte di questa istituzione.</p>
    </intervention>
  </section>
  <section id="creitem54" title="16. Politica della Cina e sue conseguenze per l’Africa (discussione)">
    <intervention id="2-453" speaker_id="4346" is_mep="True" mode="spoken" role="Presidente">
      <p sl="unknown">L’ordine del giorno reca la relazione, presentata dall’onorevole Ana Maria Gomes a nome della commissione per lo sviluppo, sulla politica della Cina e le sue conseguenze per l’Africa [2007/2255(INI) ] (A6-0080/2008).</p>
    </intervention>
    <intervention id="2-454" speaker_id="28306" name="Ana Maria Gomes" is_mep="True" mode="spoken">
      <p sl="pt">relatrice . − Signor Presidente, la sfrenata ricerca cinese di petrolio, risorse naturali e nuovi mercati in Africa fa sorgere dubbi in merito all’impatto della crescente presenza della Cina in questo continente e alle relative conseguenze per le politiche europee. L’Europa non può iniziare a puntare il dito sulla Cina senza timore, né permettersi di partecipare a una concorrenza priva di scrupoli che evita metodi e criteri che sono nello stesso interesse di Pechino. Europa e Cina hanno l’obbligo di contribuire alla realizzazione degli Obiettivi di sviluppo del Millennio: riduzione della povertà e risoluzione dei conflitti in Africa. Entrambe hanno ammesso che esclusivamente attraverso la promozione di crescita sostenibile e buon governo i loro interessi e investimenti in Africa possono essere sostenibili e considerati legittimi.</p>
      <p sl="pt">In questa relazione, abbiamo cercato di analizzare la presenza cinese in Africa in maniera oggettiva, riconoscendo gli impatti positivi e negativi. In base a diverse raccomandazioni d’azione specifiche, ci sono due messaggi politici fondamentali: primo, l’UE necessita di fornire una risposta coordinata alle sfide lanciate dalla politica presumibilmente senza condizioni della Cina. Tale risposta non può abbandonare i principi europei. L’UE deve rimanere conforme alla propria politica di cooperazione allo sviluppo, soprattutto per quanto riguarda la condizionalità dei diritti umani. Ciò deve avvenire poiché non può esistere buon governo senza il rispetto dei diritti umani, e senza buon governo, che implica lo Stato di diritto, non ci sarà uno sviluppo sostenibile in Africa o in qualsiasi altra parte del mondo. Secondo, l’Europa deve coinvolgere la Cina in discussioni riguardanti le loro rispettive politiche sull’Africa, ma una simile cooperazione ovviamente non può non rendere partecipi gli africani. Questo coinvolgimento trilaterale richiede un sostegno adeguato per il ruolo che dovranno rivestire le istituzioni africane, quali l’Unione africana, il NEPAD, le altre istituzioni regionali, i governi e i parlamenti nazionali. Perciò, l’Europa deve incrementare il suo impegno per il consolidamento della società civile africana al fine di incoraggiarne l’attendibilità da parte dei rispettivi governi.</p>
      <p sl="pt">In questa relazione, suggeriamo che l’UE non dovrebbe lasciarsi sfuggire l’opportunità di parlare onestamente con la Cina, o della Cina in Africa, in particolare quando ciò implica esprimere critiche in privato o in pubblico. La Cina vuole essere considerata un attore responsabile in Africa, eppure invoca con frequenza la retorica della non interferenza per cercare di giustificare azioni inaccettabili, quali la costante compiacenza verso il governo sudanese, bloccando la spedizione di una forza mista ONU/UA (che sarebbe giunta in Darfur tempo fa), o l’invio più recente e vergognoso di armi al regime di Mugabe a bordo di una nave a cui, giustamente, è stato impedito l’attracco dal vicino Zimbabwe. In realtà, ogni azione che la Cina compie in Africa ha un impatto politico, positivo o negativo che sia.</p>
      <p sl="pt">Inoltre, la Cina sta dimostrando di essere una potenza concreta che impara rapidamente. E’ quindi fondamentale che l’Europa non cessi di tentare di far capire a Pechino che da un membro permanente del Consiglio di sicurezza dell’ONU, come la Cina, ci si attende di fatto un contributo alla promozione dei principi e dei valori di tale organizzazione.</p>
      <p sl="pt">In questa relazione proponiamo che l’UE dovrebbe incoraggiare la Cina a favorire la partecipazione a incontri multilaterali di donatori e ad adottare linee guida e criteri specifici accettati a livello internazionale in merito alla trasparenza degli aiuti, le industrie minerarie, il buon governo, la tutela ambientale, i diritti del lavoro, ecc., nell’ottica di garantire che contribuisca realmente alla riduzione della povertà, agli Obiettivi di sviluppo del Millennio e alla promozione di pace e sicurezza in Africa.</p>
      <p sl="pt">Anche l’Europa deve guardarsi allo specchio e imparare dai propri errori e mancanze per quanto riguarda l’Africa. Occorre che gli Stati membri mantengano gli impegni ufficiali di assistenza allo sviluppo e riduzione degli aiuti, e gli obiettivi da realizzare contribuiranno soltanto a evidenziare i meriti della Cina nel rendere rapidamente disponibili finanziamenti per l’Africa. L’Europa ha bisogno di migliorare l’efficacia dei propri aiuti e garantire che le sue varie politiche siano coerenti, e questa iniziativa comporta il non chiudere più un occhio di fronte ai crimini commessi da certi regimi oppressivi africani con cui continua a trattare, come di consueto, in circostanze scandalose, con i suoi lodati criteri e principi.</p>
      <p sl="pt">Per concludere, signor Presidente, desidero ringraziare i relatori ombra e gli altri colleghi per la loro eccellente collaborazione. I loro emendamenti hanno largamente contribuito ad arricchire questo documento. Mi auguro che un tale ampio consenso possa continuare domani, tanto più che ci sono pochi emendamenti da votare. Io stessa ne ho presentati tre: due prevedono correzioni minori e il terzo è volto a riaffermare la posizione del Parlamento europeo, che chiede che il codice di condotta europeo sulle esportazioni di armi diventi giuridicamente vincolante. Tale iniziativa eviterebbe che l’attuale paragrafo 62 ripeta la richiesta formulata nel paragrafo 66.</p>
    </intervention>
    <intervention id="2-455" speaker_id="photo_generic" name="Louis Michel" is_mep="True" mode="spoken">
      <p sl="fr">Membro della Commissione . Signor Presidente, onorevole relatrice, onorevoli deputati, innanzi tutto desidero congratularmi con l’onorevole Gomes per il suo eccellente lavoro su questa materia delicata e difficile, persino controversa.</p>
      <p sl="fr">Sostengo le numerose raccomandazioni espresse riguardanti la politica che l’Unione europea deve adottare per affrontare la crescente presenza della Cina in Africa. L’UE e la Cina hanno in effetti alcuni elementi in comune nelle loro relazioni con l’Africa. Primo, hanno entrambe riconosciuto l’enorme potenziale di questo continente probabilmente in maggior misura, o in ogni caso prima di qualsiasi altro.</p>
      <p sl="fr">L’UE e la Cina sono anche due dei più importanti partner commerciali che investono in Africa, classificatesi rispettivamente prima e terza al mondo. Naturalmente questo aspetto invita a maggiore cooperazione, discussione e forse strategie comuni tra Cina ed Europa per quanto riguarda l’Africa e di concerto con essa. Condivido la sua opinione in merito.</p>
      <p sl="fr">Oggi vorrei trattare gli aspetti che considero promettenti, al fine di impegnare la Cina e i nostri partner africani in una cooperazione trilaterale. Desidero inoltre condividere con voi i miei dubbi e le domande relative ad altri elementi. Infine, vorrei rendervi partecipi delle azioni che intendo intraprendere in seguito a questa relazione.</p>
      <p sl="fr">Primo, l’Africa sta vivendo nell’era dell’economia globale e della globalizzazione. Sta confermando il suo status di attore internazionale e globale, intervenendo in merito a importanti questioni globali. Ha costruito una vasta rete di partenariati nel mondo con il chiaro impegno di ristabilire relazioni. A essere onesti, ora sta costringendo i propri partner a competere l’uno con l’altro, piuttosto grossolanamente forse, ma a buona ragione. Si tratta della realtà, e vorrei spingermi ad affermare che è giusto e legittimo. Comporta che i suoi partner debbano essere moderni, affidabili e onesti nel loro atteggiamento.</p>
      <p sl="fr">Ritengo che l’UE e la Cina siano pronte ad applicare questo nuovo approccio e hanno intenzione di farlo, forse per ragioni differenti, ma chiaramente sono pronte. Entrambi siamo partner importanti dell’Africa. La nostra politica in merito naturalmente è diversa in termini di principi e valori ma, sul campo, è possibile individuare numerosi interessi comuni e somiglianze. Ad esempio, abbiamo già avviato un dialogo su pace, stabilità e sviluppo sostenibile in Africa. Tuttavia, ovviamente, occorre andare oltre con il sostegno cruciale dei nostri amici africani, che devono fornire l’impulso a questo dialogo. Questo aspetto spiega l’approccio trilaterale che ho proposto lo scorso anno e che sembrate condividere, in particolare nella proposta di costruzione di una piattaforma permanente.</p>
      <p sl="fr">A questo proposito, lei ha giustamente sottolineato l’importanza di uguaglianza e rispetto reciproco, che devono essere alla base di tale partenariato trilaterale. Con il rischio di innescare una controversia, l’Europa deve comprendere che al momento non è necessariamente prudente, e con un partner come la Cina, cercare di assumere il controllo dettando le nostre condizioni in modo unilaterale. Dobbiamo evitare le generalizzazioni e intraprendere il processo di dialogo. Sono convinto che, una volta avviato un dialogo con la Cina, saremo in grado di approfittarne per risolvere questioni quali Stato di diritto, democrazia e governance ; in altre parole, tutti gli elementi su cui si fondano i valori europei e l’ispirazione per le sue politiche.</p>
      <p sl="fr">Concordo con lei sul fatto che abbiamo bisogno di una politica europea che sia più efficace e probabilmente più sollecita, poiché si tratta del principale vantaggio che i cinesi hanno su di noi. Sarebbe anche più allettante, maggiormente al passo con le priorità dei nostri partner africani. Ad esempio, come istituzioni europee, siamo letteralmente impotenti a intraprendere programmi, aiuti o misure in qualsiasi situazione postbellica. Prendiamo il caso della Liberia ad esempio. Si tratta di un paese in cui è presente un governo eletto, un presidente che ha un valido programma e che vuole un cambiamento. Dov’è la risposta efficace di cui necessita questo paese affinché pace, stabilità e democrazia apportino vantaggi? Da nessuna parte! Ciò mi amareggia quotidianamente.</p>
      <p sl="fr">La modernizzazione della politica europea nei confronti dell’Africa è stata una mia priorità da quando ho assunto l’incarico. Ritengo sia preciso affermare che abbiamo già compiuto considerevoli progressi, in particolare con i partenariati strategici derivanti dal Vertice di Lisbona, anche se, chiaramente, rimane ancora molta strada da percorrere. La lotta contro la povertà continua a essere l’obiettivo principale della nostra politica allo sviluppo. Per fare ciò, dobbiamo creare ricchezza e crescita economica. La Cina sta dimostrando questa crescita economica su base quotidiana, e, ovviamente, questa esperienza potrebbe apportare vantaggi ai paesi africani.</p>
      <p sl="fr">Naturalmente, la crescita economica di qualsiasi sorta deve essere accompagnata da una politica attiva di ridistribuzione per essere efficace nel contrastare la povertà. L’ho ribadito molte volte: la crescita non garantisce lo sviluppo. L’elemento fondamentale è la ridistribuzione, che necessita di un governo solido, ma anche di una società vigile, di libertà di stampa, e così via. Ritengo che l’UE e la Cina abbiano un ruolo reale da rivestire al proposito, benché si tratti di un lungo processo che richiederà sforzi considerevoli da entrambe le parti.</p>
      <p sl="fr">Desidero farvi conoscere alcuni dei dubbi che ho. Ad esempio è veramente realistico, costruttivo, utile, persino auspicabile avviare questa cooperazione insistendo affinché la Cina adotti le politiche e le norme stabilite dalla PAC? In qualche modo ne dubito. Qualora funzionasse allora tanto meglio, ma non ne ho la certezza.</p>
      <p sl="fr">In ogni caso, gli africani non sembrano troppo entusiasti di vedere che la Cina abbia scelto questa strada, proprio perché stanno cercando alternative agli aiuti europei allo sviluppo. Gli aiuti cinesi sono apprezzati esattamente perché sono più rapidi di quelli europei e non introducono così tante limitazioni che in definitiva ridurranno lo spazio politico dell’Africa. C’è un fondamento in ciò. Da qualche parte è avvenuto un malinteso. Spesso le persone dicono “voi europei imponete condizioni!”. Questo non è vero. Non ci sono condizioni politiche connesse alla cooperazione o ai finanziamenti che forniamo. La natura di tali aiuti, il modo in cui sono impiegati, sì. Il sostegno finanziario, ad esempio, non sarà offerto senza la presenza di buon governo, né ai paesi in cui esistono conflitti. Tuttavia, questo aspetto non ci fermerà dal fornire aiuti umanitari o allo sviluppo, anche quando non approviamo il governo o il regime al potere.</p>
      <p sl="fr">Ciò che fondamentalmente è differente, laddove esiste confusione, è che i cinesi reagiscono con prontezza, il loro processo di pagamento è molto più rapido del nostro, con tutta la nostra burocrazia, che è stata la sventura della mia vita per quasi quattro anni. Questa è la realtà, è qui che troviamo la confusione e l’incomprensione e penso si dovesse parlare anche di tale aspetto.</p>
      <p sl="fr">Chiaramente, condivido la sua valutazione. E’ importante che gli aiuti cinesi si adeguino alle priorità nazionali africane e ai sistemi nazionali, preferibilmente in relazione ad altri partner .</p>
      <p sl="fr">La stessa idea si può affermare oggi. E’ prematuro, forse persino controproducente, forzare le cose in questo senso, per non accennare a compiere un tentativo unilateralmente. Si tratta di un obiettivo a lungo termine, ma per ora posso soltanto considerare tre settori in cui incentrare la nostra cooperazione e il nostro dialogo.</p>
      <p sl="fr">Uno è la realizzazione di un dialogo aperto e costruttivo sull’Africa tra l’UE, donatore da lungo tempo, e la Cina. Il secondo è la necessità di trasmettere le nostre esperienze in materia di sviluppo a Cina e Africa, cosicché insieme possiamo far progredire l’agenda dello sviluppo. Ad esempio, la Cina ha progettato una serie di programmi fotovoltaici. Ovviamente, su un continente come l’Africa, c’è spazio per una cooperazione trilaterale, e questo è un esempio. Ho parlato di questo aspetto con il ministro del Commercio dopo averlo incontrato a Tonga, e si è mostrato molto aperto in merito. Ne discuteremo nuovamente a Pechino, poiché dopo questo impegno mi recherò direttamente in Cina, così ritorneremo su tali questioni.</p>
      <p sl="fr">Terzo, occorre mantenere i nostri impegni alle condizioni dell’agenda di Parigi. E’ una questione di armonizzazione normativa e di suddivisione del lavoro. In proposito chiedo, esorto il Parlamento ad aiutarci, a far sì che i nostri Stati membri diano un seguito alle loro promesse. Ogni ministro dello Sviluppo, ogni Primo Ministro in Europa, senza eccezione, concorda che sia necessaria una migliore suddivisione del lavoro, maggiore coordinazione volta a garantire coesione. E’ abbastanza corretto, ma quando proponiamo loro reali strategie di condivisione del lavoro, non otteniamo risposta. Occorre trattare tale aspetto poiché è un dato di fatto. Il mio obiettivo non è esclusivamente includere la Cina nella PAC. Ho intenzione di andare oltre cercando di trovare punti d’incontro con i diversi operatori cinesi in Africa, compreso il governo, al fine di favorire uno sviluppo in Africa.</p>
      <p sl="fr">Noi europei e i cinesi dobbiamo avviare l’agenda africana, offrire il nostro contributo e unire i nostri rispettivi vantaggi, senza sacrificare i valori e i principi che hanno garantito stabilità, pace e prosperità in Europa negli ultimi 50 anni. Tale considerazione non mi rende un sognatore o uno sciocco, in effetti, piuttosto il contrario. E’ importante riconoscere, come voi, che l’impegno della Cina fa sorgere domande e talvolta preoccupazioni, anche in Africa. Alle volte anch’io mi preoccupo di quale forma di cooperazione intraprenderemo con la Cina, ma con ciò? E’ proprio questo il motivo per cui affermo che abbiamo bisogno di dialogo. E’ evidente che la Cina sta perseguendo i propri interessi economici, diplomatici e strategici in Africa. L’Europa ha troppo spesso compiuto l’errore di non ammettere di aver tentato la stessa cosa e, anziché nascondersi dietro argomentazioni, che talora sono estremamente ipocrite in ogni caso, sarebbe molto meglio ammettere che l’Africa è dotata di un potenziale, che ha speciali legami con l’Europa e che condividiamo l’interesse di scoprire, costruire e formare questi legami. Ritengo sia una strategia vantaggiosa per tutti, poiché solo in questo modo potremo risolvere l’equazione negativa di donatore e beneficiario, che fa sempre sorgere umiliazione e sospetto e una sensazione di dipendenza uno dall’altro, del più debole dal più forte.</p>
      <p sl="fr">Come ho dichiarato, dopodomani sarò a Pechino e cercherò, onorevole Gomes, di esaminare il quadro complessivo con un’interpretazione positiva della sua eccellente relazione.</p>
    </intervention>
    <intervention id="2-456" speaker_id="4507" name="Bastiaan Belder" is_mep="True" mode="spoken">
      <p sl="nl">relatore per parere della commissione per gli affari esteri . − Signor Presidente, in quanto relatore per parere della commissione per gli affari esteri per l’eccellente relazione dell’onorevole Gomes, vorrei richiamare l’attenzione sui seguenti aspetti di questo parere.</p>
      <p sl="nl">Le autorità cinesi devono rispettare i principi di democrazia, buon governo e diritti umani nelle loro relazioni con l’Africa. La commissione per gli affari esteri disapprova quindi la cooperazione puramente pratica della Cina con i regimi repressivi in Africa.</p>
      <p sl="nl">La presenza commerciale della Repubblica popolare cinese sul territorio africano provoca conseguenze ecologiche di cui la Cina deve occuparsi in maniera responsabile. Dopo tutto, la stampa occidentale sta pubblicando in modo completo resoconti allarmanti di sfruttamento dell’ambiente naturale, in particolare nella regione del delta del Congo. Tali resoconti vanno dall’utilizzo del petrolio e il sovrasfruttamento delle risorse ittiche, alla deforestazione in una riserva naturale ufficiale in particolare.</p>
      <p sl="nl">La commissione per gli affari esteri deplora nella stessa misura il fatto che Pechino escluda alcuni Stati africani dal partenariato strategico tra Cina e Africa soltanto a causa delle loro relazioni diplomatiche con Taiwan. Questo atteggiamento dei cinesi non solo è contrario al loro principio di non coinvolgimento negli affari interni di paesi terzi, ma non è conforme all’attuale riconciliazione tra Taiwan e Pechino.</p>
    </intervention>
    <intervention id="2-457" speaker_id="28112" name="Gay Mitchell" is_mep="True" mode="spoken">
      <p sl="en">a nome del gruppo PPE-DE . – Signor Presidente, la Cina ha iniziato a commerciare e cambiare negli anni ottanta, e ha fatto uscire dalla povertà 400 milioni di cinesi, come cita l’eccellente relazione dell’onorevole Gomes. Quale altra regione del mondo in quel periodo ha fatto uscire dalla povertà 400 milioni di persone? Dobbiamo essere realistici in merito. Si tratta di una delle questioni che occorre discutere in Aula questa sera.</p>
      <p sl="en">Numerose altre parti del mondo hanno sperimentato il fervore del dragone cinese. I cambiamenti economici in molti paesi dell’America Latina e dell’Africa sono ampiamente dovuti alla crescita economica della Cina. Le attività cinesi, in investimenti, commercio o aiuti in Africa, sono aumentate a un tasso incredibile negli ultimi anni. I dati parlano da soli. Il valore del commercio cinese con l’Africa è salito da 2 miliardi di dollari nel 1999 a quasi 40 miliardi di dollari nel 2005. Come ha affermato il Commissario, ora la Cina è il terzo principale partner commerciale dell’Africa.</p>
      <p sl="en">L’impegno della Cina in Africa sta offrendo numerose opportunità. Tuttavia, è necessario avere un occhio critico in merito ai suoi impatti sullo sviluppo. Il potenziale dello sviluppo e le condizioni al proposito sono due facce della stessa medaglia. Senza un aspetto non è possibile ottenere l’altro. E’ vero che il potenziale per lo sviluppo abbonda in molti paesi dell’Africa, ma per decenni i governi africani corrotti hanno mostrato indifferenza nei confronti delle loro popolazioni, negando loro la possibilità di svilupparsi. Sono le autorità politiche africane a decidere se il coinvolgimento della Cina vada considerato un vantaggio o un danno per l’africano medio.</p>
      <p sl="en">Il Congo è un ottimo esempio di grande potenziale allo sviluppo. L’utile pro capite è pari a 714 dollari l’anno. I congolesi hanno sofferto molto. La Cina si è impegnata a costruire otto ospedali, migliaia di chilometri di strade e stazioni ferroviarie in Congo, e in compenso otterrà le necessarie risorse minerarie. Ma ciò può funzionare, non può solo essere una situazione vantaggiosa per tutti. Può rappresentare una situazione vantaggiosa poiché porta avanti la causa degli Obiettivi di sviluppo del Millennio. In Europa siamo in grado di operare con la Cina per tentare di perfezionare ciò che sta accadendo, di migliorare la situazione anziché semplicemente denigrare le azioni cinesi o i difetti che ha questo paese? Se riusciamo a collaborare con Cina e Africa per migliorare il buon governo, ritengo quindi possiamo fornire aiuti, commercio e miglioramenti.</p>
      <p sl="en">Penso che il Commissario avesse ragione: se vogliamo che la Cina ci ascolti, allora la diplomazia del megafono non funzionerà. Gran parte dell’immagine cinese prevede che non sia possibile perdere la faccia. La diplomazia, una diplomazia discreta, ha migliori possibilità di ottenere ciò che desideriamo. Credo che l’Europa dovrebbe collaborare con la Cina per incoraggiare migliori prassi in quella che potrebbe essere la prima reale opportunità di agire per l’Africa dopo anni di chiacchiere senza fare nulla. Se la Cina ci mette sotto pressione per competere al fine di realizzare gli Obiettivi di sviluppo del Millennio, tanto meglio. Abbiamo bisogno di questa concorrenza e di questa pressione.</p>
    </intervention>
    <intervention id="2-459" speaker_id="28392" name="Józef Pinior" is_mep="True" mode="spoken">
      <p sl="en">a nome del gruppo PSE . – Signora Presidente, innanzi tutto desidero congratularmi con l’onorevole Gomes per questa sua relazione seria e importante dal punto di vista politico.</p>
      <p sl="en">La Cina è un attore globale nel mondo contemporaneo, e vorremmo che diventasse un partner effettivo dell’Unione europea nel processo della globalizzazione. La Cina dovrebbe rivestire un ruolo importante nel nuovo ordine mondiale e lodiamo la posizione pacifica assunta dalla Cina in Africa.</p>
      <p sl="en">Nel contempo, questo paese deve assumersi le proprie responsabilità nell’ambito dei diritti umani e dello sviluppo. In particolare, la Cina dovrebbe approfittare della sua influenza per frenare il peggiore dei suoi amici, incluso il governo del Sudan. Per fortuna, la Cina ha cessato di opporsi allo spiegamento delle forze di pace delle Nazioni Unite in Darfur e sta inviando alcuni dei suoi ingegneri militari affinché si uniscano a questo contingente.</p>
      <p sl="en">Da un punto di vista negativo, la Cina ha ancora inviato armi ai regimi dittatoriali in Africa. Solo questa settimana, Zambia, Mozambico, Sudafrica e Tanzania hanno fermato i tentativi di una nave cinese di consegnare un consistente carico di munizioni, mortai e altre armi mortali al Presidente Mugabe in Zimbabwe. Queste armi potrebbero giocare un ruolo antidemocratico, persino letale, nelle mani del regime di Mugabe.</p>
      <p sl="en">In questa relazione, il Parlamento europeo invita la Cina a schierarsi dalla parte delle società africane, della democrazia e dei diritti umani in Africa.</p>
    </intervention>
    <intervention id="2-460" speaker_id="28477" name="Fiona Hall" is_mep="True" mode="spoken">
      <p sl="en">a nome del gruppo ALDE . – Signora Presidente, desidero ringraziare l’onorevole Gomes per la grande mole di lavoro svolta su questa relazione e per la sua stretta collaborazione con i colleghi.</p>
      <p sl="en">La relazione è complessa, devo pertanto concentrarmi solo su alcune questioni. In particolare, accolgo con favore l’invito alla Commissione di presentare al più presto proposte volte a bandire dal mercato UE tutto il legname ricavato illegalmente e i prodotti derivati. Questa iniziativa è fondamentale per fermare il commercio dalla porta di servizio di mobili cinesi realizzati con legname africano disboscato in modo illegale. Un commercio simile non solo mette a rischio le foreste tropicali africane, ma priva inoltre i paesi dell’Africa delle necessarie entrate fiscali. La Banca mondiale stima che l’abbattimento illegale di alberi costa ai paesi in via di sviluppo 15 miliardi di dollari l’anno in mancate entrate.</p>
      <p sl="en">Secondo, sostengo pienamente l’invito della relatrice all’UE al fine di adottare uno strumento giuridicamente vincolante relativo al controllo delle esportazioni di armi e mantenere il proprio embargo sulle armi in Cina. Da quando è stata scritta la relazione, abbiamo avuto la prova lampante, visto che molti colleghi vi hanno fatto riferimento, che la Cina sta tuttora esportando armi a paesi come lo Zimbabwe, che stanno commettendo evidenti violazioni dei diritti umani.</p>
      <p sl="en">Per quanto riguarda questioni commerciali più ampie, personalmente appoggio il cenno nella relazione agli accordi di partenariato economico (APE). Gli APE non sono irrilevanti, poiché se fossero maggiormente flessibili e favorevoli allo sviluppo, potrebbero servire da modello per l’attività commerciale tra Cina e Africa. Dal momento che si oppone, la Cina rischia di far ritornare l’Africa nella trappola della merce.</p>
      <p sl="en">Infine, merita un plauso l’appello della relazione per un dialogo multilaterale tra UE, Africa e Cina. Questa iniziativa è particolarmente importante in relazione ai cambiamenti climatici.</p>
      <p sl="en">Il Commissario ha citato l’esempio del fotovoltaico. Nessun continente è più vulnerabile al riscaldamento globale dell’Africa, e il futuro di milioni di africani può dipendere dal fatto che l’UE inserisca la Cina nell’accordo post-Kyoto e condivida la tecnologia in materia di fonti rinnovabili.</p>
    </intervention>
    <intervention id="2-461" speaker_id="28358" name="Konrad Szymański" is_mep="True" mode="spoken">
      <p sl="pl">a nome del gruppo UEN. – Signora Presidente, la relazione dell’onorevole Gomes presenta tutti gli aspetti più importanti della presenza cinese in Africa. C’è solo un’inesattezza: la presenza della Cina in Africa non ha nulla a che vedere con una qualsiasi politica allo sviluppo, per non parlare degli aiuti. La politica allo sviluppo in questo caso non è nient’altro che uno strumento per l’attuazione di due obiettivi strategici generali cinesi.</p>
      <p sl="pl">Il primo obiettivo è garantire un approvvigionamento di materie prime utilizzando una diplomazia del tutto brutale in merito alle materie prime. E’ la crescente domanda cinese di materie prime naturali e per la produzione di energia che rende così importanti Sudan, Angola e i paesi dell’Africa subsahariana.</p>
      <p sl="pl">Il secondo, ma non meno rilevante, obiettivo del governo cinese è consolidare il polo autoritario del mondo come contrappeso ai modelli liberaldemocratici dell’Occidente. Da qui, la violazione di un embargo ONU sul commercio di armi con Darfur, Liberia e Congo, e gli accordi politici tra Pechino e Sudan, Ciad, Zimbabwe e Somalia.</p>
      <p sl="pl">L’esclusione dalla cooperazione agli aiuti di paesi che riconoscono Taiwan è un ulteriore sintomo della preminenza di una strategia particolarista sulla politica allo sviluppo.</p>
      <p sl="pl">Oggi, dobbiamo riconoscere che l’Europa è impotente in questa situazione. Naturalmente, possiamo seguire gli appelli del Commissario e tralasciare i principi dell’OCSE per quanto riguarda la corruzione e le finanze pubbliche, e quindi fare lo stesso con altri accordi internazionali. Infine, possiamo anche non considerare la Carta delle Nazioni Unite, ma in questo caso dovremmo smettere di sapere su che cosa si fonda il nostro ruolo nella politica mondiale, e in che modo ci differenziamo da altri attori in quest’ambito.</p>
    </intervention>
    <intervention id="2-462" speaker_id="28161" name="Margrete Auken" is_mep="True" mode="spoken">
      <p sl="da">a nome del gruppo Verts/ALE Group. – Signora Presidente, desidero ringraziare l’onorevole Gomes per la sua eccellente ed equilibrata relazione e per un’ottima collaborazione. Nell’UE, siamo abituati a rivestire un ruolo guida in Africa in termini di attività commerciale e sviluppo. Tuttavia, con i crescenti investimenti cinesi la situazione potrebbe cambiare rapidamente. L’intervento dell’UE in Africa presenta i suoi problemi; tuttavia, la presenza della Cina sta minacciando di svilupparsi in una direzione estremamente inopportuna. L’enorme domanda cinese di materie prime ed energia sta dirigendo gli investimenti cinesi senza particolare interesse per uno sviluppo sano della società. La Cina invece dovrebbe concentrarsi su questioni come la creazione di posti di lavoro mediante investimenti appropriati, ovvero dovrebbe smettere di introdurre la propria forza lavoro e sviluppare piuttosto il settore della produzione e della lavorazione in situ , vale a dire in Africa. Ma anche il buon governo deve essere inserito nella politica degli investimenti. Finora la Cina ha rifiutato di adottare questo approccio e non ha mostrato alcuna preoccupazione in merito al fatto che stesse appoggiando regimi corrotti e violenti, o stesse contribuendo alla repressione della popolazione civile. La Cina deve osservare le norme democratiche del gioco e rispettare i diritti umani, anziché offrirsi semplicemente come un’alternativa a buon mercato.</p>
      <p sl="da">Dopo tutto, i cinesi potrebbero fare molto per gli africani. Consentitemi di evidenziare uno dei maggiori problemi dell’Africa, che è già stato citato, ovvero la crescita della popolazione. La Cina possiede una conoscenza e un’esperienza eccezionali in questo campo, che potrebbero essere di grande aiuto. Inoltre, onorevoli colleghi, immaginate se la Cina ora acquistasse armi, come molti hanno menzionato oggi, armi che sono state inviate allo Zimbabwe e a cui molti porti in paesi quali Mozambico e Sudafrica non hanno concesso l’ingresso. La Cina si dimostrerebbe quindi una superpotenza che ascolta gli altri e che è all’altezza della responsabilità derivante da un posto nel Consiglio di sicurezza dell’ONU. Questo è di certo ciò che sta incoraggiando la relazione, ovvero che si stabilisca un dialogo positivo tra UE, Cina e Africa a beneficio di tutte le parti.</p>
    </intervention>
    <intervention id="2-463" speaker_id="4383" name="Paul Marie Coûteaux" is_mep="True" mode="spoken">
      <p sl="fr">a nome del gruppo IND/DEM . Signora Presidente, un plauso all’onorevole Gomes, ma desidero anche porre una domanda generale. Vorrei chiedere di chi sta cercando di prendersi gioco il governo cinese. E ho un’idea. Penso che stia cercando di prendersi gioco di tutti. Si è beffato della Commissione europea, che devo dire è stata estremamente ingenua e indulgente per quanto riguarda l’episodio delle quote tessili. Si sta dileggiando delle norme del commercio internazionale, se ancora ne esiste qualcuna, non riuscendo ogni volta a verificare se le sue esportazioni sono prodotte conformemente agli standard di qualità e sicurezza dei paesi importatori, in particolare quando si tratta di giocattoli, dimostrando pertanto l’assurdità del libero scambio.</p>
      <p sl="fr">Si sta facendo beffe della Francia organizzando manifestazioni antifrancesi a Parigi, poiché è stato infastidito dalle proteste francesi contro il maltrattamento dei tibetani, che continua a opprimere.</p>
      <p sl="fr">Si sta prendendo gioco del mondo intero, siccome sa che è guidato dal mercato e che brama quello cinese. Quindi, fa esattamente ciò che vuole. Il suo dominio sarà a maggior ragione completo, dal momento che, mediante astuzie politiche, il governo cinese è riuscito a superare l’Europa, Commissario Michel, per raggiungere l’Africa, ottenendo pertanto il controllo dei nostri prodotti di prima necessità. Chi può biasimarlo? Si è soltanto approfittato dei nostri punti deboli, non ultimo dello stupido e pericoloso disimpegno dell’Europa, e della Francia soprattutto, da un continente che nel XXI secolo diventerà estremamente importante per noi.</p>
    </intervention>
    <intervention id="2-464" speaker_id="28255" name="Andreas Mölzer" is_mep="True" mode="spoken">
      <p sl="de">Signora Presidente, sta diventando chiaro nell’esempio dell’Africa che la cooperazione allo sviluppo più vantata di solito non va esattamente secondo i piani che ci si potrebbe immaginare. Troppo spesso è utilizzata per promuovere esportazioni da paesi donatori e talvolta per sostenere dittatori o persino solo per creare nuove dipendenze impiegando la politica di gestione del debito.</p>
      <p sl="de">In questo quadro, le ultime ambizioni di Cina e India sul continente africano dovrebbero essere considerate da un punto di vista europeo con estremo scetticismo. In questo caso, i paesi a basso costo, che stanno danneggiando l’economia europea su vasta scala, in apparenza stanno cercando di assicurare fonti di materie prime a buon mercato e aprire nuovi mercati. Questa sorta di neocolonialismo persistente, come vorrei definirlo, dell’Africa da parte di Cina e India annullerebbe in una volta tutti gli sforzi della politica occidentale finora compiuti. Pechino o Nuova Delhi non possono essere autorizzate a spingere le nazioni a cui è stato recentemente cancellato il debito a contrarre prestiti e creare nuove dipendenze soltanto per assicurarsi forniture di materie prime. Per lo stesso motivo, ai paesi dell’Africa non dovrebbe essere permesso di arrendersi in modo zelante per ricevere aiuti allo sviluppo, laddove non sono nemmeno pronti a riportare indietro i propri cittadini quando sono trattenuti da FRONTEX, in quanto immigrati clandestini al largo delle coste europee.</p>
      <p sl="de">Sulla base dell’equilibrio globale dei poteri, noi europei appariremmo estremamente ridicoli, tuttavia, qualora cercassimo di esercitare pressioni sulla Cina, né essa eviterebbe di avviare attività commerciali con governi che sono condannati a livello internazionale, come il Sudan, ad esempio, e nemmeno di fornire armi allo Zimbabwe. Per un paese in cui attualmente diritti umani e democrazia, tutela ambientale e sostenibilità continuano ad avere così scarsa importanza, tale approccio forse non è del tutto illogico.</p>
      <p sl="de">Per quanto riguarda l’Africa, occorre quindi una politica che richieda stabilità, democrazia e diritti umani, nonché, e questo è l’aspetto più importante, di qualcuno che pensi agli interessi europei. L’Unione europea non deve assegnare denaro in modo indefinito in Africa senza collegarlo a obiettivi in termini di contenuto e politica. Finora, l’approccio ha prodotto un vuoto su di noi, da cui sono derivate ondate migratorie, violazioni dei diritti umani e grande povertà. Le ambizioni di Cina e India probabilmente peggioreranno la situazione se in definitiva non effettuiamo un’inversione di tendenza. Noi europei non possiamo continuare a finanziare solo progetti umanitari e consentire ad altri paesi, come Cina e India in questo caso, a proseguire le proprie grandi operazioni commerciali.</p>
    </intervention>
    <intervention id="2-465" speaker_id="28219" name="Daniel Caspary" is_mep="True" mode="spoken">
      <p sl="de">Signora Presidente, onorevoli colleghi, quando penso all’Africa, spesso mi chiedo: in qualche modo l’Africa è un continente dimenticato dalla nostra prospettiva europea o noi europei vediamo opportunità in Africa?</p>
      <p sl="de">Di frequente ho l’impressione che noi europei consideriamo tuttora l’Africa più un problema e che non riconosciamo le opportunità. L’approccio cinese all’Africa è molto diverso. Per i cinesi, questo continente rappresenta innanzi tutto un’opportunità e si stanno adoperando per coglierla. Negli ultimi anni, hanno agito in questa direzione in maniera relativamente discreta. Solo nei mesi recenti si sono fatti maggiormente notare, e per questo motivo, stanno perseguendo una politica di interesse puramente economico.</p>
      <p sl="de">Questioni quali diritti umani, Stato di diritto e buon governo, che alcuni dei miei colleghi hanno già trattato oggi, al momento non prevalgono per i cinesi in Africa. Il loro unico interesse sono gli investimenti in infrastrutture in Africa, in modo da poter ottenere un accesso illimitato ai mercati delle materie prime. Si tratta di provvedere alla crescente necessità cinese di materie prime, non di aiutare l’Africa e gli africani verso uno sviluppo economico effettivamente sostenibile.</p>
      <p sl="de">Sono fermamente convinto che dobbiamo richiamare maggiore attenzione sul fatto di vincolare i paesi africani all’economia mondiale, cosicché siano in grado di approfittare della globalizzazione sui mercati mondiali con le loro materie prime, le loro risorse, con tutto ciò che hanno da offrire, e non diventino unilateralmente dipendenti dai monopoli cinesi. Dobbiamo avviare un dialogo con i paesi dell’Africa migliore di quello avuto finora. Dobbiamo inoltre assimilare la concorrenza con i cinesi più rapidamente di quanto abbiamo compiuto in passato e fare veramente tutto ciò che è in nostro potere per convincere gli africani del buon governo e del vantaggio del libero mercato.</p>
      <p sl="de">Solo allora riusciremo a promuovere lo Stato di diritto, la democrazia e i diritti umani in Africa, e in seguito saremo in grado di impedire ai paesi africani andare alla deriva verso la Cina, poiché l’Africa certamente non imparerà nulla dalla Cina, lo abbiamo capito in maniera non semplice nelle ultime settimane, sul modo in cui operano la democrazia e l’economia sociale di mercato.</p>
    </intervention>
    <intervention id="2-466" speaker_id="28427" name="Alessandro Battilocchio" is_mep="True" mode="spoken">
      <p sl="it">Signora Presidente, onorevoli colleghi, voglio innanzi tutto complimentarmi con la relatrice Ana Gomes per il lavoro di grande qualità. La crescente presenza cinese in Africa ci impone di adottare una linea di condotta europea per fronteggiare al meglio le opportunità e le nuove sfide sul tappeto.</p>
      <p sl="it">Bene l’apporto cinese in Africa come aid donor , ma in questi pochi secondi vorrei sottolineare due aspetti: per noi europei – anche sulla base dei principi e degli impegni sanciti dall’accordo di Cotonou e più in generale per coerenza con la cornice complessiva della nostra politica di sviluppo – è preoccupante che la Cina, accanto agli aiuti, stia purtroppo esportando alcune pessime pratiche domestiche, inclusa la corruzione, il bad lending , il mancato rispetto dei diritti dei lavoratori, una scarsa considerazione delle tematiche ambientali.</p>
      <p sl="it">Altra questione da monitorare con attenzione è lo stretto rapporto di Pechino con alcuni regimi totalitari e repressivi dell’Africa quali, per esempio, Sudan e Zimbabwe. In questo contesto è necessario che la Cina si assuma tutte le responsabilità legate al suo ruolo di membro permanente del Consiglio di Sicurezza delle Nazioni Unite.</p>
    </intervention>
    <intervention id="2-467" speaker_id="28268" name="Danutė Budreikaitė" is_mep="True" mode="spoken">
      <p sl="lt">Signora Presidente, onorevoli colleghi, la politica della Cina in Africa rappresenta una minaccia allo sviluppo armonioso dei paesi africani. Le condizioni di lavoro nelle imprese cinesi che operano in Africa sono pari alla schiavitù. La Cina continua a fornire ai dittatori africani aiuti politici e finanziari e sta intensificando la cooperazione militare con i regimi africani. Sudan e Zimbabwe sono i principale importatori di armi dalla Cina. La Cina offre ai paesi dell’Africa prestiti immensi senza condizioni di trasparenza, alimentando la già diffusa corruzione nei gruppi al potere nelle nazioni di questo continente. L’esportazione illegale di legname e avorio africano da parte della Cina sta provocando effetti disastrosi sull’ambiente africano. In una situazione come questa, la politica di cooperazione allo sviluppo non è in grado di realizzare i propri obiettivi. Vorrei quindi esortare l’UE a garantire che la Cina riesca a rispettare i diritti umani e una buona amministrazione laddove attua investimenti e che debba essere bloccato ogni scambio di armi con paesi africani in cui si sta verificando o è in procinto di scoppiare una guerra o un conflitto militare. Prima che la Cina sia pronta a fermare il commercio di armi, l’UE dovrebbe imporre al paese un embargo sulle armi. Occorre evidenziare più di un aspetto, e, soprattutto, che alla luce della politica cinese in Africa, i singoli Stati membri dell’UE dovrebbero superare le loro divergenze. La politica europea recentemente riesaminata consentirebbe all’Africa di utilizzare le proprie risorse naturali e umane in maniera reciprocamente vantaggiosa e di continuare con lo sviluppo della propria indipendenza economica e politica.</p>
    </intervention>
    <intervention id="2-468" speaker_id="28374" name="Wiesław Stefan Kuc" is_mep="True" mode="spoken">
      <p sl="pl">Signora Presidente, signor Commissario, la relazione dell’onorevole Gomes in effetti rappresenta una dettagliata lezione in merito ai complessi legami trilaterali tra gli Stati africani e la Cina, con un riferimento particolare agli interessi europei. Oltre a quest’aspetto, compare inoltre il ruolo svolto da altre organizzazioni, come la Banca mondiale, nello sviluppo dell’Africa.</p>
      <p sl="pl">Non c’è dubbio che il ruolo della Cina nello sviluppo degli Stati africani, che cresce ogni anno, deve essere considerato in una luce positiva, malgrado le riserve riguardanti la priorità delle azioni. Dobbiamo decidere se gli investimenti commerciali sono più importanti degli aiuti umanitari. Per i paesi africani poveri, ogni aiuto è rilevante, esattamente come l’acqua, e la lotta contro le malattie, l’istruzione, la costruzione di infrastrutture e la pace. Esiste un’unica conclusione: dobbiamo collaborare per elaborare i metodi migliori per uno sviluppo sostenibile eppure accelerato e duraturo per questi paesi.</p>
    </intervention>
    <intervention id="2-469" speaker_id="4507" name="Bastiaan Belder" is_mep="True" mode="spoken">
      <p sl="nl">Signora Presidente, al paragrafo 65 della sua accurata relazione, l’onorevole Gomes esorta l’Unione europea e la Cina a sospendere gli accordi commerciali nel settore delle armi con governi che si siano resi colpevoli di violazioni dei diritti dell’uomo e che siano coinvolti in conflitti o in procinto di entrare in guerra. Sono completamente d’accordo con la relatrice a questo proposito. Lo stesso vale per gli esempi concreti riportati e, nell’elenco dei paesi africani, lo Zimbabwe di Mugabe di certo spicca su tutti di questi tempi.</p>
      <p sl="nl">La scorsa settimana la stampa occidentale ha annunciato una fornitura cinese di armi al regime di Mugabe tramite il Sudafrica, come se le tensioni interne nello Zimbabwe non fossero cresciute a sufficienza in seguito a tutte le macchinazioni di voto presidenziali. “Per lo Zimbabwe andare in Cina è andare nella nostra seconda casa”, ha affermato il Presidente Mugabe durante la sua ultima visita a Pechino, circa un anno e mezzo fa. Quando le autorità cinesi si dissoceranno veramente da questo e dagli altri “amici” africani? Signor Commissario, mi attendo che lei ponga tale domanda incalzante quando si recherà a Pechino. Anche la relazione dell’onorevole Gomes lo conferma.</p>
    </intervention>
    <intervention id="2-470" speaker_id="28300" name="Zbigniew Zaleski" is_mep="True" mode="spoken">
      <p sl="fr">Signor Commissario, dopo tutto ciò che lei ha affermato, analizziamo la presenza della Cina in Africa. Per questa ragione proseguirò in polacco.</p>
      <p sl="pl">Signora Presidente, signor Commissario, all’inizio del secolo scorso, i cinesi giunsero nelle dimore inglesi e francesi come domestici esotici. Negli anni cinquanta e sessanta abbiamo avuto i prodotti cinesi: penne e vari prodotti per la scuola; e ora i cinesi sono comparsi in quanto potente forza economica e politica.</p>
      <p sl="pl">Come lei dice, ognuno gode del diritto di agire sulla scena economica e politica e nessuno impedirà loro di farlo, ma i cinesi hanno unito i loro sforzi e stanno dirigendo i loro obiettivi con un intento preciso; ma quali sono gli obiettivi per cui si adoperano? Liberi da ogni macchia o etichetta di colonialismo, possono e sfrutteranno le risorse naturali dell’Africa. Lo asserisco senza mezzi termini: sfruttare. Inoltre, e peggio ancora, possono e stanno già esportando il loro modello sociopolitico totalitario, e l’Africa ha bisogno di esserne protetta. L’Africa ha bisogno di esserne risparmiata.</p>
      <p sl="pl">L’Europa ha legami tradizionali dai tempi coloniali con ciò che amabilmente si definisce “cooperazione”. Da una prospettiva umanitaria e anche per un senso di colpa, dovremmo fornire un contributo costruttivo all’Africa sotto ogni aspetto. Lo stiamo facendo, ma i cinesi ci stanno respingendo. In parallelo con questa superpotenza, l’UE dovrebbe inoltre guadagnarsi la fiducia dell’Africa e allo stesso tempo mostrare la sua buona volontà a contribuire allo sviluppo di un vasto continente, così vicino a noi.</p>
      <p sl="pl">Signor Commissario, ci troviamo di fronte a una sfida enorme.</p>
    </intervention>
    <intervention id="2-472" speaker_id="28230" name="Vural Öger" is_mep="True" mode="spoken">
      <p sl="de">Signora Presidente, il rinnovato interesse per l’Africa nel mondo è accompagnato da un cambiamento di prospettiva. Oggi, l’Africa è molto più di un continente di povertà. In alcuni paesi africani ci sono tassi di crescita pari a oltre il 10 per cento.</p>
      <p sl="de">Adesso il nucleo della questione: che cosa cerca la Cina in Africa? Il suo stimolo all’impegno più importante sono le risorse energetiche. Nella battaglia per l’accesso alle materie prime, tuttavia, la politica occidentale basata sui valori ha la peggio sempre con maggiore frequenza. Lo stimolo europeo più rilevante è lo sviluppo sostenibile dell’Africa.</p>
      <p sl="de">Un progetto congiunto tra UE e Cina in teoria sarebbe l’ideale. Non dovremmo vantarci di essere i bravi ragazzi in questa situazione, poiché i paesi dell’Africa non hanno fiducia nell’UE né nella Cina. In ogni caso, l’UE deve continuare a unire l’impegno alle condizioni. Allo stesso tempo, dovrebbe favorire governi, istituzioni e società civile con più forza rispetto a quanto fatto finora. Il dialogo con l’Africa è necessario, ma non dovrebbe trascurare le ingiustizie. A questo proposito, non posso fare altro che appoggiare la relazione dell’onorevole Gomes.</p>
    </intervention>
    <intervention id="2-473" speaker_id="39713" name="Renate Weber" is_mep="True" mode="spoken">
      <p sl="en">Signora Presidente, mi congratulo con la collega, l’onorevole Ana Gomes, per il suo lavoro e per le sue valutazioni esaurienti e realistiche. Come mostra la relazione, la Cina è già un partner economico e politico importante per l’Africa. Per quanto riguarda lo sviluppo dell’Africa, ritengo che ci sia tanto lavoro da svolgere su questo continente e che la Cina, in quanto nuovo attore, dovrebbe essere la benvenuta a partecipare.</p>
      <p sl="en">Tuttavia, ciò che temo fortemente è che, anziché dirigere il suo sostegno in sforzi costruttivi (salute, istruzione, riduzione della povertà e infrastrutture), la Cina continuerebbe ad adoperarsi ad alimentare le tragedie del continente e lo farà mediante il traffico di armi e minando qualsiasi passo che i paesi africani compiono verso la democrazia, il buon governo e il rispetto dei diritti umani. La questione della nave cinese che trasportava armi per lo Zimbabwe mette nuovamente in discussione il reale impegno della Cina nel contribuire a pace e sicurezza in Africa.</p>
      <p sl="en">Molti paesi africani accolgono positivamente la loro cooperazione con la Cina, visto che non esiste condizionalità politica connessa ai vantaggi economici, ma l’UE dovrebbe continuare a difendere con forza, sia in Cina sia nei paesi africani, la creazione delle istituzioni, la promozione dei diritti umani e norme più trasparenti riguardanti l’utilizzo delle risorse naturali. Gli sviluppi recenti hanno dimostrato che, anche in quei casi in cui negli ultimi due anni i governi hanno iniziato a mostrare maggiore apertura in merito a come fossero impiegati denaro pubblico e risorse, sono ritornati a un’amministrazione meno trasparente. L’UE ha il dovere di aiutare la Cina a diventare un partner fidato nella cooperazione allo sviluppo.</p>
    </intervention>
    <intervention id="2-474" speaker_id="28375" name="Jan Tadeusz Masiel" is_mep="True" mode="spoken">
      <p sl="pl">Signora Presidente, signor Commissario, malgrado l’intensa attività commerciale tra Cina e paesi africani e anche il fatto che la Cina sia recentemente diventata un chiaro donatore per quanto riguarda l’Africa, è ancora l’Europa, non la Cina, che scelgono gli emigranti africani, nonostante il nostro passato coloniale.</p>
      <p sl="pl">Tale situazione offre all’Unione europea un diritto morale, ma anche un dovere, di esaminare la politica cinese nei confronti dell’Africa, poiché, come giustamente sottolinea la relatrice, la Cina potrebbe accelerare in maniera significativa il processo di sviluppo sostenibile in Africa, ma potrebbe allo stesso modo danneggiarlo. In quest’ottica, l’idea di avviare negoziati trilaterali tra l’Unione europea, gli Stati membri dell’Unione africana e al Cina è particolarmente degna di appoggio.</p>
    </intervention>
    <intervention id="2-475" speaker_id="28352" name="Zuzana Roithová" is_mep="True" mode="spoken">
      <p sl="cs">Le attenzioni cinesi per l’Africa non riguardano esclusivamente cooperazione militare, materie prime strategicamente importanti, investimenti su vasta scala e la creazione di un enorme mercato per i prodotti cinesi; si tratta anche di costruire infrastrutture. Il volume commerciale è quintuplicato dal 2000 e a breve sarà pari a 100 miliardi di dollari, benché per il momento il commercio occidentale sia ancora responsabile di oltre i due terzi delle rendite commerciali africane. La politica cinese è basata sul concetto di “non interferenza” e sul vantaggio economico comparativo. Ciò significa esportare merci efficienti in termini di costo e armi in cambio di materie prime. Investimenti e appalti a lungo termine rappresentano elementi di una strategia cinese premeditata a lungo termine che non ha pietà per l’Africa.</p>
      <p sl="cs">L’influenza della Cina sui paesi africani è un pericoloso esempio di modello totalitario e di mercato corrotto, privo di qualsiasi rispetto per gli individui o i diritti umani, o per l’ambiente. La fame cinese di materie prime in cambio di forniture incondizionate di armi all’Africa sta diventando un ostacolo sempre maggiore nel realizzare gli Obiettivi di sviluppo del Millennio. Dobbiamo costringere la Cina ad accettare la sua quota di responsabilità per la politica allo sviluppo, la riduzione della povertà e la crescita sostenibile. Dopotutto, la Cina è membro permanente del Consiglio di sicurezza dell’ONU e in quanto tale è responsabile degli sviluppi in Africa.</p>
      <p sl="cs">Condanno il sostegno della Cina al regime sudanese. Appoggio un dialogo con la Cina in merito all’armonizzazione delle politiche in Africa nell’ottica di ridurre la povertà, ma non sto trattenendo il fiato. Tuttavia, non dobbiamo arrenderci. Bisogna mettere un freno al saccheggio di materie prime e aiutare l’Africa a diventare indipendente a livello economico. Dobbiamo attenerci alla nostra strategia di politiche commerciali basata sul rispetto dei diritti umani e sulla tutela dell’ambiente. Prego Dio di poter raggiungere questo traguardo.</p>
    </intervention>
    <intervention id="2-476" speaker_id="37200" name="Katrin Saks" is_mep="True" mode="spoken">
      <p sl="et">Innanzi tutto, desidero ringraziare Ana Gomes per questa relazione. Secondo me, il suo messaggio principale riguarda non solo la condotta della Cina, ma anche i costanti difetti della politica estera comune dell’Unione europea. Chiaramente, tutti concordiamo sul fatto che una posizione comune dell’UE in merito sarebbe la benvenuta.</p>
      <p sl="et">Vorrei concentrarmi su due aspetti. Primo, l’approccio globale: dovremmo considerare la cooperazione tra Cina e Africa da un punto di vista globale, non da quello che l’Africa è per tradizione una zona esclusivamente di influenza europea. Secondo, dobbiamo sottolineare la responsabilità: la Cina deve riconoscere la crescente responsabilità che deriva da un partenariato strategico di questo tipo.</p>
      <p sl="et">E un’osservazione finale: paragrafo 13 dei suggerimenti dell’AFET.</p>
      <p sl="et">Ritiene che l’impegno cinese in Africa, da una parte, e il nuovo partenariato strategico UE-Africa, dall’altra, dovrebbero essere compatibili tra loro”.</p>
      <p sl="et">Per prima cosa, non credo che la nostra politica dovrebbe allinearsi a quella della Repubblica popolare cinese, e sono anche meno convinta che i cinesi inizino persino a prendere in considerazione le nostre raccomandazioni in forma narrativa.</p>
    </intervention>
    <intervention id="2-479" speaker_id="38420" name="Cristian Silviu Buşoi" is_mep="True" mode="spoken">
      <p sl="ro">Il valore dell’attività commerciale tra Cina e Africa è aumentato da 2 miliardi di euro nel 1999 a circa 39,7 miliardi di euro nel 2005, essendo attualmente la Cina il terzo partner dell’Africa per quanto riguarda l’importanza del commercio.</p>
      <p sl="ro">Tale situazione dimostra molto chiaramente l’elevato vantaggio che l’Africa ha per gli interessi globali cinesi.</p>
      <p sl="ro">La risoluzione ha poche conclusioni molto significative, che valgono la pena di essere evidenziate ancora una volta. Dobbiamo comunicare con chiarezza che ci attendiamo un coinvolgimento della Cina in Africa non solo per occuparci dei paesi che mostrano un interesse dal punto di vista della politica energetica.</p>
      <p sl="ro">Dovremmo inoltre incoraggiare la Cina a fornire assistenza incondizionata ai partner africani e le condizioni economiche associate agli aiuti internazionali o i prestiti non dovrebbero influenzare l’obiettivo dello sviluppo sostenibile.</p>
      <p sl="ro">Per noi, è più importante considerare ciò che faremo e come agirà l’Unione europea in tale situazione. Sono d’accordo con il Commissario Louis Michel che ha affermato che, purtroppo, l’Unione europea non approfitta della propria posizione esclusiva nei confronti dell’Africa.</p>
      <p sl="ro">L’UE dovrebbe dirigere una quota maggiore del proprio bilancio annuale al sostegno finanziario di progetti di infrastrutture in grado di attrarre investimenti stranieri diretti.</p>
      <p sl="ro">Infine, una presenza europea più significativa in Africa dovrebbe mutare da proposito a realtà.</p>
    </intervention>
    <intervention id="2-480" speaker_id="38724" name="Colm Burke" is_mep="True" mode="spoken">
      <p sl="en">Signora Presidente, negli ultimi dieci anni la Cina ha iniziato a incrementare sostanzialmente i suoi legami diplomatici ed economici con l’Africa, in gran parte a causa della domanda di materie prime. L’attività commerciale cinese con questo continente dal 2001è quadruplicata, con una scalata alle risorse che ha inoltre conseguenze negative e che mantiene in Africa élite corrotte e oppressive. Un esempio di tale regime repressivo sarebbe il Sudan, in cui la CNPC, una compagnia petrolifera cinese di proprietà statale, controlla circa il 60-70 per cento della produzione petrolifera sudanese, mentre il Sudan è anche un importante destinatario di armi cinesi.</p>
      <p sl="en">Le condizioni politiche per quanto riguarda governance , democrazia e diritti umani molto spesso non sono collegate alle relazioni cinesi con l’Africa. La Cina presenta al suo stesso interno gravi problemi relativi al buon governo, al rispetto dei diritti umani e alle norme fondamentali del lavoro. Questo paese non sembra essere nella posizione di rendere i suoi aiuti dipendenti dai miglioramenti negli standard africani in materia di diritti umani, laddove esso stesso non si attiene ai medesimi standard . Ciononostante, la politica cinese di non interferenza negli affari nazionali di Stato dei suoi partner economici è ora diventata una scusa eccessivamente comoda, che offre alla Cina carta bianca per continuare i propri accordi talvolta azzardati, in particolare sul continente africano.</p>
      <p sl="en">Questa politica di non interferenza, insieme all’atteggiamento indulgente della Cina verso regimi discutibili, come quello in Sudan, è una costante fonte di preoccupazione di cui parlare. Purtroppo, poiché l’approccio cinese prevalentemente bilaterale all’Africa è opposto all’approccio europeo principalmente multilaterale, l’UE in qualche modo resta indietro. I leader africani corrotti preferiscono siglare accordi lucrativi che non si associano alle necessità collegate e pertanto l’UE sembra smarrita.</p>
      <p sl="en">Ciononostante, l’UE dovrebbe sostenere la sua politica tradizionale di condizionalità positiva finalizzata a promuovere lo sviluppo sostenibile e non dovrebbe essere tentata di attenuare il proprio approccio all’Africa semplicemente poiché la Cina sta ottenendo maggiori accordi. Invece, l’UE deve spingere la Cina ad adottare più criteri per lo sviluppo nelle sue relazioni con l’Africa. La Cina è una potenza importante, un membro permanente del Consiglio di sicurezza dell’ONU, e ha quindi responsabilità in Africa e in tutto il mondo.</p>
    </intervention>
    <intervention id="2-481" speaker_id="4556" name="Nirj Deva" is_mep="True" mode="spoken">
      <p sl="en">Signora Presidente, mi congratulo con la mia collega, l’onorevole Gomes, per una relazione eccellente. Questo documento rafforza il nostro rapporto con la Cina, che è necessario al fine consolidare l’economia globale. Fino a poco tempo fa e per migliaia di anni, la Cina ha esercitato soltanto un soft power , come noi ora nell’UE, ma questo paese sta cambiando. Si tratta di una superpotenza, a livello economico e militare, ed è in transizione.</p>
      <p sl="en">Il nostro rapporto con la Cina deve essere basato sul rispetto. Non può essere una relazione in cui una parte si senta autorizzata ad ammonire o predominare sull’altra. Abbiamo concluso la Guerra Fredda impegnandoci con l’Unione sovietica, e abbiamo portato la pace in Europa. Analogamente, dobbiamo adoperarci con la Cina a tutti i livelli. Dobbiamo preservare le istituzioni che rafforzano la nostra economia liberale globale fondata sulle norme e i valori, altrimenti siamo rovinati.</p>
      <p sl="en">Ciò implica che la Cina svolga un ruolo pieno e attivo in tutte le istituzioni postbelliche di Bretton Woods che abbiamo realizzato in modo così attento. Significa inoltre lavorare con la Cina al fine di consolidare le regole dell’ordine internazionale, cosicché siano utili ai nostri interessi e ai suoi. Entro il 2020, l’economia cinese sarà la maggiore al mondo. Ora siamo di fronte a una scelta: mettiamo la Cina nelle condizioni di rivestire un ruolo pieno e attivo nelle istituzioni plurilaterali liberali aperte a tutti e basate sulle norme fondate dopo Bretton Woods (e vi figurano UE, ACP, Rio, Bali, oltre a ONU, OMC, FMI e Banca mondiale), oppure la costringiamo, mediante la nostra logica di breve respiro, a tirarsi indietro, e inevitabilmente in tempo, a distruggere tali istituzioni e realizzare, per soddisfare le sue superpotenze, le proprie istituzioni.</p>
      <p sl="en">Questa è la ragione per cui tale relazione è così tempestiva. Perciò, e in questo caso sono contestabile, i Giochi olimpici a Pechino sono talmente importanti, poiché è la prima volta nella storia che la Cina si impegna con il mondo intero. Di conseguenza deve essere un grande successo, non solo per la Cina, ma per tutto il mondo che vi partecipa.</p>
      <p sl="en">Il nostro compito all’inizio del XXI secolo è enorme. Non è mai stato fatto prima nel complesso della nostra storia umana comune, ma deve essere fatto. Il compito è di impegnare il paese più antico e più esteso del mondo in tutti gli affari del pianeta Terra come nostro partner .</p>
    </intervention>
    <intervention id="2-482" speaker_id="28173" name="Zita Pleštinská" is_mep="True" mode="spoken">
      <p sl="sk">Onorevoli colleghi, la mia visita in Cina nel mese di marzo di quest’anno mi ha convinta della tempestività di questa discussione. Ritengo che, finché è coinvolta l’Unione europea, la Cina non è solo un importante partner commerciale, ma anche un serio concorrente. La relazione dell’onorevole Gomes conferma la mia esperienza personale.</p>
      <p sl="sk">Ho avuto l’opportunità di vedere la sorprendente diligenza del lavoro a basso costo. Anche se la Cina deve affrontare grandi disparità sociali ed economiche e un ambiente che si sta deteriorando in maniera allarmante, e benché i diritti politici e le libertà fondamentali siano tuttora molto limitati, è dotata di molta esperienza che può essere utile per i paesi africani. L’Africa sta lottando contro la povertà, ma è ricca di materie prime. Grazie alla domanda della Cina e di altri paesi, gli Stati africani possono ottenere una posizione più salda sui mercati.</p>
      <p sl="sk">Attualmente, l’UE è il maggiore donatore di aiuti all’Africa e il suo partner commerciale più importante. L’ambizione della Cina è diventare il partner commerciale principale dell’Africa entro il 2010; quindi, le sue azioni in Africa presentano una seria sfida per l’UE.</p>
    </intervention>
    <intervention id="2-483" speaker_id="23787" name="Czesław Adam Siekierski" is_mep="True" mode="spoken">
      <p sl="pl">Signora Presidente, l’interesse cinese in petrolio africano, metalli preziosi e gas sta iniziando a essere lievemente rievocativo delle antiche politiche coloniali di determinate potenze europee. La Cina si pone come buona amica e partner commerciale dell’Africa; sta convincendo gli africani che ha intenzione di aiutarli a sottrarsi alla povertà e all’arretratezza, e che sosterrà lo sviluppo economico.</p>
      <p sl="pl">Speriamo che le sue intenzioni siano sincere, ma nelle attività commerciali e in politica spesso accade che il fine giustifichi i mezzi. I cinesi stanno costruendo ponti, strade, stadi, ospedali, stanno fornendo armi all’Africa e concedendo prestiti finanziari, e in questo modo stanno ottenendo per sé un nuovo mercato per le vendite, proponendosi allo stesso tempo come un paese che si preoccupa del futuro dell’Africa.</p>
      <p sl="pl">L’UE dovrebbe essere decisamente più coinvolta nello sviluppo africano. Non possiamo indugiare come osservatori neutrali mentre prosegue questa nuova dominazione cinese.</p>
    </intervention>
    <intervention id="2-484" speaker_id="5570" name="José Ribeiro e Castro" is_mep="True" mode="spoken">
      <p sl="pt">Signora Presidente, signor Commissario, onorevoli colleghi, desidero iniziare congratulandomi con l’onorevole Gomes per l’eccellente relazione che ha elaborato, ma nel breve tempo a disposizione vorrei richiamare l’attenzione del Commissario e dei miei colleghi su un caso pratico di questo rapporto che sta avvenendo proprio davanti ai nostri occhi. Questo caso pratico è lo Zimbabwe. I quotidiani parlano di una nave, proveniente da dove? Dalla Cina. Carica di che cosa? Di armi, armi per lo Zimbabwe, armi leggere, granate e mortai. E’ stato vietato lo scarico a Durban, ma si dice che sia diretta in Angola per consegnare queste armi affinché siano impiegate per recare danno agli abitanti dello Zimbabwe.</p>
      <p sl="pt">Dobbiamo assumere una linea diplomatica decisa sulla Cina, e anche sui paesi confinanti con lo Zimbabwe, al fine di stroncare sul nascere questo tipo di rapporto perverso, questa sorta di rapporto letale, e di garantire che siano rispettati i risultati delle elezioni. Sono convinto che, nella nostra relazione con la Cina, dobbiamo attirarne, in quanto superpotenza e vasto paese, verso le sue responsabilità sulla scena internazionale e per mantenere la pace e sostenere i diritti degli individui.</p>
    </intervention>
    <intervention id="2-485" speaker_id="28389" name="Zbigniew Krzysztof Kuźmiuk" is_mep="True" mode="spoken">
      <p sl="pl">Signora Presidente, signor Commissario, negli ultimi 10-15 anni la Cina è diventata l’economia in più rapido sviluppo al mondo, come dimostrato dall’aumento annuo del 10 per cento nelle sue entrate nazionali. Tale situazione ha fatto sì che questo paese sia diventato la quarta maggiore economia mondiale, con le più considerevoli riserve di moneta estera del mondo.</p>
      <p sl="pl">Uno sviluppo così rapido del potenziale economico significa che la Cina sta diventando uno dei principali partner commerciali del mondo. Negli ultimi 15 anni, il valore delle attività commerciali tra Cina e Africa è aumentato di 20 volte. E’ come se l’Unione europea non fosse in una posizione per contrastare questa espansione. Occorre quindi incoraggiare la Cina a garantire che il suo coinvolgimento economico in Africa includa un aspetto sociale e ambientale, nonché un mantenimento di standard democratici.</p>
      <p sl="pl">L’Unione europea dovrebbe controllare l’espansione cinese in Africa. Dopotutto, continuiamo a essere il maggiore donatore ai paesi africani. Di conseguenza dovremmo adoperarci per assicurare che gli aiuti offerti a questi paesi siano connessi a un significativo ampliamento delle relazioni commerciali con l’Africa.</p>
    </intervention>
    <intervention id="2-486" speaker_id="2278" name="Paul Rübig" is_mep="True" mode="spoken">
      <p sl="de">Signora Presidente, anch’io desidero porgere le mie congratulazioni per la relazione. Il testo dimostra molto chiaramente che anche la Cina può essere un modello. Lo sviluppo in questo paese, in particolare a livello economico, può rappresentare un esempio per l’Africa. Le relazioni di mercato e la crescita ottenuta sono eccezionali.</p>
      <p sl="de">La Cina è inoltre nostra partner nell’OMC. Effettivamente possiamo notare che laddove i negoziati nell’OMC relativi a una retribuzione media e a una riduzione di quote abbiano esito positivo, possono condurre a una situazione vantaggiosa per entrambe le parti. Africa e Cina hanno bisogno dell’Europa. L’Europa attualmente è il mercato più influente del mondo. Posso immaginare lo sviluppo di un valido partenariato.</p>
    </intervention>
    <intervention id="2-487" speaker_id="photo_generic" name="Louis Michel" is_mep="True" mode="spoken">
      <p sl="fr">Membro della Commissione . Di certo è estremamente frustrante per i deputati, in una discussione importante come questa e con una relazione così eccellente, avere a disposizione così poco tempo.</p>
      <p sl="fr">Desidero semplicemente riconoscere che ho notato l’emergere di due fazioni in Parlamento. Ci sono oratori che, e non intendo essere critico, sto solo riportando ciò che ho osservato, credono che pessimismo e timore allontaneranno i cinesi dall’Africa. Dimenticatelo, non accadrà. Personalmente, sono fermamente convinto dell’ottimismo che nasce dalla modernità e dall’apertura.</p>
      <p sl="fr">Oggi, in Aula, ho ascoltato altre opinioni che mi fanno pensare che occorre rendersi conto che questo tipo di rapporto con l’Africa è proprio ciò che fa sì che questo continente perda fiducia nell’Europa. Tuttavia, dobbiamo smettere di ritenere di avere un diritto morale per intervenire in Africa. Non abbiamo alcun diritto per intervenire in Africa, nessuno, morale o meno. Di certo, il nostro passato non ci dà il diritto di pensarlo e vorrei ricordarlo a tutti.</p>
      <p sl="fr">Allo stesso modo, ho sentito criticare i cinesi per sottrarre le nostre risorse naturali dall’Africa! Mi spiace, non so se l’onorevole Coûteaux è ancora presente, forse si è trattato di un lapsus . Ancora, come se possedessimo risorse naturali in Africa! E’ davvero sorprendente. Sarò onesto con voi: questo tipo di osservazione mi ha abbastanza stupito.</p>
      <p sl="fr">Vi dirò che l’unico pericolo per gli africani che vedo nella presenza della Cina, negli investimenti cinesi in Africa, è la maledizione delle risorse. Si tratta di una questione che occorre discutere con gli africani. Questo aspetto è noto come la “maledizione delle risorse” o “economia delle rendite”. E’necessario sollevare l’argomento nelle nostre trattative con l’Africa. Sono un grande sostenitore di dialogo, partenariato a tre, ritorno delle informazioni e reciproca comprensione dei problemi, nonché della ricerca di una cooperazione effettiva. Per altri maggiormente inclini a predicare, ciò significa affermare che “noi europei dobbiamo insegnare il modo in cui proteggere dai cinesi questi poveri africani”. Devo dirvi che ogni giorno m’imbatto in questi tipi di argomentazioni nelle mie relazioni bilaterali. Sono inutili e non me ne occupo, né mi aspetto che qualcun’altro lo faccia.</p>
      <p sl="fr">La relazione dell’onorevole Gomes va nella giusta direzione. Personalmente, ritengo che quasi ogni elemento espresso dalla relazione vada nella giusta direzione. Come sapete, partirò per la Cina fra poche ore. Mi incontrerò con il ministro cinese del Commercio. Il Presidente Barroso e io terremo un incontro con il Primo Ministro cinese. Pensate sinceramente che non ci occuperemo di diritti umani, Tibet, democrazia, Africa? Certo che lo faremo, nel singolare linguaggio della diplomazia convenzionale. La diplomazia del megafono, in questo caso, è del tutto controproducente. Più si parla agli africani, più si dice loro di diffidare dei cinesi, che sono determinati a colonizzare i paesi dell’Africa, che si tratta di maledizione delle risorse, più si afferma questo concetto, meno gli africani ci ascolteranno e meno vorranno ascoltarci.</p>
      <p sl="fr">L’Europa dispone degli strumenti volti a realizzare la sua ambizione. Primo, abbiamo a disposizione il nostro modello, che dobbiamo difendere. Bisogna distinguersi dagli altri poiché il nostro modello è differente dagli altri modelli: è basato su valori condivisi, tolleranza, apertura, dialogo, ritorno di informazioni, rispetto reciproco. Questa è l’Europa, e non deve cambiare. L’Europa non deve diventare qualcos’altro o inseguire altri modelli. Questa è la prima cosa che volevo dire.</p>
      <p sl="fr">Il secondo aspetto si riferisce a ciò che ho asserito in precedenza. Se avessimo un po’ di coraggio, e il Parlamento europeo potrebbe aiutarci enormemente al proposito e in realtà lo ha già fatto, per convincere gli Stati membri a suddividere meglio il lavoro, per inasprire le norme relative all’utilizzo del Fondo europeo allo sviluppo, se dessimo un po’ di più alle istituzioni europee, se il Parlamento, ad esempio inserendo il FES nel bilancio, che diventerebbe quindi più efficace a livello politico, assegnasse maggiori risorse ai Commissari, in modo da poter agire secondo i valori europei, utilizzando il finanziamento del FES, allora vi assicuro che l’Europa non dovrebbe preoccuparsi della concorrenza con la Cina. E’ un dato di fatto.</p>
      <p sl="fr">Esiste un fondamento per tale affermazione, poiché abbiamo un vantaggio formidabile. Di quale vantaggio disponiamo? Non si tratta di concedere prestiti, ma di offrire donazioni. Mi spiego meglio. Oggi gli africani si stanno volgendo ai cinesi e ci criticano per non essere sufficientemente reattivi, anche se forniamo donazioni, in altre parole denaro che non deve essere restituito, rispetto a prestiti a tasso agevolato che, occorre chiarirlo, assorbono risorse naturali. Tuttavia, qualora questi prestiti fossero usati per infrastrutture, per uno sviluppo sostenibile, chi può quindi obiettare che l’Africa non ne tragga vantaggio? Come sapete, quando si tratta di infrastrutture in Africa, Europa, Europa e Cina, Europa, Cina e USA, Europa, Cina, Giappone e USA, persino il resto del mondo, potrebbe offrire tanti finanziamenti quanti ne vuole, occorrerebbero ancora anni prima che in Africa ci siano infrastrutture adeguate volte a sostenere qualsiasi effettivo sviluppo.</p>
      <p sl="fr">Quindi, tutto questo denaro, tutti questi investimenti, non sono necessariamente negativi. La vera questione è sapere come sono usati, come sono gestiti. Sono consapevole di non poter mettere tutti d’accordo, ma è questa la bellezza della democrazia. Sinceramente ritengo che tramite apertura, dialogo, la ricerca di un partenariato a tre, in questo caso, faremo la differenza. A mio parere, l’Europa rimarrà sempre un partner speciale dell’Africa per ragioni storiche, geografiche, di modello. Non sono timoroso in merito e credo che, se abbiamo veramente intenzione di essere presenti in Africa (come qualcuno ha detto è molto importante), dobbiamo agire come ho suggerito e aggiungere un altro ingrediente all’impasto. Dobbiamo smettere di pensare che il nostro interesse in Africa sia fondato esclusivamente su generosità, gentilezza e umanità.</p>
      <p sl="fr">Ovviamente, abbiamo anche un dovere in proposito, ma è necessario che accettiamo che una relazione con l’Africa rappresenta un enorme potenziale vantaggio per l’Europa. Offre un immenso potenziale per quanto riguarda un reciproco sviluppo economico, e non c’è assolutamente nulla di sbagliato o immorale nel considerare le cose da questa prospettiva. Almeno i cinesi hanno una qualità positiva: non fanno mistero dei loro progetti. Non ho mai sentito un cinese affermare di voler aiutare gli africani o promuovere lo sviluppo in Africa. No, sono onesti. Operano secondo le norme della crescita economica, questo è il loro primario interesse. Personalmente ritengo che se abbiamo intenzione di rispettare i nostri partner , allora dobbiamo accettare tale situazione. Non dobbiamo trascurare quest’aspetto. Non esiste una soluzione miracolo. Se l’Africa non si sviluppa a livello economico, non si svilupperà affatto, e le nostre politiche caritatevoli non faranno la differenza.</p>
      <p sl="fr">Questi sono i punti che volevo affrontare. Mi scuso, signora Presidente, per aver sottratto tutto questo tempo, ma ho espresso una convinzione che deriva dalla mia esperienza quotidiana con questi paesi.</p>
      <p sl="fr">Un’ultima cosa, a ogni buon fine. La nave cinese, per ora, si sta dirigendo verso la Cina. Tutti hanno sempre detto che l’Europa è dotata di scarsa influenza politica. Sono appena tornato dal Vertice SADEC, in cui ho parlato con i capi di Stato. Ovviamente lo Zimbabwe non era nel programma. Mi sono rivolto a tutti i capi di Stato: Angola, Mozambico, tutti. Ho chiarito la questione della nave cinese. Sono stati i portuali ad agire, ma anche diversi paesi si sono rifiutati di far scaricare la nave. In base alle ultime informazioni in mio possesso, l’imbarcazione è stata rimandata in Cina. Ad ogni buon conto, l’Europa ha cercato di compiere il suo dovere con una diplomazia morbida e con i portuali, naturalmente con la voce del popolo. E’ stato tutto utile, e ciò dimostra che gli africani non sono pronti ad accettare qualsiasi cosa quando si tratta di diplomazia o politica in merito.</p>
    </intervention>
    <intervention id="2-488" speaker_id="28306" name="Ana Maria Gomes" is_mep="True" mode="spoken">
      <p sl="en">relatrice . − Signora Presidente, desidero ricordare che la nostra collega Erika Mann, che è stata relatrice per parere della commissione per il commercio internazionale, non ha potuto partecipare. Mi ha chiesto di sottolineare questo aspetto che abbiamo inserito nella relazione: l’importanza per l’Africa di sviluppare una propria strategia verso la Cina, considerando che una simile strategia può intensificare la natura reciproca delle relazioni commerciali tra Cina e Africa, qualora s’incentrasse su una più intensa partecipazione dei lavoratori africani nei progetti cinesi in Africa, una maggiore volontà da parte della Cina di trasferire la tecnologia e un migliore accesso delle esportazioni africane ai mercati cinesi.</p>
      <p sl="fr">Consentitemi di ringraziare il Commissario Michel e gli altri miei colleghi per i loro commenti e i validi dubbi sollevati.</p>
      <p sl="fr">Capisco il Commissario quando afferma che l’Europa non può dettare unilateralmente le condizioni per l’Africa, in particolare quando la Cina non le applica. Tuttavia, è proprio per questo motivo che noi europei dobbiamo investire di più per rafforzare la società civile africana, le istituzioni quali i Parlamenti, i mezzi di comunicazione liberi, le università, ecc., in modo che gli stessi africani possano richiedere e imporre condizioni, come quelle che emergono dagli OSM, e garantire che siano rispettate.</p>
      <p sl="fr">Sono pienamente d’accordo con il Commissario, come risulta evidente nella relazione, quando sostiene che la rapida concessione di aiuti o di finanziamenti europei sia essenziale per l’Africa e che un’azione coordinata e la condivisione degli incarichi tra gli Stati membri e la Commissione sia fondamentale se dobbiamo competere con la facilità con cui la Cina finanzia l’Africa al momento, senza valutare le conseguenze, a parte i propri interessi.</p>
      <p sl="fr">Nei termini dei parametri dell’OCSE, chiaramente spetta alla Cina decidere se vale la pena adottarli. Tuttavia, ritengo sia nostro compito, in base alle nostre esperienze positive e negative in Africa, far sì che la Cina comprenda che il suo interesse a lungo termine è garantire che le risorse naturali africane siano utilizzate e non decimate, e che, senza buon governo, non esistono garanzie, nemmeno per la Cina.</p>
      <p sl="fr">Infine, probabilmente una delle conseguenze positive della crescente presenza della Cina in Africa, è questa discussione e la relazione che adotteremo domani. La Cina ha aiutato l’Europa a rendersi conto che in Africa esistono un enorme potenziale e storie di successo. Mi auguro sinceramente che il suo viaggio in Cina di questa settimana, signor Commissario, rappresenterà un’opportunità per lei per promuovere l’impegno costruttivo da parte di Cina e Africa descritto in questa relazione, e di ricordare alla Cina, come lei ha affermato oggi, le sue responsabilità in qualità di membro permanente del Consiglio di sicurezza dell’ONU, non solo per quanto riguarda Tibet e Myanmar, ma anche Africa, e soprattutto Zimbabwe e Darfur. Le mie congratulazioni, signor Commissario, se il suo intervento ha effettivamente contribuito a far ritornare la nave in Cina, è un fatto molto positivo.</p>
    </intervention>
    <intervention id="2-490" speaker_id="4482" is_mep="True" mode="spoken" role="Presidente">
      <p sl="unknown">La discussione è chiusa.</p>
      <p sl="unknown">La votazione si svolgerà mercoledì alle 11.30.</p>
      <p sl="unknown">Dichiarazioni scritte (articolo 142)</p>
    </intervention>
    <intervention id="2-507" speaker_id="28280" name="Filip Kaczmarek" is_mep="True" mode="written">
      <p sl="it">La relazione dell’onorevole Gomes costituisce indubbiamente un’analisi approfondita e interessante della presenza della Repubblica popolare cinese in Africa. Tuttavia, non posso scacciare l’impressione che, da qualche parte, fra attività commerciali, investimenti, infrastrutture, energia e altre importanti questioni, in questo testo abbiamo perso di vista un aspetto che è di importanza fondamentale dal punto di vista dell’istituzione che rappresentiamo, il Parlamento europeo, e della commissione per lo sviluppo, che è responsabile di questo documento. La tutela dei diritti umani nel mondo è una priorità assoluta del Parlamento europeo e lo notiamo dalla pagina principale del suo sito Internet . Se crediamo veramente in questo slogan , non possiamo limitarci nella sezione riguardante governance e diritti umani a:</p>
      <p sl="it">un superficiale riepilogo del coinvolgimento della Cina (collocato in un quadro il più possibile positivo) in Darfur, laddove di certo tutti sappiamo perfettamente che nella regione non è avvenuto alcun miglioramento;</p>
      <p sl="it">un riferimento lungo una frase alla violazione dell’embargo dell’ONU sulla vendita di armi in Africa da parte della Repubblica popolare cinese, che, non dimentichiamolo, è membro permanente del Consiglio di sicurezza dell’ONU;</p>
      <p sl="it">un breve commento alla questione della cooperazione cinese con i governi responsabili di violazioni dei diritti umani, come lo Zimbabwe.</p>
      <p sl="it">“L’UE non dovrebbe sottovalutare il potere delle critiche rivolte privatamente e pubblicamente alla Cina”, come scrive l’onorevole Gomes nella motivazione per la sua relazione. E’ un peccato aver mancato un’opportunità simile con questo documento. Grazie per la vostra attenzione.</p>
    </intervention>
    <intervention id="2-921" speaker_id="4260" name="Eija-Riitta Korhola" is_mep="True" mode="written">
      <p sl="fi">La relazione dell’onorevole Gomes rappresenta un contributo essenziale alla discussione relativa a questa importante sfida alla cooperazione internazionale. La ringrazio nuovamente per la sua chiarezza di vedute.</p>
      <p sl="fi">Da un lato, sembrerebbe che l’Africa abbia approfittato delle proprie strette relazioni a livello economico con la Cina. Lo stimolo economico offertole dal suo più importante partner commerciale, Europa a parte, ha ridotto la povertà. La Cina non considera l’Africa un peso, ma un’opportunità piena di potenziale economico.</p>
      <p sl="fi">Dall’altro lato, è evidente che esistono aspetti molto preoccupanti della posizione cinese in Africa. L’esportazione di armi, investimenti rischiosi, lo sfruttamento delle materie prime; l’Europa conosce fin troppo bene i segni del neocolonialismo fra tutto lo zelo. Vale la pena chiedersi se il potere economico debba essere impiegato per incoraggiare l’ossessione di diventare una superpotenza. Tale situazione è lampante, ad esempio, in Darfur.</p>
      <p sl="fi">Un altro problema è il modo in cui l’UE dovrebbe reagire. Sotto numerosi aspetti, la Cina è rivale dell’Europa in Africa, e molti hanno affermato che ammonire una crescente superpotenza con rispetto per se stessa non sarà utile. La relazione opta con buon senso per un approccio costruttivo. A questo proposito, occorre individuare il nostro ruolo, che è di ricordare alla Cina gli obblighi derivanti da un partenariato. E’ necessario compiere sforzi congiunti al fine di realizzare gli Obiettivi di sviluppo del Millennio, evitare conflitti e garantire uno sviluppo sostenibile.</p>
      <p sl="fi">La cooperazione è della massima importanza per frenare i cambiamenti climatici. Bali fa sperare che siano coinvolte la Cina, in quanto principale inquinatore, e l’Africa, in quanto vittima innocente.</p>
      <p sl="fi">Infine, occorre ammettere il fatto che la Cina non condivida i concetti europei di rispetto per i diritti umani. Perciò, dobbiamo compiere più di uno sforzo per garantire che in Africa attecchiscano democrazia duratura, Stato di diritto e buon governo. La possibile soluzione alla sfida cinese non si trova in Cina, ma nell’Africa stessa.</p>
    </intervention>
    <intervention id="2-491" speaker_id="28343" name="Bogusław Rogalski" is_mep="True" mode="written">
      <p sl="it">Il crescente potere della Cina sta avendo un enorme impatto sul processo di sviluppo sostenibile in Africa, ma dobbiamo ricordarci che gli Stati africani sono responsabili delle conseguenze complessive della presenza di stranieri e di organizzazioni o governi stranieri sul loro territorio.</p>
      <p sl="it">UE e Cina stanno agendo per promuovere sicurezza, pace e sviluppo sostenibile in Africa, ma l’UE è il maggior donatore e il partner commerciale principale per l’Africa per la situazione attuale. Benché la Cina sia dotata di considerevole esperienza positiva per aver sottratto a una povertà estrema 400 milioni di cittadini negli ultimi 25 anni, tuttavia dobbiamo concentrarci sulle immense disparità sociali ed economiche, nonché sull’allarmante distruzione dell’ambiente naturale, la restrizione delle libertà fondamentali e i contenuti standard occupazionali.</p>
      <p sl="it">Dobbiamo controllare l’utilizzo delle risorse naturali africane, poiché può condurre al loro completo esaurimento, e la diffusione della corruzione, per non parlare di un inasprimento delle disparità sociali e l’istigazione di conflitti, che avranno un impatto negativo sullo sviluppo dei paesi africani. Sono proprio le attività commerciali e il consumo dei paesi occidentali ad aumentare la domanda cinese di risorse naturali dell’Africa, con crescenti emissioni di CO2 nei paesi in via di sviluppo. Non meno importante il fatto che l’appartenenza all’OMC prevede una serie di obblighi che la Cina non osserva in maniera adeguata. L’UE dovrebbe sollevare la questione della giustizia in relazione al commercio, al clima e ad altri problemi facenti parte della cooperazione trilaterale con Cina e Africa.</p>
    </intervention>
    <intervention id="2-492" speaker_id="23864" name="Toomas Savi" is_mep="True" mode="written">
      <p sl="en">Signora Presidente, il fatto più preoccupante in merito alla politica cinese in Africa è che stanno offrendo aiuti e investimenti senza riserve. L’assistenza allo sviluppo a cui contribuisce l’Unione europea, è sempre stata vincolata da severe condizioni riguardanti il progresso democratico, il riconoscimento dello Stato di diritto e il buon governo, nonché il rispetto dei diritti umani.</p>
      <p sl="en">La pratica cooperazione cinese “senza condizioni” con i regimi repressivi dell’Africa mina gli sforzi che l’Unione europea ha compiuto al fine di incoraggiare l’istituzione di uno stato democratico in Africa e ci sfida a introdurre alcune nuove politiche più flessibili nel continente. Gli aiuti a condizioni, anche se talvolta si sono rilevati estremamente efficaci, possono anche essere percepiti come condiscendenti, e la Cina, per soddisfare il suo crescente bisogno di risorse, ne ha evitato l’uso.</p>
      <p sl="en">Il maggiore interesse e coinvolgimento della Cina in Africa compromette gli interessi europei e per non perdere terreno in Africa dobbiamo proporre nuovi strumenti più allettanti al fine di incoraggiare la transizione democratica nei paesi africani. Ma, dall’altro lato, non dobbiamo evitare un dialogo costruttivo tra Unione europea e Cina e altri importanti donatori che potrebbero essere interessati a realizzare una coerente strategia multilaterale per l’Africa.</p>
    </intervention>
    <intervention id="2-920" speaker_id="34720" name="Bernard Wojciechowski" is_mep="True" mode="written">
      <p sl="en">Napoleone ci consigliò di lasciare che la Cina dormisse, poiché quando si sarebbe svegliata, avrebbe scosso il mondo. Cattive notizie: la Cina si è svegliata, eppure noi siamo rimasti assopiti. Ci stiamo ancora occupando dell’eredità del colonialismo, negli Stati colonizzati e in quelli colonizzatori, ma abbiamo trascurato la possibilità che questa tragedia potesse accadere di nuovo. L’accusa che la Cina stia esercitando un neocolonialismo non è del tutto ingiustificata. La Cina ha gli stessi interessi a sfruttare i paesi africani di quelli che hanno avuto nei secoli alcuni paesi europei. Abbiamo imparato la lezione a grande prezzo, ma la Cina deve ancora apprendere il modo in cui attuare i diritti umani a livello nazionale, mentre sta già sperimentando il colonialismo. Stiamo percorrendo una strada pericolosa con la sete cinese di petrolio e la fame di risorse africane. Dobbiamo inviare un chiaro segnale alla Cina: occuparsi innanzi tutto dei diritti umani a livello interno, quindi mostrare al mondo di avere autenticamente intenzione di adoperarsi per gli obiettivi allo sviluppo dell’Africa, anziché utilizzarli esclusivamente in maniera strumentale.</p>
    </intervention>
  </section>
  <section id="creitem55" title="17. Attuazione della programmazione del 10° Fondo europeo di sviluppo (discussione)">
    <intervention id="2-494" speaker_id="4482" is_mep="True" mode="spoken" role="Presidente">
      <p sl="unknown">L’ordine del giorno reca la relazione, presentata dall’onorevole Marie-Arlette Carlotti a nome della commissione per lo sviluppo, sull’attuazione della programmazione del 10° Fondo europeo di sviluppo [2007/2138(INI) ] (A6-0042/2008).</p>
    </intervention>
    <intervention id="2-495" speaker_id="2031" name="Marie-Arlette Carlotti" is_mep="True" mode="spoken">
      <p sl="fr">relatrice . Signora Presidente, l’assistenza allo sviluppo ha di recente fatto notizia, anche se, purtroppo, per le ragioni sbagliate.</p>
      <p sl="fr">Nel 2007, per la prima volta dal 2000, gli aiuti UE sono diminuiti. Si tratta di un messaggio politico terribile che stiamo inviando ai paesi e alle popolazioni del sud, in un periodo in cui i più vulnerabili fra loro sono colpiti dalla crisi alimentare.</p>
      <p sl="fr">Il Parlamento appoggia la Commissione, e lei, signor Commissario, nel ribadire l’impegno dell’UE al Vertice europeo di Bruxelles e nell’insistere su un rigido calendario. Siamo investiti di una duplice responsabilità in termini di solidarietà internazionale: primo, mantenere la parola data, e, secondo, garantire che i nostri aiuti forniranno un contributo tangibile ed efficace per combattere la povertà. Questi elementi rappresentano ciò che è in gioco nell’attuazione del 10° FES e quasi 22,7 miliardi di euro per i prossimi sei anni. Ritengo che l’UE sia dotata di un’arma importante per contrastare la povertà e costruire un mondo più giusto.</p>
      <p sl="fr">E’ questo il motivo per cui siamo estremamente preoccupati per le proroghe al processo di ratificazione. Certamente la Commissione si è impegnata per la continuità dei finanziamenti, almeno temporaneamente, ma la situazione potrebbe molto rapidamente diventare insostenibile per i paesi più vulnerabili dell’Africa.</p>
      <p sl="fr">La nostra principale priorità per il 10° FES è il controllo democratico. Controllo democratico del Parlamento europeo, innanzi tutto, con l’integrazione del FES nel bilancio, e stavolta mi auguro che non dimenticheremo la scadenza delle previsioni finanziarie nel 2010, e controllo democratico dei parlamenti nazionali, con un migliore programma di rafforzamento delle capacità.</p>
      <p sl="fr">Vorremmo inoltre che istruzione e sanità fossero campi d’azione prioritari e che fosse loro assegnato il 20 per cento dei fondi del FES. Tuttavia, esistono solo piani per concedere il 6,1 per cento degli aiuti a questi settori, e anche questo dato è diminuito in confronto al 9° FES. La Commissione è del parere che l’obiettivo del 20 per cento sarà raggiunto con il sostegno al bilancio, e la prendiamo in parola.</p>
      <p sl="fr">La relazione sottolinea inoltre le carenze in termini di genere, che attualmente non rappresenta un campo d’azione propriamente detto. Occorre riaprire questa discussione consultando i nostri partner ACP, i loro parlamenti e la società civile, nel corso della revisione intermedia nel 2010.</p>
      <p sl="fr">Per quanto riguarda il sostegno al bilancio, personalmente ho sempre creduto che costituisse uno strumento valido, a condizione che, ovviamente, rispetti la democrazia, il buon governo e il coordinamento tra donatori. Siccome riteniamo che il sostegno al bilancio debba essere utile agli Obiettivi di sviluppo del Millennio, stiamo invitando la Commissione di proseguire su questa strada con i propri contratti OSM.</p>
      <p sl="fr">Per la nuova quota di incentivazione proposta nel 10° FES, di certo siamo favorevoli a un “premio” alla buona governance , ma non ai profili di governance , che rifletterebbero soprattutto gli interessi del nord. Vorrei parlare di lotta al terrorismo, all’immigrazione, ecc.</p>
      <p sl="fr">Saremo inoltre vigili in merito alla questione dei finanziamenti degli APE. Anche in questo caso, l’UE e gli Stati membri hanno preso un impegno: 2 miliardi di euro aggiuntivi in aiuti al commercio da ora al 2010. Tuttavia, pare che questi 2 miliardi di euro siano sfumati e che la Commissione stia già pianificando di finanziare gli APE da programmi integrati regionali. Deve chiarire le sue intenzioni in merito, poiché i fondi FES, per quanto ci riguarda, non dovrebbero essere impiegati come ricompensa per aver siglato un APE.</p>
      <p sl="fr">La relazione tratta molti altri aspetti, anche se non dispongo del tempo necessario per affrontarli nel dettaglio. Ne menzionerò soltanto altri due prima di concludere. Primo, il Fondo per la pace in Africa. Ovviamente, dobbiamo sostenere gli sforzi dell’Unione africana a favore della pace e della prevenzione dei conflitti sul continente, ma ritengo che tale strumento si inquadri nell’ambito della PESC, e pertanto deve essere finanziato dai fondi di tale politica.</p>
      <p sl="fr">In termini di cofinanziamento, la relazione chiede un’iniziale applicazione materiale, ovvero la creazione di un “fondo allo sviluppo panafricano”, finanziato congiuntamente dal FES e dallo strumento della politica di vicinato.</p>
      <p sl="fr">Questo è all’incirca il contenuto della mia relazione, nel bene o nel male.</p>
      <p sl="fr">Commissario Michel, recentemente ha affermato che “siamo la prima generazione in grado di affrontare la povertà estrema e dichiarare con autentica convinzione di possedere il denaro, i medicinali e la capacità di porre fine alla povertà. La domanda è: abbiamo la volontà?” A questo proposito, Commissario Michel, il Parlamento la sostiene.</p>
    </intervention>
    <intervention id="2-496" speaker_id="photo_generic" name="Louis Michel" is_mep="True" mode="spoken">
      <p sl="fr">Membro della Commissione . Signora Presidente, onorevole relatrice, onorevoli deputati, innanzi tutto desidero ringraziare e congratularmi con lei per questa eccellente relazione, che mi ha offerto l’opportunità di esporre alcuni aspetti di reciproco interesse.</p>
      <p sl="fr">Inoltre vorrei affermare di essere soddisfatto delle analogie tra i punti di vista delle nostre istituzioni, come esemplificato da questa relazione. Il principale obiettivo delle nostre azioni è prima di tutto la lotta alla povertà nel quadro degli Obiettivi di sviluppo del Millennio.</p>
      <p sl="fr">In tal senso, il 10° Fondo europeo per lo sviluppo, che è in procinto di essere avviato, è la prima effettiva possibilità per l’Unione europea di concretizzare il consenso europeo e il programma relativo al grado di efficienza degli aiuti. Primo, la somma. Il bilancio è aumentato in modo significativo, da 17,9 miliardi di euro per il 9° FES a 22,6 miliardi di euro per il 10° FES.</p>
      <p sl="fr">Sono inoltre lieto di informarvi che, per la prima volta nella storia del FES e, pertanto, da quando è iniziata la cooperazione europea, la Commissione è riuscita a impegnare al 31 gennaio 2007 tutti i bilanci restanti dei precedenti FES, evitando andasse perduto un singolo euro a causa della clausola di caducità imposta dagli Stati membri per il 9° FES, come chiede la relazione.</p>
      <p sl="fr">Nel frattempo, sono state concluse quasi tutte le strategie per paese del 10° FES. Finora il comitato del FES ha ricevuto 58 documenti di strategia, ne attende 14 da oggi al prossimo giugno e sono già in corso progetti per la loro attuazione.</p>
      <p sl="fr">In merito alla sua ratificazione da parte degli ACP, il 10° FES potrebbe essere immediatamente introdotto e senza alcuno strascico dal passato, mentre il suo periodo di attuazione potrebbe essere uniformato al precedente ciclo di bilancio. Si tratta soltanto della prima fase, e continuerò a perorare la causa, come lei, per una piena integrazione del FES nel bilancio.</p>
      <p sl="fr">Inoltre, il vostro appoggio è fondamentale per noi al fine di riuscire, una volta per tutte, a sottrarre la cooperazione con i paesi ACP da un approccio intergovernativo, e a integrarla del tutto nel bilancio comunitario e nelle procedure di codecisione.</p>
      <p sl="fr">L’integrazione nel bilancio soddisferà anche le sue richieste, che sostengo appieno, di un controllo democratico completo del FES.</p>
      <p sl="fr">Abbiamo già concordato sul principio che i documenti di strategia debbano essere automaticamente presentati all’Assemblea parlamentare paritetica. Di certo, ciò non è sufficiente; ho già avvisato le nostre delegazioni di inviare i documenti di strategia per paese ai deputati dei parlamenti nazionali, e, inoltre, mi sono personalmente impegnato a sensibilizzare i nostri paesi partner in modo che possano coinvolgere i loro governi nazionali nel controllare la cooperazione comunitaria. Era in procinto di svolgersi un primo incontro con il governo del Ghana, anche se, come sapete, una variazione dell’ultimo momento al mio calendario, ovvero il Vertice SADEC sullo Zimbabwe, da cui sono appena tornato, mi ha costretto a rinviarlo.</p>
      <p sl="fr">Sono convinto che il principale vantaggio delle strategie per paese elaborate dai paesi ACP nella pianificazione dei propri bilanci nazionali per il 10° FES risieda nel fatto che abbiano reso la governance il nucleo delle nostre reciproche relazioni. Ciò è accaduto poiché, quando sono stati stanziati i fondi del 10° FES, abbiamo deciso di introdurre una quota di incentivazione connessa alla governance pari a quasi 3 miliardi di euro. Tale elemento, come qualcuno ha erroneamente sostenuto, non rappresenta un’altra forma di condizionalità, ma un premio assegnato in base pertinenza, realismo e ambizione dei piani di governance predisposti dai nostri partner .</p>
      <p sl="fr">Nell’interesse di autonomia e trasparenza, i piani di governance sono allegati ai documenti di strategia e sono quindi accessibili a tutti. Analogamente, i criteri quali stanziamento, efficacia e focalizzazione sui risultati, mi hanno condotto a chiedere un uso maggiore del sostegno al bilancio rispetto ai progetti convenzionali.</p>
      <p sl="fr">Il 45 per cento dei nostri aiuti per i paesi ACP sarà assegnato al di fuori dei bilanci nazionali, sia come sostegno al bilancio per settori specifici, sia come sostegno al bilancio generale. Vorrei cogliere questa opportunità per chiarire alcuni aspetti della relazione, che sembrano derivare da un equivoco.</p>
      <p sl="fr">La relazione critica la mancanza di finanziamenti per i settori di sanità e istruzione. Si tratta di una lunga disputa fra il Parlamento europeo e la Commissione, ne sono consapevole. Posso soltanto ribadire che l’eliminazione della povertà e la realizzazione degli OSM non può avvenire esclusivamente tramite aiuti diretti ai settori di sanità e istruzione. Ovviamente, una proporzione significativa di sostegno al bilancio generale o settoriale, laddove stanziata, sarà utilizzata per le retribuzioni, ad esempio degli insegnanti, per costruire ospedali e fornire servizi sociali. Sono certo che almeno il 20 per cento, o il 6 per cento in totale, sia stato accordato e indicato direttamente. Di certo, il resto deriverà da aiuti diretti o di settore, benché abbia promesso di tentare di determinarne la quantità e convalidarla.</p>
      <p sl="fr">A questo proposito, naturalmente non siamo autorizzati a scegliere i settori per i nostri partner ; tale incarico spetta a loro. Si compiono queste scelte anche in base ad aiuti bilaterali. Molti paesi hanno optato per sanità o istruzione, ad esempio, ma si tratta di una valida questione e cercherò di concretizzarla e fornirvi i risultati.</p>
      <p sl="fr">Infine, lei ha ragione per quanto riguarda la dimensione genere. Sono il primo a riconoscere il ruolo delle donne nello sviluppo e la necessità di promuovere tale ruolo. Tuttavia, ancora una volta, nell’interesse dell’efficienza, il Parlamento, il Consiglio e la Commissione sono stati costretti ad ammettere, con l’adozione del consenso europeo, che le questioni di genere, tenendo in considerazione le loro implicazioni, hanno una dimensione multidisciplinare e che devono quindi essere integrate in tutti i pertinenti programmi di aiuto, preferibilmente nel quadro limitato di un particolare settore.</p>
      <p sl="fr">Lei ha il mio pieno appoggio laddove ha espresso i suoi commenti in merito al finanziamento del FES per il Fondo per la pace in Africa; nessuno può negare gli evidenti legami tra sviluppo e sicurezza. Ciononostante, il finanziamento di azioni di mantenimento della pace non dovrebbe essere classificato come sviluppo o sottratto dalle risorse al proposito.</p>
      <p sl="fr">Quindi, in linea di massima, lei ha ragione. Purtroppo, lei sa come funzionano queste cose. Penso sia assolutamente fondamentale richiamare l’attenzione, come lei sta facendo, sui parlamenti nazionali, al fine di organizzare e istituzionalizzare una consultazione con i governi e accrescere il ruolo della società civile, costruendo la propria capacità e rappresentatività in modo da poter diventare un motore per sviluppo e apertura democratica.</p>
      <p sl="fr">La ringrazio per questa relazione, di cui, le assicuro, farò buon uso e da cui trarrò innegabilmente ispirazione.</p>
    </intervention>
    <intervention id="2-497" speaker_id="28291" name="Romana Jordan Cizelj" is_mep="True" mode="spoken">
      <p sl="sl">a nome del gruppo PPE-DE . – Sradicare la povertà nel quadro dello sviluppo del Millennio è un incarico immenso e arduo. Include non solo doveri dalla sfera sociale, ma anche uno spettro più ampio di materie che consenta al genere umano di svilupparsi in maniera sostenibile. Un efficiente utilizzo del 10° Fondo europeo per lo sviluppo può contribuire in maniera sostanziale a realizzare tale obiettivo.</p>
      <p sl="sl">Concordo con la relatrice che istruzione e assistenza sanitaria siano due dei settori fondamentali coinvolti nel miglioramento della qualità della vita delle popolazioni più indigenti. Dobbiamo aumentare adeguatamente la quota dei fondi assegnata a questi due settori nell’assistenza allo sviluppo dell’Unione europea, incluso il 10° Fondo europeo per lo sviluppo.</p>
      <p sl="sl">Tuttavia, in un momento di sfide globali quali il cambiamento climatico, non è sufficiente. Oggi, accanto alla crescita economica e del PIL, aumentano anche le emissioni di gas a effetto serra. A causa di ciò, nonostante il progresso economico in altri settori, in alcuni campi il benessere della popolazione è in calo. Quando progettiamo tutte le nostre politiche allo sviluppo, dobbiamo definire il benessere nel quadro dello sviluppo sostenibile. Perciò è importante che il 10° Fondo europeo per lo sviluppo rifletta l’equilibrio tra l’elemento economico, sociale e ambientale.</p>
      <p sl="sl">Un altro settore che desidero menzionare è la parità di genere. Le donne nella società rivestono diversi ruoli, dalle preoccupazioni e le responsabilità per la sussistenza di base della famiglia al trasferimento di conoscenza e di esempi di vita ai figli. Spesso, tuttavia, le donne non hanno privilegi, nessuna possibilità di diventare indipendenti e prendere le proprie decisioni, e nemmeno il medesimo accesso ai servizi. Perciò, ritengo che garantire pari opportunità sia uno dei presupposti orizzontali, e ripeto orizzontali, fondamentali di qualsiasi politica allo sviluppo.</p>
      <p sl="sl">Infine, vorrei dire che una politica può avere successo solo se ottiene un sostegno opportuno da parte della popolazione, aspetto che è riflesso in elezioni democratiche ed eque. In futuro, i parlamenti dovranno rivestire un ruolo molto più considerevole nell’elaborare, controllare e attuare le politiche allo sviluppo, non solo il Parlamento europeo, ma anche i parlamenti degli Stati membri.</p>
    </intervention>
    <intervention id="2-498" speaker_id="28282" name="Alain Hutchinson" is_mep="True" mode="spoken">
      <p sl="fr">a nome del gruppo PSE . Signora Presidente, signor Commissario, onorevole Carlotti, desidero innanzi tutto congratularmi con lei per l’eccellente lavoro svolto nell’elaborare questa relazione, che è stata redatta con perizia.</p>
      <p sl="fr">A parte l’invito in merito al fatto che ora sia urgente incoraggiare i nostri partner a ratificare il 10° FES, vorrei riprendere alcune questioni che, per noi socialisti europei, sono essenziali alla luce delle attuali sfide per le popolazioni del sud; sfide che sono tragicamente evidenziate dalla crisi alimentare corrente.</p>
      <p sl="fr">Primo, occorre una migliore con comprensione dell’agricoltura, che rappresenta una proporzione inadeguata del Fondo europeo per lo sviluppo. Per ricordarvi, 9 paesi su 78 nel 9° FES e soltanto l’8 per cento del totale stanziato nel 10° FES hanno incluso iniziative in materia di agricoltura e sviluppo rurale.</p>
      <p sl="fr">C’è, inoltre, la tardiva attuazione dell’aumento annunciato dalla Commissione in quanto parte del suo sostegno allo sviluppo dell’agricoltura nei paesi del sud del mondo.</p>
      <p sl="fr">E’ necessario verificare la coerenza delle nostre politiche e di quelle degli Stati membri, confrontate con le priorità espresse nel 10° FES, soprattutto nei termini della politica agricola comune, poiché nessuna politica allo sviluppo può avere significato se continuiamo a offrire con una mano ciò che ci riprendiamo con l’altra.</p>
      <p sl="fr">Un’altra importante questione per noi è di certo quella relativa al genere, in particolare poiché siamo consapevoli del ruolo centrale delle donne nello sviluppo nella maggior parte di questi paesi.</p>
      <p sl="fr">Infine, la necessità, come menzionato questa mattina nel corso della discussione riguardante il discarico di bilancio, dell’integrazione del FES nel bilancio, che finora ha evitato qualsiasi controllo parlamentare, anche se si tratta di un bilancio pari a 22,6 miliardi di euro, come lei ci ha ricordato signor Commissario, e siccome costituisce la maggior parte delle nostre risorse allo sviluppo. Questa richiesta è diretta maggiormente al Consiglio che alla Commissione, con cui abbiamo raggiunto un accordo in merito.</p>
      <p sl="fr">Mi spiace, ma devo sottolineare l’affermazione compiuta dalla mia collega, l’onorevole Carlotti, sul controllo richiesto in modo che il 10° FES non sia utilizzato come leva o rimedio per accordi di partenariato economico. Chiaramente non sarebbe responsabile.</p>
    </intervention>
    <intervention id="2-499" speaker_id="28268" name="Danutė Budreikaitė" is_mep="True" mode="spoken">
      <p sl="lt">a nome del gruppo ALDE. – Signora Presidente, onorevoli colleghi, il Fondo europeo per lo sviluppo festeggia il 50° anniversario della sua creazione. Durante questo periodo, è diventato un importante strumento della cooperazione allo sviluppo con i paesi ACP, rafforzando il loro progresso economico e sociale. Nel corso dei negoziati relativi al 10° FES, gli Stati membri dell’UE hanno concordato sull’importanza del Fondo e la necessità di incoraggiare ulteriormente lo sviluppo dei paesi ACP, oltre a un incremento del Fondo di 10 miliardi di euro rispetto al 9° FES. Combatterebbe contro la povertà in modo più efficace e ci permetterebbe di continuare l’attuazione degli Obiettivi di sviluppo del Millennio.</p>
      <p sl="lt">Vorrei evidenziare il fatto che dal 2008 i nuovi Stati membri dell’UE hanno iniziato a contribuire al bilancio del 10° FES. E’ loro richiesto di versare circa 820 milioni di euro. Tuttavia, l’attuazione del 10° FES non è ancora cominciata, soprattutto poiché metà dei paesi ACP non sono riusciti a ratificare il rivisto accordo di Cotonou. Vorrei pertanto incoraggiare i paesi ACP a farlo il prima possibile.</p>
      <p sl="lt">Prima della ratifica dell’attuale iniziativa finanziaria, si sono svolte discussioni riguardanti l’integrazione del FES nel bilancio UE, con la principale convinzione che migliorerebbe l’efficienza della sua attuazione. Siamo tuttora in attesa di una decisione in merito. Vorrei inoltre esortare l’UE a stanziare una quota maggiore dei fondi del FES ai servizi in materia di sanità e istruzione. Dal 2001 il bilancio europeo ha previsto un 20 per cento di aiuti da assegnare ad assistenza sanitaria di base e istruzione, e tale iniziativa dovrebbe essere applicata anche al FES. Nell’ottica delle innovazioni del FES, vorrei richiamare l’attenzione sullo stimolo di una buona gestione. Nonostante al momento non sia del tutto chiaro il modo in cui intervenire, sostengo l’inclusione di criteri aggiuntivi: la liberalizzazione dei mercati, la lotta contro il terrorismo, gli impegni in materia di armi di distruzione di massa, l’applicazione dell’obbligo di riammissione degli immigrati. L’applicazione di tali criteri contribuirebbe a rafforzare la stabilità nei paesi ACP.</p>
    </intervention>
    <intervention id="2-500" speaker_id="28376" name="Leopold Józef Rutowicz" is_mep="True" mode="spoken">
      <p sl="pl">a nome del gruppo UEN . – Signora Presidente, progettare l’attuazione del 10° Fondo europeo per lo sviluppo nel periodo 2008-2013 è di considerevole importanza umana e politica. L’intento di questi programmi è eliminare la povertà e promuovere una stabilità sociale nei paesi e nelle regioni partner nel quadro di uno sviluppo duraturo, in particolare in Africa. L’efficacia di tali aiuti definiti dal Parlamento europeo, dagli Stati membri e da altri donatori, e stimati in molti miliardi di euro, dipenderà dall’adeguata designazione degli obiettivi, dalla semplificazione delle barriere formali, dall’armonizzazione delle azioni e da un controllo costante, che saranno in parte condotti dalle istituzioni europee.</p>
      <p sl="pl">Gli aiuti in senso economico dovrebbero essere connessi ad accordi di partenariato e garantire uno sviluppo delle infrastrutture necessarie, consentendo la creazione di posti di lavoro nell’industria mineraria e di trasformazione e in agricoltura. Il mercato dei prodotti dovrebbe essere l’Unione europea, con la sua continua carenza di materie prime e di certi beni. I fondi dovrebbero essere accompagnati da un aiuto logistico al fine di assicurare il loro effettivo utilizzo.</p>
    </intervention>
    <intervention id="2-501" speaker_id="38733" name="Mikel Irujo Amezaga" is_mep="True" mode="spoken">
      <p sl="es">a nome del gruppo Verts/ALE . – Signora Presidente, signor Commissario, innanzi tutto desidero congratularmi con l’onorevole Carlotti per questa eccellente relazione e dire che laddove si parla di attuazione dell’agenda, occorre considerare ogni paese separatamente, i costi reali che devono sostenere e la loro gestione.</p>
      <p sl="es">Non andrebbe dimenticato che il FES non si inquadra nell’ambito degli aiuti finanziari generali della Commissione, e quindi possiamo chiedere sicura trasparenza e obiettivi specifici per cui usare questo denaro.</p>
      <p sl="es">23 miliardi di euro per cinque anni e 78 paesi non sono sufficienti per tutto, quindi secondo quanto concordato nella dichiarazione di Parigi del 2005, occorre sempre raggiungere accordi bilaterali relativi a progetti, piani e strategie da seguire, e sottolineo “accordi bilaterali”.</p>
      <p sl="es">Infine, anche se siamo a conoscenza del fatto che gli aiuti finanziari generali stanziati per i paesi ACP sono incentrati soprattutto su strategie volte a eliminare la povertà, sarebbe utile garantire che l’obiettivo finale del FES fosse lo stesso.</p>
    </intervention>
    <intervention id="2-502" speaker_id="28280" name="Filip Kaczmarek" is_mep="True" mode="spoken">
      <p sl="pl">Signora Presidente, l’attuazione del 10° Fondo europeo per lo sviluppo nel periodo 2008-2013 ricorre in un momento di sfide eccezionalmente importanti per l’agenda europea e mondiale dello sviluppo. Possiamo individuarne almeno alcune: applicazione della strategia comune UE-Africa recentemente adottata; attuazione degli Obiettivi di sviluppo del Millennio, che sono previsti, come tutti ricordiamo, per il 2015; attuazione di nuovi accordi di partenariato economico “APE”; revisione intermedia della previsione finanziaria, fissata per il 2009. Ci troviamo quindi di fronte ad alcune sfide particolarmente ardue per quanto riguarda la pianificazione, l’introduzione di nuove soluzioni e l’attuazione del 10° FES.</p>
      <p sl="pl">A mio parere, la relatrice, l’onorevole Carlotti, ha svolto uno splendido lavoro in merito; ha individuato e riepilogato gli obiettivi più importanti e le complesse questioni che costituiranno una sfida nell’attuazione del Fondo europeo per lo sviluppo. Vorrei richiamare l’attenzione sulle due questioni che considero della massima rilevanza.</p>
      <p sl="pl">Il 10° Fondo europeo per lo sviluppo prevede lo stanziamento di quasi 23 miliardi di euro destinati alla cooperazione con i paesi più poveri del mondo. Se impiegato in maniera adeguata, il FES può offrire un importante contributo alla riuscita realizzazione degli Obiettivi di sviluppo del Millennio. Per questa ragione, quindi, la priorità assoluta dalla nostra prospettiva europea dovrebbe essere il primo degli OSM, l’eliminazione di estrema povertà e fame. Dobbiamo pertanto garantire che il regolamento esecutivo s’incentri effettivamente sull’attuazione di tale obiettivo, concedendo la precedenza su altri obiettivi sociali. Gli altri propositi sono importanti, ma dovremmo tenere costantemente sotto controllo la priorità di eliminare l’estrema povertà.</p>
      <p sl="pl">Secondo, al fine di incrementare coesione, trasparenza ed efficienza della cooperazione europea allo sviluppo, il FES dovrebbe essere incluso nel bilancio UE. La questione di inserire il FES nel bilancio andrebbe discussa nel corso di una revisione della previsione finanziaria. Sono consapevole che alcuni Stati membri temono questa soluzione, ma dal punto di vista della commissione per lo sviluppo, e forse da quello del Parlamento europeo nel suo complesso, non c’è dubbio che sarebbe un vantaggio per la politica europea allo sviluppo.</p>
    </intervention>
    <intervention id="2-503" speaker_id="28173" name="Zita Pleštinská" is_mep="True" mode="spoken">
      <p sl="sk">Onorevoli colleghi, incontrare il presidente del Parlamento panafricano, Gertrude Mongella, nel Parlamento europeo mi ha decisamente impressionata.</p>
      <p sl="sk">Nel corso di questo incontro al Parlamento europeo, il presidente Gertrude Mongella ha affermato quanto segue: “L’Europa svolge un ruolo importante in Africa. La presenza europea in questo continente ha una lunga storia, positiva e negativa. L’Europa è dotata di tecnologie e risorse, e sta sviluppando la propria conoscenza scientifica. L’Europa può rivestire un ruolo importante. Peraltro, l’Europa non può permettersi di esistere senza l’Africa”.</p>
      <p sl="sk">Ritengo che il 10° Fondo europeo per lo sviluppo (2008-2013) rappresenti uno strumento considerevole in termini di adempimento degli obblighi politici dell’UE e di assistenza allo sviluppo fornita dai suoi Stati membri. Perciò invito gli Stati membri e i paesi ACP a ratificare l’accordo interno e l’accordo rettificato di Cotonou qualora non l’avessero ancora fatto, nella speranza che il fondo possa diventare operativo il prima possibile.</p>
    </intervention>
    <intervention id="2-504" speaker_id="photo_generic" name="Louis Michel" is_mep="True" mode="spoken">
      <p sl="fr">Membro della Commissione . Signora Presidente, sarò conciso poiché, anche se non me ne sono reso conto, fondamentalmente ho già affrontato alcune questioni nel mio intervento iniziale.</p>
      <p sl="fr">Vorrei ritornare su un aspetto che è stato criticato dall’onorevole Carlotti, una critica molto giusta naturalmente, ovvero che, in un momento in cui non abbiamo mai affrontato tante sfide in termini di sviluppo, occorre rendere noto che gli Stati membri stanno riducendo la loro assistenza allo sviluppo. Effettivamente, perderemo 1 700 000 000 euro, è la prima volta che avviene una diminuzione. Si tratta di una somma consistente. Immaginate in che modo potrebbe essere spesa in ospedali, medici e insegnanti per i paesi in via di sviluppo. Quindi, onorevole Carlotti, ciò che propone il Consiglio è che ogni Stato membro dovrebbe almeno confermare l’impegno che si è assunto, se ricordate, nel 2005, e sono d’accordo a elaborare un piano di transizione che illustri in che modo possono realizzare l’obiettivo fissato per il 2010 e il 2015. Sono convinto che saranno così vincolati dagli impegni presi pubblicamente.</p>
      <p sl="fr">Il secondo aspetto, onorevole Hutchinson, è che lei ha ragione in merito alle percentuali. Vorrei soltanto dire che, per l’agricoltura e lo sviluppo rurale, il 9° FES ammontava a 650 milioni di euro e il 10° FES è pari a 1 miliardo e 250 milioni di euro. E’ un aumento in termini assoluti anziché in percentuale, lei ha visto giusto. Secondo, all’inizio quattro paesi hanno scelto l’agricoltura, mentre ora sono 25. Tuttavia, non è sufficiente, non è ancora abbastanza ambizioso, e abbiamo veramente compiere forti pressioni per far sì che alcuni paesi condividessero tale approccio.</p>
      <p sl="fr">Per quanto riguarda gli APE, ogni volta che ci incontriamo, si verifica sempre uno scambio di opinioni in merito. Tuttavia, ora è molto tardi, e il mio entusiasmo per l’argomento si è ormai smorzato. Malgrado ciò, vorrei semplicemente confermare qualcosa che vi farà piacere. Ho sempre affermato che quei paesi che non avessero siglato un APE, chiaramente non sarebbero stati penalizzati da un punto di vista finanziario, e che ovviamente i due elementi non sarebbero stati collegati. In nessun modo useremo il bilancio o la sua attuazione come pressione o sottoforma di ricatto per far sì che firmino un APE. Lo abbiamo sempre sostenuto, e non cambierà.</p>
      <p sl="fr">Per quanto riguarda la ratifica, ritengo sia stata l’onorevole Budreikaitė a sollevare la questione. Oggi, tutti gli Stati membri hanno ratificato e ci sono cinque paesi partner a doverlo ancora fare. Mi auguro che ciò avvenga entro la fine del mese, così che tutto possa essere avviato a giugno.</p>
      <p sl="fr">Vorrei ribadire la mia convinzione che l’integrazione del Fondo europeo per lo sviluppo nel bilancio senza dubbio ci consentirebbe di essere molto più efficienti, di disporre di controllo democratico, coinvolgimento e possesso di questa politica allo sviluppo, come accade con altre politiche. A mio parere, questo aspetto offrirebbe margine d’azione più ampio, sensibilità, legittimità e credibilità. Spero che riusciremo a far ragionare quei paesi membri che tuttora si oppongono.</p>
    </intervention>
    <intervention id="2-505" speaker_id="2031" name="Marie-Arlette Carlotti" is_mep="True" mode="spoken">
      <p sl="fr">relatrice . Ringrazio tutti per questa discussione e per essere rimasti fino a quest’ora. Grazie, signor Commissario. Vorrei dire che, in merito all’assistenza ufficiale allo sviluppo, il Parlamento la appoggia. Ho letto i suoi commenti alla stampa, so che ci voleva coraggio per affermare certe cose.</p>
      <p sl="fr">Tuttavia, vorrei ritornare sue due aspetti. Primo, la quota di incentivazione. Come sapete, esiste molta incertezza al riguardo di questo strumento. Il processo decisionale non è del tutto chiaro. Non esistono controllo né informazioni per il Parlamento europeo o l’APP o i parlamenti nazionali, e, come ho asserito in precedenza, e ci sono certi criteri nei profili di governance che ci causano problemi. Non mi ripeterò, ma penso che tale ambiguità sarebbe eliminata soltanto con un controllo esclusivamente esterno al di fuori della Commissione, ovvero un controllo da parte del Parlamento europeo, dei parlamenti nazionali e dell’APP di come e secondo quali condizioni è versata la quota di incentivazione. Ritengo inoltre che tale verifica dovrebbe rientrare esplicitamente nell’attuazione del FES.</p>
      <p sl="fr">Per quanto riguarda l’integrazione regionale e gli APE, personalmente credo che il finanziamento di questi ultimi debba essere complementare a quello del FES. Ho sentito i vostri pareri in merito. Tuttavia, occorre un chiarimento concernente la suddivisione dei fondi, programmi integrati regionali, tra le regioni e i paesi ACP. Vi credo laddove affermate che non esiste una nuova condizionalità, ma questo tipo di rassicurazione e precisazione è necessario. In ogni caso, vi ringrazio per essere rimasti nonostante l’ora.</p>
      <a text="(Applausi)"/>
    </intervention>
    <intervention id="2-506" speaker_id="4482" is_mep="True" mode="spoken" role="Presidente">
      <p sl="unknown">La discussione è chiusa.</p>
      <p sl="unknown">La votazione si svolgerà mercoledì alle 11.30.</p>
      <p sl="unknown">Dichiarazioni scritte (articolo 142)</p>
    </intervention>
    <intervention id="2-508" speaker_id="4345" name="Tokia Saïfi" is_mep="True" mode="written">
      <p sl="fr">Il 10° FES fornisce un quadro a lungo termine per cooperazione e sviluppo dell’UE con i paesi ACP. Ammonta a 22,7 miliardi di euro per il periodo 2008-2013 ed è finalizzato ad aiutare alcuni dei paesi più poveri e vulnerabili al mondo. Affinché questo fondo, che rappresenta l’arma finanziaria della politica europea allo sviluppo, sia operativo, dobbiamo spingerci oltre l’asimmetrico contributo degli Stati membri e inserirlo nel bilancio comunitario. L’integrazione degli aiuti europei nel bilancio in effetti offrirebbe determinati vantaggi, poiché gli aiuti per i paesi ACP sarebbero soggetti alle stesse norme di pianificazione e gestione degli altri strumenti UE per azioni esterne, rafforzando quindi coerenza, trasparenza, efficacia e controllo democratico della cooperazione allo sviluppo. Dobbiamo superare il concetto di “legami storici” tra certi Stati membri e paesi e territori oltreoceano, e far sì che Africa e sviluppo diventino una priorità dell’UE nel suo complesso. Qualora l’Unione europea avesse intenzione di rendere efficienti tali politiche e programmi, deve quindi continuare a modernizzare i propri aiuti esterni e dal 2009 includere il FES nel bilancio comunitario.</p>
    </intervention>
  </section>
  <section id="creitem56" title="18. Ordine del giorno della prossima seduta: vedasi processo verbale"/>
  <section id="creitem57" title="19. Chiusura della seduta"/>
</text>
