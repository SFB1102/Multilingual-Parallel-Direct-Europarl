<?xml version='1.0' encoding='utf-8'?>
<text id="20110406.IT" lang="it" date="2011-04-06" place="Strasburgo" edition="Edizione GU">
  <section id="creitem1" title="1. Apertura della seduta"/>
  <section id="creitem2" title="2.  Presentazione di documenti: vedasi processo verbale"/>
  <section id="creitem3" title="3. Misure di attuazione (articolo 88 del regolamento): vedasi processo verbale"/>
  <section id="creitem4" title="4. Governance e partenariato nel mercato unico - Un mercato unico per gli europei - Un mercato unico per le imprese e la crescita - Appalti pubblici (discussione)">
    <intervention id="3-008-000" speaker_id="28269" is_mep="True" mode="spoken" role="Presidente" name="Jerzy BUZEK" nationality="Poland" birth_date="03-07-1940" birth_place="Śmiłowice" m_state="PL">
      <p sl="unknown">Il primo punto è il mercato unico. L’ordine del giorno reca, in discussione congiunta, la relazione (A7-0083/2011), presentata dall’onorevole Kalniete a nome della commissione per il mercato interno e la protezione dei consumatori, sulla governance e il partenariato nel mercato unico [2010/2289 (INI)]; la relazione (A7-0072/2011), presentata dall’onorevole Correia De Campos, sul mercato unico per gli europei [2010/2278 (INI)]; la relazione (A7-0071/2011), presentata dall’onorevole Buşoi, sul mercato unico per le imprese e la crescita [2010/2277 (INI)] e la dichiarazione della Commissione sugli appalti pubblici.</p>
      <p sl="unknown">Do il benvenuto qui, nel Parlamento europeo, al Commissario Barnier e alla Presidente in carica del Consiglio Győri. Passo ora la parola ai relatori. Interverrà per prima l’onorevole Kalniete.</p>
    </intervention>
    <intervention id="3-009-000" speaker_id="96934" name="Sandra KALNIETE" is_mep="True" mode="spoken" role="relatore" nationality="Latvia" birth_date="22-12-1952" m_state="LV">
      <p sl="lv">Signor Presidente, in riferimento alla governance e al partenariato nel mercato unico, il Parlamento europeo è del parere che uno dei principali requisiti per l’attuazione del mercato unico è che esso svolga un ruolo di guida politica al massimo livello. Il Presidente della Commissione e il Presidente del Consiglio devono assumersi la responsabilità di consolidare il mercato unico. Anche gli Stati membri devono svolgere un ruolo estremamente attivo in questo processo. In caso contrario, molte idee per il rilancio della crescita in Europa, per la creazione di nuovi posti di lavoro e per un’Europa più competitiva nel mondo globalizzato resteranno soltanto buone intenzioni, creando così le condizioni perché l’Europa diventi un caso clinico a livello mondiale. Ecco perché, in questa risoluzione, invitiamo il Presidente della Commissione e i capi degli Stati membri a collaborare all’introduzione delle norme e dei cambiamenti politici che il mercato unico comporta. Le risoluzioni da adottare oggi indicano chiaramente in quali direzioni dovrebbero andare le azioni della Commissione secondo le aspettative del Parlamento. Citerò alcune delle principali priorità di lavoro: un mercato unico digitale e uno spazio comune per la proprietà intellettuale, mobilità professionale dei cittadini europei, incentivazione degli appalti pubblici e dei servizi transfrontalieri, armonizzazione dei sistemi fiscali. Per quanto riguarda la governance del mercato unico, ritengo che ci siano quattro direzioni di importanza decisiva: primo, garantire l’applicazione delle nome del mercato unico che sono già state adottate. Tutti gli Stati membri devono approvare disposizioni sul mercato unico in maniera tempestiva e trasparente, mentre, dal canto suo, la Commissione deve vigilare con severità e coerenza sulla loro applicazione. Secondo, bisogna ridurre le tendenze al protezionismo, il quale non farà altro che favorire la frammentazione del mercato europeo e penalizzare la nostra competitività complessiva. Terzo, bisogna ridurre le varie spese di transazione che ostacolano un funzionamento spedito dell’economia europea. Questo vale non solo per meccanismi quali una procedura semplice ed efficace per la risoluzione extragiudiziale di controversie, ma anche per una gestione elettronica transfrontaliera facilmente accessibile per gli utenti, con l’effettiva possibilità di scambiare online le informazioni e i documenti necessari. La quarta direzione è quella di un maggiore coinvolgimento dei gruppi sociali nella definizione e attuazione della politica, in linea con i principi sanciti dal trattato di Lisbona.</p>
      <p sl="lv">Concludo, signor Presidente, ringraziando tutti i relatori ombra e i coordinatori per i loro contributi e la professionalità della loro collaborazione. Mi auguro che tutto ciò ci permetterà oggi di adottare le risoluzioni sul mercato unico con una maggioranza convincente e di proseguire il lavoro iniziato negli anni scorsi per l’adozione di una legislazione che possa consolidare realmente il mercato unico e farne uno strumento di crescita e occupazione in Europa.</p>
    </intervention>
    <intervention id="3-010-000" speaker_id="96975" name="António Fernando CORREIA DE CAMPOS" is_mep="True" mode="spoken" role="relatore" nationality="Portugal" birth_date="14-12-1942" birth_place="Viseu" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Signor Presidente, Commissario Barnier, onorevoli colleghi, il Parlamento ha risposto alla richiesta della Commissione sulle misure necessarie per rilanciare il mercato unico preparando la relazione che sarà oggetto della discussione e della votazione odierne.</p>
      <p sl="pt">Sulla scorta delle 19 proposte concernenti l’atto per il mercato unico europeo, di cui sono stato relatore, abbiamo individuato cinque priorità utilizzando come criteri la tangibilità e la fattibilità a breve termine.</p>
      <p sl="pt">In primo luogo, dobbiamo accrescere la mobilità dei cittadini europei attraverso il riconoscimento reciproco delle qualifiche professionali, le carte d’identità professionali, il passaporto europeo delle competenze e la misurazione periodica della mobilità all’interno dell’Unione europea.</p>
      <p sl="pt">In secondo luogo, dobbiamo migliorare i controlli alle frontiere sui beni importati da paesi terzi e redigere un piano d’azione pluriennale per la sorveglianza del mercato e la sicurezza del prodotto.</p>
      <p sl="pt">Terzo, bisogna prorogare fino a giugno 2015 il regolamento sul roaming e abbassare le tariffe al fine di ridurre i costi per i cittadini e le imprese.</p>
      <p sl="pt">Quarto, occorre garantire l’accesso ai servizi bancari di base e assicurare maggiore trasparenza e comparabilità.</p>
      <p sl="pt">Quinto, vanno eliminati gli ostacoli alla mobilità dei lavoratori, per garantire la piena portabilità dei diritti pensionistici.</p>
      <p sl="pt">Questo esercizio è stato semplice e consensuale, mentre si è rivelato più difficile trovare l’accordo sulle misure per affrontare quella sorta di stanchezza nei confronti del mercato unico di cui si parla nel rapporto Monti e per definire un approccio olistico e concertato in risposta alle esigenze e alla sfiducia dei cittadini, che sono state individuate con chiarezza nella relazione Grech, adottata dal Parlamento nel maggio dell’anno scorso.</p>
      <p sl="pt">Pensiamo senz’altro che sia artificioso dividere il lavoro del Parlamento in tre relazioni distinte, nonostante gli sforzi compiuti dalla commissione per il mercato interno e la protezione dei consumatori per unificare le analisi e le azioni. Le tre componenti – imprese, cittadini europei e governance – devono andare avanti di pari passo per poter realizzare un mercato unico competitivo, con una crescita intelligente, inclusiva e sostenibile che ponga i cittadini europei al centro delle preoccupazioni di tale mercato.</p>
      <p sl="pt">Riconosciamo anche che, a causa della proliferazione di iniziative della Commissione su questo tema, nonché della strategia Europa 2020, della politica industriale e dell’Europa dell’innovazione, rischia di finire in secondo piano quella che è la questione centrale dell’opera di rilancio del mercato unico, ossia renderlo non soltanto più favorevole ma anche più accattivante per gli europei.</p>
      <p sl="pt">Signor Presidente, onorevoli colleghi, su due punti è stato più difficile trovare consenso: primo, sul tema del rispetto dei valori e dei diritti sociali ci siamo scontrati con l’indisponibilità dei colleghi della destra e del gruppo dell’Alleanza dei democratici e dei liberali per l’Europa ad ammettere la necessità di tutelare su base permanente i diritti sociali degli europei, per evitare che in eventuali norme future le considerazioni di mercato possano avere la prevalenza su questi diritti. Deploriamo specialmente che non sia stato possibile dare la priorità a un riferimento alla revisione della direttiva sul distacco dei lavoratori.</p>
      <p sl="pt">In secondo luogo, per quanto attiene alla salvaguardia dei servizi sociali di interesse economico generale, lo scopo era evitare che il contenuto delle attività di tali servizi fosse soggetto esclusivamente a considerazioni di mercato, o quanto meno di limitare la possibilità che i servizi sociali pubblici in settori quali la fornitura dell’acqua, i trasporti urbani, l’istruzione, la sanità e il sostegno sociale vengano trasformati in monopoli od oligopoli privati.</p>
      <p sl="pt">Per quanto possa sembrare utile gestire quei servizi secondo criteri fondati sulla concorrenza e sui meccanismi del mercato unico, è necessario tutelare i valori sociali associati all’accesso universale, perché in questi casi i principi di solidarietà sono prevalenti rispetto a mere considerazioni di mercato.</p>
      <p sl="pt">Nel perseguire questo obiettivo abbiamo dovuto confrontarci con la riluttanza dei gruppi che siedono alla nostra destra ad accettare la legislazione europea in materia. Tali gruppi hanno approvato soltanto il seguente passo: “utilizzando tutte le opzioni a sua disposizione basate su e coerenti con l’articolo 14 [e] il protocollo 26” del trattato.</p>
      <p sl="pt">Il gruppo cui appartengo si è astenuto dal voto finale in commissione sulle tre relazioni perché non erano stati compiuti progressi riguardo alla dimensione sociale del mercato unico. Dopo il voto in commissione, però, nella relazione sono stati inseriti elementi positivi che l’hanno migliorata. Il consenso è stato raggiunto attraverso una serie di compromessi successivi e gli emendamenti finali sono stati sottoscritti dai principali gruppi parlamentari, senza vincitori né vinti.</p>
      <p sl="pt">Tutti i gruppi hanno contribuito al risultato finale – per merito della commissione per il mercato interno e la protezione dei consumatori e di tutti coloro che hanno collaborato alla relazione – attraverso 266 emendamenti e i pareri di cinque commissioni. Tutti i contributi sono stati utili. Ringrazio i relatori ombra onorevoli von Thun, Creutzmann, Harbour, Turunen e Triantaphyllides e i coordinatori di gruppo per le critiche produttive e lo spirito collaborativo, che hanno reso possibile un esito positivo dei negoziati. Rivolgo un ringraziamento speciale all’onorevole Harbour per la sua generosità e lungimiranza, che hanno lasciato un’impronta sul lavoro della commissione negli scorsi quattro mesi.</p>
    </intervention>
    <intervention id="3-011-000" speaker_id="38420" name="Cristian-Silviu BUŞOI" is_mep="True" mode="spoken" role="relatore" nationality="Romania" birth_date="01-03-1978" birth_place="Drobeta Turnu-Severin" m_state="RO">
      <p sl="fr">Signor Presidente, signor Commissario, onorevoli colleghi, il mercato interno è indubbiamente uno dei maggiori successi dell’Unione europea e uno dei suoi indubbi punti di forza, di cui possiamo andare tutti fieri. Penso di non esagerare dicendo che il mercato interno è il perno centrale dell’integrazione europea. Con il passare del tempo, il mercato interno si è rivelato proficuo tanto per i consumatori quanto per le imprese europee e ha contribuito alla nostra crescita economica.</p>
      <p sl="fr">Di recente, però, abbiamo riscontrato un rallentamento del processo di integrazione. È quindi necessario dare nuovo slancio al mercato interno. Dobbiamo riconquistare la fiducia dei cittadini europei nel mercato interno. C’è bisogno di una ripartenza. Apprezzo moltissimo il lavoro compiuto dalla Commissione in tale prospettiva e, in modo particolare, l’eccellente opera svolta dal Commissario Barnier, con il quale mi complimento nuovamente per il suo fermo impegno e gli sforzi volti a rilanciare il mercato interno. La Commissione ci ha presentato un programma ambizioso e al contempo pratico, di cui c’era assoluto bisogno per infondere nuova forza nel mercato interno. Sono certo che queste misure, se attuate, renderanno il mercato interno più interessante per i nostri cittadini e le nostre imprese e contribuiranno a una maggiore efficacia complessiva del suo funzionamento.</p>
      <p sl="en">Quanto alla mia relazione, devo dire che non abbiamo avuto un compito facile. Dovevamo essere ambiziosi perché si trattava di trovare un accordo sulle misure che costituiscono il fondamento di un mercato unico forte e moderno, in grado di dare un contribuito alla crescita futura e, soprattutto, di soddisfare le aspettative dei nostri cittadini e delle nostre imprese.</p>
      <p sl="en">Ci siamo chiesti se fosse il caso di porre l’accento sull’innovazione, cosa vada fatto nel campo dei diritti di proprietà intellettuale e quali misure fiscali siano opportune per rafforzare il mercato unico e, allo stesso tempo, rispettare la sovranità degli Stati membri.</p>
      <p sl="en">Dopo le nostre discussioni e dopo molti contributi, dei quali ringrazio tutti i relatori ombra, i relatori per parere e tutti i colleghi che hanno presentato emendamenti, siamo riusciti a individuare cinque priorità da realizzare immediatamente.</p>
      <p sl="en">La prima si riferisce agli strumenti per sostenere l’innovazione e la creatività nel mercato unico – il che è essenziale se vogliamo una crescita più forte e sostenibile. Di primaria importanza in tale contesto sono l’istituzione di un brevetto comune europeo e di un sistema unificato per la risoluzione delle controversie, già in corso di attuazione, nonché una migliore gestione dei diritti d’autore.</p>
      <p sl="en">Se vogliamo l’innovazione, dobbiamo anche trovare i modi per finanziarla, ad esempio attraverso investimenti a lungo termine e la creazione di un quadro per facilitare un impiego proficuo dei fondi di capitale di rischio. Un’altra importante opportunità per gli investimenti nelle infrastrutture dei settori dell’energia e delle telecomunicazioni sono le obbligazioni per i progetti comunitari.</p>
      <p sl="en">La nostra terza priorità mira ad allineare il mercato unico all’agenda digitale stimolando il commercio elettronico. A tal fine sono necessarie misure in grado di rafforzare la fiducia dei consumatori e delle imprese nel commercio elettronico, ad esempio contrastando la contraffazione e la pirateria e facilitando le forniture transfrontaliere e il recupero transfrontaliero dei crediti.</p>
      <p sl="en">La quarta priorità intende fare del mercato unico un ambiente migliore per le piccole e medie imprese, vista la loro importanza per la crescita economica e il loro potenziale per la creazione di posti di lavoro. Le PMI devono avere migliori possibilità di accesso ai mercati dei capitali. Inoltre, provvedimenti fiscali quali l’introduzione di una base imponibile comune e consolidata per le imprese, una chiara definizione del quadro dell’IVA e la riduzione degli oneri amministrativi potrebbero stimolarle ad ampliare il loro raggio di attività al di fuori dei confini nazionali.</p>
      <p sl="en">Infine, è necessario razionalizzare le procedure degli appalti pubblici, che devono essere semplificate per consentire alle PMI di partecipare alle gare d’appalto e utilizzate meglio per promuovere una crescita intelligente, sostenibile e inclusiva.</p>
    </intervention>
    <intervention id="3-013-000" speaker_id="photo_generic" name="Michel Barnier" is_mep="True" mode="spoken">
      <p sl="fr">membro della Commissione. – Signor Presidente, onorevoli deputati, credo che siamo giunti a un punto cruciale di questo lavoro che abbiamo intrapreso insieme sulla scorta della lucida, esauriente e scrupolosa disamina del mercato interno ad opera del professor Monti, alla luce della relazione dell’onorevole Grech, che avete adottato a grandissima maggioranza, e in un momento in cui, se ascoltiamo con attenzione quanto hanno da dirci i cittadini di tutti i nostri Stati membri, dobbiamo fare il punto della situazione e verificare dove stiamo andando in termini di crescita, occupazione e coesione sociale.</p>
      <p sl="fr">Quali messaggi arrivano alla gente da Bruxelles e Strasburgo? In questo momento, i messaggi sono necessari, ma sono sempre difficili o restrittivi. Si tratta di messaggi sulle norme oppure, come nel caso del mio ufficio, sulla governance, sulla sorveglianza, sul disavanzo e sulla riduzione del debito. Sono, quindi, messaggi di importanza essenziale, però sono restrittivi e difficili. Penso che ad essi dobbiamo aggiungerne altri e, soprattutto, dobbiamo compiere azioni per ricreare un clima di fiducia intorno al progetto europeo e ai motivi per i quali dobbiamo unire le nostre forze, invece di starcene ciascuno per conto proprio o di agire in solitario di fronte alle sfide della globalizzazione.</p>
      <p sl="fr">È questo il fulcro del nostro lavoro. Ringrazio personalmente i tre relatori, che sono appena intervenuti: gli onorevoli Kalniete, Correia de Campos e Buşoi, che ha parlato un attimo fa. Voglio ringraziare anche il presidente, l’onorevole Harbour, che, come già osservato, con grande efficienza e attenzione è riuscito a far lavorare quasi undici commissioni parlamentari in un periodo di tempo molto breve. Inoltre, desidero esprimere la mia gratitudine anche ai coordinatori dei vari gruppi. Avete avuto un bel po’ di cose da coordinare tra di voi, visto il gran numero di questioni di cui ci siamo occupati. Con il vostro impegno lancerete un fortissimo segnale alle altre istituzioni ma anche alle imprese e ai cittadini.</p>
      <p sl="fr">Sulla scorta del rapporto Monti e della relazione Grech, il Presidente Barroso mi ha chiesto di lavorare assieme a dodici dei miei colleghi del Collegio dei commissari, nel contesto di un compito congiunto, per dare nuovo slancio al mercato interno e affrontare le riforme strutturali che saranno necessarie per permettere al mercato di esprimere quel potenziale di crescita di due, tre o quattro punti percentuali che ha al proprio interno.</p>
      <p sl="fr">Vorrei ricordarvi, onorevoli deputati, che in questo grande mercato – che, oltre a tutto, costituisce il fondamento del progetto politico europeo – il 60 per cento delle nostre esportazioni vanno negli altri 26 Stati membri. Ciascuno dei nostri paesi, dal più grande – la Germania – fino al più piccolo, esporta in media il 60 per cento dei suoi prodotti e servizi nei paesi vicini, nel grande mercato comunitario. Si ritiene che questo mercato abbia ulteriori potenzialità di crescita, a condizione che diventi più efficiente. È così che è nato l’atto per il mercato unico. È così che abbiamo individuato le 50 proposte riprese nel piccolo libro blu che, tradotto nelle 23 lingue dell’Unione europea, ho inviato a tutti i vostri paesi, a ogni singolo parlamentare e a tutte le organizzazioni sindacali e professionali.</p>
      <p sl="fr">Durante le nostre discussioni ci siamo occupati anche di selezionare le proposte più adatte per migliorare la vita delle imprese e dei cittadini. Mercoledì della settimana prossima il Collegio dei commissari discuterà dell’atto per il mercato unico sulla scia di quelle discussioni e alla luce delle vostre discussioni e deliberazioni odierne, prima di passare all’azione.</p>
      <p sl="fr">Onorevoli deputati, sono fermamente convinto che ci sia bisogno dell’apporto di ogni regione, di ogni impresa e di ogni cittadino per vincere la battaglia per la competitività e la crescita. Ogni regione: ecco perché, proprio all’avvio del mercato unito e del relativo atto, il Presidente della Commissione Delors ha voluto sostenere la costruzione del mercato unico attraverso una politica di coesione, in modo tale che persino le regioni meno sviluppate possano partecipare alla battaglia per la crescita e la competitività: tutte le regioni, comprese quelle più lontane, quelle d’oltremare. C’è bisogno di ogni impresa quando si tratta di innovare o creare – e qui mi viene in mente il nuovo sistema comune dei brevetti che stiamo cercando di far approvare – e di concedere finanziamenti e ridurre gli oneri amministrativi e burocratici per le piccole e medie imprese; quando si tratta garantire la sicurezza del commercio elettronico e di concorrere agli appalti pubblici, di cui parlerò tra un attimo.</p>
      <p sl="fr">C’è bisogno di ogni regione, ogni impresa, ogni cittadino. Nella nostra vita quotidiana, siamo tutti di volta in volta consumatori, utenti di servizi, risparmiatori, azionisti, lavoratori, artigiani, e l’obiettivo è quello di facilitare la mobilità transfrontaliera, di rispettare e riconoscere le qualifiche professionali, le competenze e i diritti previdenziali, di avere accesso a servizi pubblici di elevata qualità, di sentirsi sicuri e protetti quando si acquistano prodotti in Internet o in qualsiasi altro modo, ma anche di non dover pagare le tasse due volte. Questi sono soltanto alcuni esempi di situazioni che dobbiamo affrontare per rendere più efficace il funzionamento del mercato interno.</p>
      <p sl="fr">Quale sarà il prossimo passo dopo questa discussione? Il 24 e 25 marzo il Consiglio europeo ha espresso soddisfazione per questa nostra azione e l’azione da esso stesso adottata in forma di legislazione comune. Ci era stato chiesto di stabilire le priorità e pertanto, come dicevo, la settimana prossima proporrò insieme con i colleghi – che hanno lavorato sodo e che ringrazio – che il Collegio individui dodici strumenti in grado di consentire al mercato interno di funzionare in maniera più efficace per le imprese e i cittadini.</p>
      <p sl="fr">Per ciascuno di questi strumenti – ad esempio: mobilità, finanziamenti per le piccole imprese, proprietà intellettuale, tasse, servizi pubblici e coesione sociale –proporremo un’azione chiave che sarà nuova e, speriamo, efficace per le imprese e i cittadini, e che sarà disponibile entro due anni. Disponibile significa che la Commissione la presenterà e il Parlamento e il Consiglio la potranno votare e adottare nel 2011 e nel 2012.</p>
      <p sl="fr">Nel 2012 ricorre il 20o anniversario dell’atto per il mercato unico e del mercato unico. Onorevoli deputati, se comprendiamo correttamente ciò che gli europei ci stanno dicendo, non c’è alcun motivo per dare a questo anniversario una connotazione nostalgica o malinconica. Dev’essere invece un anniversario proattivo, di stimolo alla crescita, ed è in questo spirito che intendiamo celebrarlo attraverso l’atto per il mercato unico.</p>
      <p sl="fr">Avremo dodici strumenti: dodici proposte specifiche ma non esclusive. Per ciascuno di essi avremo individuato altre idee, azioni e proposte che la Commissione svilupperà in contemporanea, ma ci saranno dodici azioni chiave che simboleggeranno questo lavoro. Mi auguro che il Consiglio europeo al suo massimo livello, il Parlamento che voi rappresentate, da parte nostra la Commissione e la Presidenza ungherese – che ringrazio, Presidente Győri, per il suo impegno – saranno in condizione di adottare l’atto per il mercato unico – spero con un minimo di solennità – entro la fine di giugno o luglio. Signor Presidente, questo è tutto ciò che posso dire al riguardo.</p>
      <p sl="fr">Mi avete chiesto di affrontare uno di questi argomenti in una dichiarazione della Commissione. Vorrei farlo adesso, per lasciare poi spazio alla discussione. L’aspetto cui mi riferisco – e di cui si parla nell’atto per il mercato unico – rappresenta il 17 per cento dell’economia europea: sto parlando degli appalti pubblici e dei contratti pubblici. Vorrei accennare brevemente anche ai quattro progetti che stiamo realizzando con voi nel settore dei contratti pubblici, come illustrato nella relazione Buşoi.</p>
      <p sl="fr">Il primo progetto consiste nella revisione generale delle direttive del 2004 nell’ottica di garantire il miglior uso possibile dei fondi pubblici, per mettere quante più imprese possibile in grado di concorrere per i contratti di appalti pubblici e per garantire l’acquisto di prodotti e servizi di alta qualità con minori oneri burocratici. In concreto, voglio semplificare le procedure e renderle più flessibili, ma anche trovare il modo per andare incontro alle esigenze specifiche delle autorità locali di piccole dimensioni, per esempio prevedendo per loro procedure semplificate. In secondo luogo, voglio facilitare l’accesso ai contratti pubblici, soprattutto ai fini di una partecipazione transfrontaliera da parte delle piccole e medie imprese. Infine, voglio incoraggiare in ogni modo, come hanno sottolineato il presidente della commissione onorevole Harbour e la commissione stessa, un sistema di appalti pubblici più responsabile ed ecologicamente più consapevole, più “verde”, capace anche di promuovere l’innovazione e l’inclusione sociale.</p>
      <p sl="fr">I vari obiettivi della riforma saranno adesso tradotti in regole semplici e più equilibrate. Abbiamo portato avanti ma non ancora completato un’opera molto vasta di consultazione e valutazione economica sul campo. Abbiamo un libro verde e stiamo valutando le proposte più efficaci. Le norme non potranno prevedere tutto. Nel contempo, la Commissione lavorerà a iniziative settoriali tese a migliorare l’uso dei contratti pubblici e promuovere il conseguimento di obiettivi quali quelli indicati nella strategia Europa 2020. Tali obiettivi andranno dall’aggiornamento del manuale sugli appalti pubblici verdi, che sto preparando insieme con il collega Commissario Potočnik, all’attuazione del piano europeo di efficienza energetica, al quale stiamo lavorando con i Commissari Oettinger e Hedegaard, fino alla promozione di piani per gli appalti pubblici pre-commerciali e, in generale, di piani per attività di acquisto innovative, che stiamo coordinando insieme con i Commissari Tajani e Geoghegan-Quinn. Questo è il primo progetto.</p>
      <p sl="fr">Il secondo progetto riguarda le concessioni. Voglio fare rapidamente progressi tangibili sulla questione delle concessioni, senza attendere la conclusione dell’opera a lungo termine di modernizzazione del quadro degli appalti pubblici. Onorevoli deputati, le concessioni svolgono un ruolo sempre più importante nella creazione di strutture per la fornitura di servizi pubblici. Il 60 per cento dei partenariati pubblico-privati in Europa operano attraverso concessioni.</p>
      <p sl="fr">Ma, ad eccezione delle concessioni riguardanti lavori pubblici, attualmente non esiste una legge europea sulle concessioni e, pur potendo applicare i principi generali del trattato, in materia c’è una vera e propria incertezza del diritto che ostacola lo sviluppo di questo tipo di contratti. Ne sono una prova le 24 sentenze emesse dalla Corte di giustizia negli scorsi anni. Propongo la creazione di un quadro semplificato, limitato a determinate regole di base, che non interferirà nei quadri legislativi nazionali – se questi funzioneranno bene. Il nuovo quadro non imporrà alle autorità locali oneri amministrativi eccessivi, principalmente per effetto delle soglie che proporrò.</p>
      <p sl="fr">So che in molti dei vostri gruppi serpeggiano dubbi e sono in corso discussioni. Per parte mia, dopo aver ascoltato tutti sono convinto che potremo evitare malintesi se fisseremo i nostri obiettivi con cura. Le autorità pubbliche saranno libere di continuare a organizzare i servizi pubblici autonomamente; tuttavia, se decideranno di esternalizzarli, penso che nessuno obietterà se verrà richiesto un certo livello basilare di trasparenza e rispetto delle norme, per garantire che non vi siano discriminazioni. Credo che questo sia un elemento essenziale per ottimizzare l’impiego del denaro pubblico, per contrastare la pratica di assegnare i contratti senza un’adeguata pubblicità o senza la garanzia di un efficace diritto di ricorso e per ridurre determinati rischi di corruzione.</p>
      <p sl="fr">Dal punto di vista delle imprese, se cerchiamo di ridare slancio al mercato interno, chi potrà opporsi alla sua attuazione anche nel settore delle concessioni? Sto pensando nello specifico alle piccole e medie imprese, che al momento non dispongono delle stesse risorse delle grandi aziende per individuare e ottenere contratti all’estero quando questi non vengono pubblicati. L’esistenza di un quadro minimo per le concessioni garantirà trasparenza e informazione e quindi faciliterà l’accesso da parte delle imprese più piccole ad alcuni di questi contratti. Si tratta anche di migliorare la regolamentazione. Una normativa mirata, ben ponderata è un’opzione migliore e meno costosa che cercare di risolvere i problemi semplicemente attraverso la norma sulle violazioni.</p>
      <p sl="fr">Il terzo progetto, cui accennerò velocemente, riguarda il mercato europeo della difesa. Collaboreremo con gli Stati membri all’applicazione della direttiva del 2009, i cui termini di recepimento scadranno tra poche settimane. Si tratta di armonizzare le politiche dei pagamenti, che spesso sono in contrasto con la normativa comunitaria. Insieme con il Commissario Tajani, il 23 maggio organizzerò una conferenza sul tema del mercato europeo della difesa nei locali del Parlamento a Bruxelles.</p>
      <p sl="fr">Desidero, infine, accennare brevemente a una questione che è rimasta accantonata per troppo tempo, cioè la dimensione internazionale dei contratti pubblici. Lo scopo è evidente: aumentare l’accesso ai mercati da parte delle nostre imprese. In tale ottica, anche noi siamo naturalmente disposti a offrire di più, in uno spirito di reciprocità e mutuo beneficio. Un aumento dei commerci andrà a vantaggio di tutti.</p>
      <p sl="fr">Ora devo richiamare la vostra attenzione su un problema riguardante la base del libero commercio e i vantaggi correlati. La verità è che i nostri partner principali – Stati Uniti e Giappone, nell’ambito dell’accordo sugli appalti governativi, e Cina, nell’ambito di un accordo bilaterale – non vogliono impegnarsi veramente ad aprire ancora di più i loro mercati. Per parte nostra, non disponiamo di un efficace potere negoziale perché i nostri mercati sono già considerati aperti – virtualmente, s’intende. Onorevoli deputati, gli obblighi internazionali previsti dall’accordo sugli appalti governativi e dagli accordi dell’Organizzazione internazionale del commercio non sono stati ancora recepiti nella legislazione comunitaria.</p>
      <p sl="fr">Stando così le cose, gli Stati membri applicano le norme in modi molto diversi, distorcendo il mercato interno. Ne consegue che, in questo momento, le nostre imprese si trovano in Europa in una situazione iniqua – al riguardo vorrei ricordare il caso delle autostrade in Polonia – nel senso che le imprese straniere godono qui da noi di amplissimo accesso, spesso ben al di là di quanto negoziato dall’Unione europea, mentre le nostre imprese incontrano difficoltà quando provano a partecipare a gare d’appalto in alcuni dei nostri principali paesi partner.</p>
      <p sl="fr">Per tale motivo il Commissario De Gucht e io intendiamo proporre quest’anno una normativa che traduca in norme comunitarie i nostri obblighi internazionali in materia di appalti pubblici. Potremo così disporre di quello strumento negoziale di cui abbiamo bisogno. Siamo favorevoli all’apertura, ma non alla dabbenaggine. Si tratta di dare agli acquirenti europei una base giuridica solida e chiara per gestire le offerte delle imprese di un paese al quale l’Unione è legata da un accordo in maniera diversa rispetto alle imprese dei paesi con i quali l’Unione non ha ancora stipulato accordi, e di creare maggiore certezza del diritto. Voglio essere chiaro: non è nostra intenzione trasformare l’Europa in una fortezza, bensì creare per le nostre imprese un ambiente realistico, equo e aperto, ma non ingenuo.</p>
      <p sl="fr">Ho concluso. Come lei, signor Presidente, e il Parlamento mi avete chiesto, ho colto l’occasione dell’odierna discussione sul rilancio del mercato interno per affrontare questa importante questione, che sarà, peraltro, uno di quei dodici strumenti mirati a ridare slancio al mercato unico di cui parlavo all’inizio del mio intervento, cioè lo strumento degli appalti pubblici e dell’ammodernamento che intendiamo proporre nelle prossime settimane d’intesa con voi.</p>
    </intervention>
    <intervention id="3-014-000" speaker_id="photo_generic" name="Enikő Győri" is_mep="True" mode="spoken">
      <p sl="hu">Presidente in carica del Consiglio. – Signor Presidente, signor Commissario, onorevoli deputati, come ha osservato anche l’onorevole Kalniete, l’Unione europea e la sua economia hanno bisogno di una locomotiva. È vero. Ne sono pienamente convinta. Forse ricorderete che qualche tempo fa, all’inizio della Presidenza ungherese dell’Unione europea, anche il Primo ministro del mio paese affermò chiaramente in quest’Aula che non basta far fronte agli effetti collaterali della crisi e gestirli, per incoraggiare gli Stati a praticare e controllare una politica fiscale più rigida. Stiamo lavorando a una serie di norme anche su questa materia e abbiamo tra l’altro preparato un pacchetto completo per la gestione della crisi economica. Inoltre, dobbiamo stare attenti a non perdere credibilità agli occhi dei nostri cittadini, ma ci riusciremo soltanto creando posti di lavoro.</p>
      <p sl="hu">Ed è proprio per creare posti di lavoro che siamo alla ricerca di risorse, di tutto quanto serve per metterci in condizione di aumentare l’occupazione. È mia ferma convinzione che il mercato unico sia esattamente questo: un’occasione mancata per il nostro futuro, unita all’attuazione della strategia Europa 2020. Esprimo perciò il mio vivo apprezzamento per l’impegno assunto sia dalla Commissione europea sia dal Parlamento europeo di rilanciare il mercato unico, nonché per le priorità indicate dalla Commissione e ora ribadite anche dal Parlamento in queste tre eccellenti relazioni. Abbiamo già avuto modo di discutere le diverse idee e posizioni in occasione della relazione presentata qualche tempo fa dall’onorevole Grech.</p>
      <p sl="hu">Credo che le tre relazioni contribuiranno anche a un dibattito mirato che ci permetterà di adottare congiuntamente misure specifiche entro il 2012, l’anno in cui, come ricordava prima il Commissario Barnier, ricorre il 20o anniversario. Come sapete, e anche il Commissario lo ha sottolineato, nella riunione del 10 marzo il Consiglio “Competitività” ha avuto uno scambio di opinioni sull’esito della consultazione sociale concernente i criteri per la definizione delle aree prioritarie d’impegno delle istituzioni e degli Stati membri. Sulla base di questa discussione, la Presidenza ungherese si sta preparando ad adottare, durante la riunione del Consiglio “Competitività” del 30 maggio, le conclusioni sulle misure prioritarie proposte.</p>
      <p sl="hu">Consentitemi di ricordarvi anche qual è il contesto più generale. Nella situazione odierna, a causa della pressione politica ed economica e dei provvedimenti presi per alleviarla, il mercato unico probabilmente non gode di grande popolarità tra i cittadini, le imprese e le istituzioni. Ma, per citare le parole del professor Monti, penso che proprio adesso, in momenti come questi, il mercato unico è più necessario che mai, cioè in un momento in cui, per effetto della crisi, tendiamo istintivamente a ritrarci entro gli stretti ma noti confini nazionali. Sono convinta invece che non dobbiamo cedere a una simile tentazione. È giunto quindi il momento di dare un incentivo politico al mercato unico. È vero che oggi il mercato unico è messo alla prova, come avete sottolineato, onorevoli deputati, nella vostra precedente relazione sulla creazione di un mercato unico per i consumatori e i cittadini, e come si afferma anche nel rapporto Monti.</p>
      <p sl="hu">Il mercato unico diventerà uno strumento in grado di avvicinare l’Unione europea ai suoi cittadini producendo un percepibile miglioramento della loro vita quotidiana? O sarà semplicemente uno spazio utile soltanto a mantenere in vita sia gli ostacoli che impediscono il funzionamento del mercato unico sia i settori sovvenzionati? La risposta a queste domande dipende dalla misura in cui nei prossimi mesi assolveremo il nostro compito. Dopo che il Parlamento europeo avrà adottato oggi la sua risoluzione, la Commissione potrà approvare la sua comunicazione rivista intorno alla metà di aprile, come già detto. Ci auguriamo che il documento della Commissione tenga conto di tutti i messaggi politici e delle richieste che avete formulato nella vostra relazione. Una volta presentate le proposte legislative, contiamo di poter avviare con voi e la Commissione un partenariato speciale che ci permetta di analizzare e adottare rapidamente le principali misure previste dall’atto finale per il mercato unico.</p>
      <p sl="hu">Vorrei ora evidenziare alcuni elementi delle tre relazioni in esame, senza rispondere a ogni singolo punto sollevato. La Presidenza è lieta che il relatore intenda iscrivere la questione del mercato unico nell’agenda del Consiglio europeo. Noi crediamo che i progressi dell’atto per il mercato unico rientrino nell’ambito di applicazione degli orientamenti politici generali dell’Unione europea citati nel trattato. Tuttavia, delineare gli orientamenti politici è indubbiamente compito del Consiglio europeo, la cui agenda è stabilita dal suo Presidente. Vorrei però ricordare a tutti che nelle conclusioni del Consiglio europeo del 24 e 25 marzo si faceva riferimento anche all’importanza del mercato unico.</p>
      <p sl="hu">La Presidenza è grata al Parlamento per il suo costante appoggio al Consiglio “Competitività” durante la stesura di misure specifiche riguardanti la creazione di un sistema comune dei brevetti. Siamo tutti consapevoli del fatto che il brevetto comune europeo darà un fortissimo stimolo alla competitività delle imprese. In merito abbiamo avuto anche un’interessante discussione in quest’Aula, e ringrazio il Parlamento per aver collaborato ad autorizzare il Consiglio ad avviare questo nuovo sistema nel quadro della cooperazione rafforzata. Concordiamo anche sul fatto che il completamento del mercato digitale unico e il rafforzamento e miglioramento della situazione delle piccole e medie imprese sono indispensabili ai fini della promozione dell’innovazione europea.</p>
      <p sl="hu">Attraverso la mobilità dei cittadini e, soprattutto, il riconoscimento delle qualifiche professionali possiamo prendere in considerazione altre questioni riguardanti i cittadini europei. Per tale motivo condividiamo l’affermazione secondo cui il nostro compito prioritario in quest’area è di potenziare l’azione comunitaria e conseguire risultati tangibili e immediati. La Presidenza ha ritenuto altresì che quasi tutte le relazioni riviste, comprese le relazioni Grech e Correia De Campos, evidenzino in modo particolare l’esigenza di garantire l’esercizio da parte dei cittadini comunitari dei diritti concernenti il mercato interno. In proposito, siamo soddisfatti dei risultati ottenuti in questo campo grazie alle misure adottate dalla Commissione, che comprendono la creazione del portale Your Europe, della rete SOLVIT e di punti di contatto individuali nell’ambito della direttiva Servizi.</p>
      <p sl="hu">Nondimeno concordiamo con voi sul fatto che si può fare ancora di più per promuovere l’esercizio da parte dei cittadini dell’Unione dei loro diritti. Infine, consentitemi di fare una digressione concernente l’altra priorità nell’agenda della Presidenza ungherese. Nel corso delle consultazioni che ho avuto finora con il Parlamento sul pacchetto delle sei proposte legislative in campo economico, il “pacco da sei”, è stato spesso criticato il fatto che gli Stati membri – cioè a dire il Consiglio – e il Consiglio europeo si concentrerebbero sulla macrostabilità finanziaria, trascurando di incoraggiare la crescita e la ripresa dell’economia reale per farla uscire dalla crisi, o quanto meno assegnando a tali due obiettivi soltanto strumenti poco incisivi e poco affidabili, e che il contenuto della strategia Europa 2020 si limiterebbe sostanzialmente a questo. Orbene, personalmente ritengo, e vi ho già accennato nella mia introduzione, che il mercato unico e il grande potenziale che esso rappresenta per la crescita possano fugare efficacemente questi timori, oltre a garantire una risposta equilibrata da parte dell’Unione europea.</p>
      <p sl="hu">Penso che il nostro compito precipuo sia di portare a compimento tutto questo processo, cioè il consolidamento del mercato unico, per mezzo di strumenti quanto più trasparenti possibile e in stretta collaborazione con il Parlamento europeo. Il Consiglio è pronto a cooperare in tal senso, attraverso un partenariato pieno con la Commissione, il Parlamento e i suoi membri. La ringrazio molto, signor Presidente.</p>
    </intervention>
    <intervention id="3-015-000" speaker_id="28269" is_mep="True" mode="spoken" role="Presidente" name="Jerzy BUZEK" nationality="Poland" birth_date="03-07-1940" birth_place="Śmiłowice" m_state="PL">
      <p sl="unknown">Onorevoli colleghi, questi cinque interventi – tre a nome della commissione per il mercato interno e la protezione dei consumatori, il discorso del Commissario e quello della Presidente Győri – hanno dato il via a una discussione interessante e molto importante per il futuro dell’Unione europea e dei suoi cittadini e anche per uno sviluppo rapido. Vorrei ricordare a tutti ancora una volta che l’idea iniziale di rilanciare il mercato unico è nata in seno alla commissione per il mercato interno e la protezione dei consumatori. Rinnovo i miei complimenti a tutti i colleghi che ne fanno parte e chiedo all’onorevole Harbour di accettare a loro nome questi ringraziamenti e complimenti.</p>
      <p sl="unknown">Sempre della commissione per il mercato interno e la protezione dei consumatori è stata l’idea del rapporto affidato al professor Monti – un testo eccellente che ci è di grande aiuto nel nostro lavoro. Ringrazio il Commissario Barnier per la sua ottima e ampia presentazione delle proposte della Commissione europea in risposta alle nostre relazioni. Per quanto riguarda gli appalti pubblici, non di rado si rivelano essere il tallone l’Achille della nostra azione negli Stati membri. È, quindi, della massima importanza sviluppare ulteriormente questo tema, e sono certo che la Presidenza ungherese ci aiuterà nei nostri sforzi a tal fine. Siamo convinti della necessità di un simile impegno perché si tratta di una questione molto rilevante per i cittadini europei.</p>
      <p sl="unknown">L’importanza di queste relazioni e della discussione odierna è testimoniata dal numero di commissioni parlamentari che hanno redatto un parere. Sono state ben otto, e voi ed io sappiamo bene che succede molto di rado che otto commissioni redigano pareri su una serie di relazioni. Adesso le commissioni potranno intervenire a turno. Onorevole Barea, ha facoltà di parlare a nome della commissione per il commercio internazionale.</p>
    </intervention>
    <intervention id="3-016-000" speaker_id="96986" name="Josefa ANDRÉS BAREA" is_mep="True" mode="spoken" nationality="Spain" birth_date="17-02-1958" birth_place="Valencia" p_group="Group of the Progressive Alliance of Socialists and Democrats in the European Parliament" m_state="ES">
      <p sl="es">relatore per parere della commissione per il commercio internazionale. – Signor Presidente, la commissione per il commercio internazionale è una delle otto commissioni che hanno lavorato su questo tema. Ringrazio i membri della commissione per i loro contributi alla relazione.</p>
      <p sl="es">Il consolidamento del mercato unico è uno degli obiettivi della strategia Europa 2020, che ha come obiettivo la crescita. L’Unione europea è il principale attore internazionale. In un mercato globalizzato, non può sottrarsi alle sfide che ha davanti.</p>
      <p sl="es">Per le imprese, le nostre imprese, la sfida del mercato internazionale consiste nel creare grandi aspettative e grandi opportunità. Ma le imprese hanno anche una responsabilità sociale: crescita sociale con garanzie per i lavoratori e i servizi pubblici.</p>
      <p sl="es">Inoltre, con i paesi in via di sviluppo stiamo assumendo un impegno: la lotta contro la povertà è uno degli obiettivi di sviluppo del millennio. In futuro, la nostra industria e le nostre imprese dovranno fondarsi sulla conoscenza, e dovremo anche lottare contro la contraffazione nel campo della proprietà intellettuale.</p>
      <p sl="es">Dobbiamo difendere le nostre imprese sulla base dei criteri della ricerca e dello sviluppo, nonché dei criteri sociali, ma dobbiamo anche tutelare i nostri interessi stranieri per il bene dei cittadini europei e di coloro che vivono al di fuori dell’Unione europea.</p>
    </intervention>
    <intervention id="3-017-000" speaker_id="96977" name="Diogo FEIO" is_mep="True" mode="spoken" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">relatore per parere della commissione per i problemi economici e monetari. – Signor Presidente, desidero iniziare esprimendo il mio apprezzamento al Commissario Barnier, alla rappresentante del Consiglio e in modo particolare ai colleghi della commissione per il mercato interno e la protezione dei consumatori.</p>
      <p sl="pt">A nome della commissione per i problemi economici e monetari voglio sottolineare l’importanza delle relazioni di cui stiamo discutendo, che riflettono con forza lo spirito del rapporto Monti, nell’ottica di promuovere un’economia liberista di successo, la competitività e un mercato dinamico e innovativo.</p>
      <p sl="pt">Sarà questa la strada che ci porterà al punto in cui la strategia Europa 2020 potrà essere, di fatto, non più solo un’iniziativa sulla carta bensì una realtà in grado di sostenere le piccole e medie imprese, che nell’economia europea sono i principali datori di lavoro, e tutte le imprese in generale, nonché di diffondere un’idea di crescita economica sostenuta e basata sempre di più sul mercato interno, su una governance economica realmente funzionante ed, essenzialmente, su un’idea di crescita reale per la nostra economia.</p>
    </intervention>
    <intervention id="3-018-000" speaker_id="96757" name="Raffaele BALDASSARRE" is_mep="True" mode="spoken" nationality="Italy" birth_date="23-09-1956" birth_place="Lecce" p_group="Group of the European People's Party (Christian Democrats)" m_state="IT">
      <p sl="it">relatore per parere della commissione per l'occupazione e gli affari sociali . − Signor Presidente, onorevoli colleghi, l'importanza del Single Market Act risiede nel fatto di voler dare risposta alle esigenze del mercato unico, facilitando l'accesso e la partecipazione di tutti gli attori coinvolti: imprese, consumatori e lavoratori. A fronte di questo obiettivo ambizioso, mi ritengo soddisfatto degli interventi proposti dal Commissario Barnier e delle indicazioni fornite da questo Parlamento.</p>
      <p sl="it">A mio parere, alcune priorità sono imperative per il raggiungimento degli obiettivi che l'Unione europea si è proposta, in particolare: migliorare l'accesso delle piccole e medie imprese al mercato interno, riducendone gli obblighi di carattere amministrativo e facilitando la loro partecipazione alle procedure di appalto, rimuovere ogni tipo di ostacolo allo sviluppo del commercio elettronico, nonché sostenere e finanziare l'innovazione, in particolare attraverso l'emissione di obbligazioni per i progetti dell'Unione europea, specialmente nei settori dell'energia, dei trasporti e delle telecomunicazioni.</p>
      <p sl="it">Infine, solo collegando lo sviluppo e il sostegno al mondo delle imprese con gli obiettivi occupazionali della strategia Europa 2020 si potrà raggiungere quello che ritengo essere l'obiettivo di questo atto, vale a dire creare un'economia sociale di mercato basata sulla crescita, la competitività e la sostenibilità.</p>
    </intervention>
    <intervention id="3-019-000" speaker_id="96684" name="Liisa JAAKONSAARI" is_mep="True" mode="spoken" nationality="Finland" birth_date="02-09-1945" birth_place="Oulu" p_group="Group of the Progressive Alliance of Socialists and Democrats in the European Parliament" m_state="FI">
      <p sl="fi">relatore per parere della commissione per l’occupazione e gli affari sociali. – Signor Presidente, Jacques Delors evidentemente si sbagliava quando sosteneva che non è possibile innamorarsi del mercato unico, viste le forti passioni emerse dalla discussione su questo tema.</p>
      <p sl="fi">L’approccio della Commissione è stato ambizioso e ci sono alcuni progetti molto importanti: il brevetto europeo, il mercato comune dell’energia e altri ancora. Una questione, però, continua a costituire un problema fastidioso, ed è la scarsa attenzione che la relazione dedica agli aspetti sociali. Per esempio, non dice quasi nulla sui lavoratori distaccati e descrive in termini, purtroppo, assai vaghi i servizi delle associazioni di solidarietà sociale e la clausola sociale associati al mercato unico.</p>
      <p sl="fi">Per me è un mistero come mai i diritti sociali più forti e più integrati vengano considerati sostanzialmente come un problema. Voglio ricordare a tutti che, nei paesi nordici, diritti sociali forti sono riusciti a coniugare alti livelli di competitività con la produttività. Non le pare, signor Commissario, che questo sia un approccio molto più intelligente?</p>
    </intervention>
    <intervention id="3-020-000" speaker_id="96873" name="Jürgen CREUTZMANN" is_mep="True" mode="spoken" nationality="Germany" birth_date="04-10-1945" birth_place="Speyer" p_group="Group of the Alliance of Liberals and Democrats for Europe" m_state="DE">
      <p sl="de">relatore per parere della commissione per l’occupazione e gli affari sociali. – Signor Presidente, Commissario Barnier, voglio rispondere alle osservazioni dei colleghi. Invece di una clausola sociale, la commissione ha proposto di analizzare l’impatto sull’occupazione delle misure legate al mercato interno. Questo è molto più importante dell’applicazione di formule generiche. Se vogliamo fare progressi con il mercato interno, dobbiamo dedicare attenzione alle questioni sociali e metterle al centro di tutto il nostro agire. Ecco perché una valutazione d’impatto che prenda in considerazione nello specifico questi requisiti è particolarmente importante.</p>
      <p sl="de">Voglio fare un’altra osservazione. Mi ha sorpreso che il Presidente abbia parlato di governance economica, un concetto che in Germania viene espresso con il termine di Wirtschaftslenkung , che significa anche “controllo centralizzato dell’economia da parte dello Stato”. In una parte della Germania abbiamo avuto esperienze molto negative di controllo statale dell’economia. Sono certo che potremo sviluppare ulteriormente il mercato interno soltanto se coordineremo tutte le nostre economie nazionali. Un tanto è assolutamente certo. Per contro, non sarà la governance economica a permetterci di fare progressi con il mercato interno.</p>
      <p sl="de">Oggi discutiamo di come si possa rilanciare un po’ il mercato interno. È veramente l’ora di farlo, perché l’anno prossimo ricorre il 20o anniversario della sua istituzione. Mi fa quindi piacere che il Commissario Barnier abbia dichiarato di volersi concentrare su poche misure specifiche che non sono state ancora attuate e che daranno nuovo slancio al mercato interno. Il mercato interno rappresenta una grandissima opportunità per tutti noi. Può portare alla creazione di nuovi posti di lavoro, e il nostro obiettivo deve essere quello di dare lavoro alle persone. Questa è la migliore politica sociale che possiamo attuare, perché se una persona ha un lavoro avrà anche una maggiore autostima. Dobbiamo pertanto fare tutto il possibile per assicurare che in quest’area si compiano progressi.</p>
      <p sl="de">Abbiamo bisogno di un pacchetto di misure che vadano a beneficio delle imprese e dei cittadini. Da un canto, vogliamo che soprattutto le medie imprese possano profittare di più del mercato interno rispetto al passato. Abbiamo perciò urgente bisogno di un sistema comune dei brevetti, affinché le imprese possano finalmente tutelare e vendere i loro prodotti innovativi in tutta l’Europa a costi ragionevoli. Inoltre, le imprese hanno bisogno di maggiori finanziamenti per sviluppare innovazioni. Creare un mercato europeo per i capitali di rischio è solo una delle tante misure che si possono adottare a tal fine. Un altro stimolo al mercato interno verrà dall’armonizzazione dell’imposta sul valore aggiunto e della base imponibile dell’imposta sulle imprese, di cui stiamo discutendo.</p>
      <p sl="de">Dall’altro canto, dobbiamo anche adottare misure specifiche in grado di accrescere la fiducia dei cittadini nel mercato interno. Dobbiamo migliorare il riconoscimento delle qualifiche professionali, se possibile attraverso la carta professionale europea, che renderà più semplice lavorare in un altro Stato membro e creerà maggiore mobilità per i cittadini nel mercato interno europeo.</p>
      <p sl="de">Abbiamo bisogno anche di un’organizzazione europea per la vigilanza del mercato, e questo è un punto che voglio sottolineare perché gli Stati membri non sono ancora riusciti a dare attuazione a tale progetto. Non vogliamo che nel mercato interno vengano venduti prodotti pericolosi.</p>
      <p sl="de">Se approveremo questa proposta a grande maggioranza, potremo dare nuovo slancio al mercato interno.</p>
    </intervention>
    <intervention id="3-021-000" speaker_id="96887" name="Francesco DE ANGELIS" is_mep="True" mode="spoken" nationality="Italy" birth_date="04-10-1959" birth_place="Ripi" p_group="Group of the Progressive Alliance of Socialists and Democrats in the European Parliament" m_state="IT">
      <p sl="it">relatore per parere della commissione per l'industria, la ricerca e l'energia . − Signor Presidente, onorevoli colleghi, se vogliamo restituire fiducia al mercato occorre dare priorità alle esigenze dei consumatori, dei lavoratori e delle imprese.</p>
      <p sl="it">Una grande attenzione meritano le garanzie sulla dimensione sociale del futuro mercato unico se vogliamo rafforzare i diritti dei cittadini, dei lavoratori e degli utenti dei servizi pubblici. Crescita, sviluppo e dimensione sociale devono camminare di pari passo. Deve esserci una crescita economica al servizio dei cittadini.</p>
      <p sl="it">Il pacchetto di norme dedicato alle imprese contiene da questo punto di vista alcune buone proposte, tra cui il piano d'azione per incrementare l'accesso delle piccole e medie imprese ai mercati di capitale e le nuove linee di finanziamento per le imprese innovative e lo sviluppo regionale. Le piccole e medie imprese sono il cuore della nostra economia e il motore della crescita del mercato interno. Signor Presidente, tocca a noi garantire questi obiettivi per uscire dalla crisi e favorire un nuovo modello di sviluppo, uno sviluppo sostenibile e una nuova occupazione di qualità.</p>
    </intervention>
    <intervention id="3-022-000" speaker_id="96862" name="Sophie AUCONIE" is_mep="True" mode="spoken" nationality="France" birth_date="19-08-1963" birth_place="Dugny" p_group="Group of the European People's Party (Christian Democrats)" m_state="FR">
      <p sl="fr">relatore per parere della commissione per lo sviluppo regionale. – Signor Presidente, Presidente Győri, signor Commissario, onorevoli colleghi, c’è una cosa che voglio dirvi, una parola che forse è in netto contrasto con l’attuale situazione economica ma che proprio per questo va ribadita con ancor maggiore forza. La parola è “ambizione”: ambizione per il mercato interno. Signor Commissario, l’ambizione per l’Europa, l’ambizione di dimostrare ai cittadini che l’integrazione europea significa un passo avanti per i loro diritti, i loro diritti come lavoratori, consumatori, turisti ma, più in generale, come persone. Voglio esprimere tutto il mio apprezzamento per il Commissario Barnier, che ha dato corpo a quest’ambizione attraverso tutti i progetti che intende realizzare.</p>
      <p sl="fr">In qualità di relatrice per parere della commissione per lo sviluppo regionale, valuto positivamente le idee espresse: l’esigenza di un’azione speciale per le regioni con caratteristiche geografiche peculiari, come le regioni d’oltremare, la creazione di un brevetto comune europeo per le imprese e di uno statuto europeo per le fondazioni, società mutue e associazioni, l’emissione di obbligazioni per finanziare progetti specifici e la necessità di incoraggiare lo sviluppo sostenibile nel mercato interno.</p>
    </intervention>
    <intervention id="3-023-000" speaker_id="96799" name="Piotr BORYS" is_mep="True" mode="spoken" nationality="Poland" birth_date="11-01-1976" birth_place="Bolesławiec" p_group="Group of the European People's Party (Christian Democrats)" m_state="PL">
      <p sl="pl">relatore per parere della commissione giuridica. – Signor Presidente, non conseguiremo gli obiettivi della strategia Europa 2020, né renderemo l’economia più innovativa e competitiva se non affronteremo la questione del mercato unico in termini olistici. Ringrazio quindi il Commissario Barnier per il suo approccio complessivo al mercato unico e il professor Monti per il suo ottimo rapporto.</p>
      <p sl="pl">Desidero sottoporre alla vostra attenzione quattro aspetti importanti. Il primo è il brevetto comune europeo, che potrebbe essere utilizzato a partire dall’anno prossimo, in coincidenza con il 20o anniversario dell’entrata in vigore del mercato unico. Il secondo aspetto è l’esigenza di affrontare seriamente la questione del diritto d’autore, perché esso rappresenta una grande speranza e una grande opportunità per lo sviluppo di un mercato creativo, e questo aspetto del mercato va regolamentato congiuntamente. In proposito penso in particolare a un sistema comune per la gestione del diritto d’autore e a un trattamento serio per le opere orfane, oltre che alla riduzione degli oneri per le piccole e medie imprese. Per realizzare tutto ciò occorre adottare misure molto specifiche, come la contabilità semplificata, la tutela dei marchi, lo statuto della fondazione europea e, soprattutto, la possibilità di collegare tra loro i registri delle imprese. Se prenderemo provvedimenti nelle aree che ho indicato, spero che venti milioni di piccole imprese saranno in grado di operare efficacemente e liberamente nel mercato unico europeo.</p>
    </intervention>
    <intervention id="3-024-000" speaker_id="4560" name="Antonius MANDERS" is_mep="True" mode="spoken" nationality="Netherlands" birth_date="14-03-1956" birth_place="Stiphout" m_state="NL">
      <p sl="nl">relatore per parere della commissione giuridica. – Signor Presidente, ciò significa che posso ritagliarmi un paio di minuti del tempo di parola dell’onorevole Lehne. Ringrazio il Commissario e tutti gli altri oratori per questa discussione. Mi pare che non siano stati citati alcuni punti che, a mio parere, sono di estrema importanza e che ho inserito nella mia relazione. Mi auguro che il Commissario ci aiuti a trasformarli in realtà.</p>
      <p sl="nl">Abbiamo rivolto lodi sperticate all’indirizzo del professor Monti, ma la sua conclusione è stata che il problema più grave del mercato interno è il recepimento della direttiva. Egli dice che dobbiamo adottare altre norme. Secondo me, in questa materia meno leggi ci sono e meglio è. Cerchiamo di produrre meno legislazione in Europa. Però, quello che facciamo deve essere armonizzato perché bisogna impedire che i 27 Stati membri diventino un’accozzaglia di paesi che applicano le norme ciascuno a modo suo, ostacolando gravemente le piccole e medie imprese che vogliono lavorare in contesti transfrontalieri.</p>
      <p sl="nl">Signor Presidente, un’altra cosa che è stata trascurata – e che, forse, rappresenta il nostro più grave fallimento in assoluto – è la questione della commercializzazione. Qui ci sono avvocati eccellenti. Stiamo adottando norme ottime. Crediamo che sia nostro compito migliorare il mercato per il bene dei nostri cittadini, i quali, però, non sembrano essere consapevoli di tutto ciò. In effetti, abbiamo un problema al riguardo, nel senso che non siamo capaci di costruire un ponte tra noi e i cittadini. Siamo esperti di terminologia giuridica, ma a quanto pare non siamo altrettanto bravi a comunicare direttamente con i nostri cittadini. Quello che potrebbe accadere – e mi auguro che questo rischio non diventi realtà – è che, in quanto Unione europea, ci allontaniamo sempre più dai nostri cittadini. Penso che nei prossimi anni dobbiamo veramente concentrare e investire le nostre energie per fare in modo che i cittadini europei sostengano l’Unione europea e le nostre azioni. C’è ancora molto da fare per raggiungere questo obiettivo: dovremo impegnarci veramente e sentire anche il parere dei nostri consulenti per la comunicazione, per sapere qual è il modo migliore di conseguirlo.</p>
      <p sl="nl">Infine, mi ha colpito il fatto che i nostri cittadini non sappiano distinguere tra Commissione europea, Parlamento e Consiglio. In ogni Stato membro abbiamo tre rappresentanti, i quali però, a ben vedere, hanno le mani legate perché lavorano per organizzazioni ufficiali. Se gli Stati membri hanno un’opinione negativa dell’Unione europea, non c’è modo per contrastarla. Penso che sarebbe opportuno prendere in considerazione l’idea di avere un unico rappresentante dell’UE in ogni Stato membro – chiamiamolo pure “ambasciatore”, se volete – che possa replicare a qualsiasi pronunciamento negativo sul conto dell’Unione. Potremo così evitare di fare la fine del Titanic, dove tutti pensavano che le cose andassero benissimo, mentre il pericolo vero era all’esterno.</p>
    </intervention>
    <intervention id="3-025-000" speaker_id="96754" name="Wim van de CAMP" is_mep="True" mode="spoken" nationality="Netherlands" birth_date="27-07-1953" birth_place="Oss" p_group="Group of the European People's Party (Christian Democrats)" m_state="NL">
      <p sl="nl">relatore per parere della commissione per le libertà civili, la giustizia e gli affari interni. – Signor Presidente, ringrazio la Commissione e il Consiglio per la loro introduzione di stamani. Per me è stato estremamente interessante redigere il parere della commissione per le libertà civili, la giustizia e gli affari interni sul mercato interno.</p>
      <p sl="nl">Penso che il mercato interno debba poter contare su un vasto sostegno da parte del Parlamento europeo, specialmente della commissione per le libertà civili, perché la libertà di circolazione all’interno dell’Unione è importante, soprattutto quella delle persone, dei lavoratori migranti e dei migranti con competenze professionali, dei quali abbiamo bisogno per accrescere la forza lavoro del mercato interno. Ma, signor Presidente, a dispetto dei nostri tanti obiettivi, finora siamo riusciti a ottenere ben pochi risultati.</p>
      <p sl="nl">Sono senz’altro d’accordo con i dodici strumenti di cui ha parlato il Commissario Barnier e mi auguro che nei prossimi mesi riusciremo ad accelerare le cose, perché la concorrenza al di fuori dell’Unione europea non starà ad aspettare che il mercato interno dell’Unione risolva i propri problemi.</p>
    </intervention>
    <intervention id="3-027-000" speaker_id="96817" name="Erminia MAZZONI" is_mep="True" mode="spoken" nationality="Italy" birth_date="28-04-1965" birth_place="Napoli" p_group="Group of the European People's Party (Christian Democrats)" m_state="IT">
      <p sl="it">relatrice per parere della commissione per le petizioni . Signor Presidente, onorevoli colleghi, signor Commissario, signor Ministro, credo di poter dire che ottimo è stato il lavoro dei relatori e apprezzabili e confortanti le parole della Commissione e del Consiglio.</p>
      <p sl="it">Queste tre relazioni conservano lo spirito e quello stimolo di grande respiro contenuti nella nuova strategia per il mercato unico di Mario Monti e riescono a rappresentare l'unicità dell'obiettivo di rilanciare il mercato unico europeo attraverso cinquanta misure, che vengono poi riprodotte e sintetizzate, o enfatizzate, da questo Parlamento con quattordici priorità.</p>
      <p sl="it">All'interno di queste misure, diciannove sono dedicate alla centralizzazione del mercato sugli interessi del cittadino. Io credo che, per riuscire veramente a realizzare in maniera piena il mercato unico, sia importantissimo ridurre il distacco tra i cittadini e il mercato unico attraverso un lavoro per ripristinare la fiducia dei cittadini nel mercato unico, mediante la promozione del processo di integrazione politico e sociale prima che economico e, soprattutto, attraverso un'impostazione diversa della percezione del mercato unico per i cittadini europei. Io credo che tutti questi obiettivi siano contenuti nelle misure inserite in queste tre relazioni.</p>
      <a text="(Il dibattito è stato interrotto per qualche istante)"/>
    </intervention>
  </section>
  <section id="creitem5" title="5. Comunicazione della Presidenza">
    <intervention id="3-029-000" speaker_id="photo_generic" is_mep="True" mode="spoken" role="Presidente">
      <p sl="unknown">Dopo i pareri delle commissioni, passiamo agli oratori a nome dei gruppi. Prima di dare la parola al primo oratore iscritto, l'on. Karas, vorrei fare due brevissime comunicazioni.</p>
      <p sl="unknown">Abbiamo appreso che stamattina all'alba un barcone con oltre duecento migranti, avvistato al largo di Lampedusa, a causa delle condizioni del mare si è rovesciato. La Guardia costiera ha fatto e sta facendo il suo massimo per portare in salvo i dispersi. La situazione è drammatica. Noi rimaniamo in trepida attesa e aspettiamo che si concretizzino gli impegni presi in quest'Aula dalla Commissione e dai governi.</p>
      <p sl="unknown">Passo ora alla seconda comunicazione. A due anni di distanza dal tragico terremoto che ha sconvolto la città de L'Aquila e la regione dell'Abruzzo, desidero rinnovare la vicinanza e l'attenzione di quest'Assemblea alle popolazioni terremotate, con l'auspicio che siano velocizzati i tempi per il ripristino del patrimonio abitativo e storico della regione.</p>
    </intervention>
  </section>
  <section id="creitem6" title="6. Governance e partenariato nel mercato unico - Un mercato unico per gli europei - Un mercato unico per le imprese e la crescita - Appalti pubblici (seguito della discussione)">
    <intervention id="3-031-000" speaker_id="4246" name="Othmar KARAS" is_mep="True" mode="spoken" nationality="Austria" birth_date="24-12-1957" birth_place="Ybbs an der Donau" m_state="AT">
      <p sl="de">a nome del gruppo PPE. – Signor Presidente, Commissario Barnier, la ringrazio sentitamente per le informazioni che ci ha fornito. Il trattato di Lisbona è in vigore da due anni ed ora, per la prima volta, disponiamo di un’economia sociale di mercato sostenibile, il modello sociale europeo, che ci permetterà di fare un enorme salto in avanti verso l’unione sociale ed economica in Europa. Su questo principio dobbiamo fondare il mercato interno.</p>
      <p sl="de">Il mercato interno esiste da 20 anni, ma non è ancora completo. Abbiamo creato la strategia Europa 2020, ma non possiamo metterla in pratica appieno e raggiungerne gli obiettivi senza il sostegno del mercato interno né se le prospettive finanziarie per il 2020, attualmente in discussione, non forniranno maggiori finanziamenti alle iniziative politiche in materia di competitività, crescita, occupazione e solidarietà sociale.</p>
      <p sl="de">L’euro sta trasformando in mercato interno, fondamentale per la crescita e l’occupazione, in un mercato nazionale. Tutto ciò che rafforza il mercato interno aumenta anche la competitività europea e, quindi, la sua indipendenza. Per questo, sono molto lieto di questa iniziativa che rappresenta il passo più importante che l’Unione europea possa compiere. Si tratta di consentire l’accesso ai capitali alle piccole e medie imprese (PMI), alle quali non solo dobbiamo offrire sostegno finanziario sottoforma di credito e attraverso la promozione dei prestiti, ma anche attraverso altre soluzioni.</p>
      <p sl="de">È fondamentale sostenere i fondi di capitali di rischio, le obbligazioni di progetto e il commercio online, nonché combattere la pirateria in modo più efficace, creare una base imponibile consolidata comune per l'imposta sulle società, regolamentare gli appalti pubblici e rispettare concretamente le quattro libertà di movimento: di persone, beni, servizi e capitali. Abbiamo ancora molto da fare. Grazie di nuovo per questa iniziativa, Commissario Barnier.</p>
    </intervention>
    <intervention id="3-032-000" speaker_id="1913" name="Evelyne GEBHARDT" is_mep="True" mode="spoken" nationality="Germany" birth_date="19-01-1954" birth_place="Montreuil-sous-Bois " m_state="DE">
      <p sl="de">a nome del gruppo S&amp;D. – Signor Presidente, mi auguro vivamente che sia possibile recuperare i 200 migranti in difficoltà; si tratta di un argomento molto importante. La ringrazio per averci informato in merito alla situazione.</p>
      <p sl="de">Commissario Barnier, onorevole Győri, onorevoli colleghi, l’articolo 3 del trattato di Lisbona, relativo all’economia di mercato, costituisce un nuovo approccio e un nuovo impegno politico per il futuro. Dobbiamo portare a termine questo impegno; da ormai due anni attendiamo di poterlo fare e sono lieta che la Commissione europea abbia finalmente fatto un primo passo in questa direzione. Mi rallegra peraltro che noi del gruppo dell’Alleanza progressista di Socialisti e Democratici al Parlamento europeo siamo riusciti, dopo una lunga lotta, a garantire l’inserimento della clausola sociale nella posizione del Parlamento europeo in merito alla questione oggetto del voto odierno.</p>
      <p sl="de">Si tratta di un punto fondamentale in quanto pone le basi per la coesione sociale e porterà i cittadini dell’Unione europea a vedere il mercato interno come una componente sociale. Questa situazione è indispensabile se vogliamo recuperare la fiducia dei cittadini europei nel sistema politico dell’Unione. La Commissione in particolare deve finalmente riconoscere il ruolo decisivo dei diritti sociali nel mercato interno e spostare l’attenzione sull’impatto sociale della legislazione europea. Per questi motivi è necessario che il Parlamento ricordi ancora una volta alla Commissione la clausola sociale presente nel trattato di Lisbona.</p>
      <p sl="de">Vorrei ringraziare il Commissario Barnier per averci garantito il suo impegno nel prendere in considerazione e dare seguito a questo cammino, durante il quale potrà contare sul sostegno del gruppo dell’Alleanza progressista di Socialisti e Democratici al Parlamento europeo. Commissario Barnier, naturalmente la clausola sociale implica anche la revisione della direttiva sul distacco dei lavoratori. Il diritto al lavoro e allo sciopero, così come le questioni che interessano realmente i cittadini, deve essere rispettato in tutti gli Stati membri e la politica europea in materia di mercato interno deve includere questi diritti senza condizioni né restrizioni. Queste sono le nostre preoccupazioni in quanto social-democratici. Se si svilupperà il mercato interno su queste basi, vi offriremo tutto il nostro sostegno e la nostra politica muoverà nella giusta direzione.</p>
      <p sl="de">In questo contesto vi sono ovviamente anche altri aspetti importanti di interesse per i cittadini e che garantiranno che il mercato interno sia rivolto proprio ai cittadini, quali il riconoscimento delle qualifiche professionali, il passaporto europeo delle competenze e la portabilità integrale delle pensioni all’interno dell’Unione europea. I social-democratici da sempre sostengono questa posizione: l’economia esiste per servire le persone e non viceversa. Se seguiamo questo cammino, saremo sulla strada giusta.</p>
    </intervention>
    <intervention id="3-033-000" speaker_id="96709" name="Morten LØKKEGAARD" is_mep="True" mode="spoken" nationality="Denmark" m_state="DK">
      <p sl="da">a nome del gruppo ALDE. – Signor Presidente, desidero ringraziare il relatore e i relatori ombra per la loro eccellente collaborazione su questi testi. Abbiamo lavorato bene insieme e sono lieto che, alla fine, il gruppo dell’Alleanza progressista di Socialisti e Democratici al Parlamento europeo abbia acconsentito a questo compromesso. Sarebbe sembrato piuttosto strano non trovare un punto di incontro proprio su queste relazioni.</p>
      <p sl="da">Vorrei discutere tre punti del testo al quale ho personalmente lavorato, ovvero la relazione sulla governance e il partenariato nel mercato unico, che, a mio parere, rappresentano un successo per il gruppo dell’Alleanza dei Liberali e dei Democratici per l’Europa.</p>
      <p sl="da">Il primo punto prioritario inserito nel testo è la necessità che i capi di Stato o di governo europei detengano il controllo in questo settore. È un requisito indispensabile per ottenere dei risultati e definire l’ordine delle priorità.</p>
      <p sl="da">Il secondo punto è garantire il nostro impegno per attuare in modo corretto e puntuale le norme in materia, al contrario di quanto è avvenuto con la direttiva Servizi. Ci auguriamo che una simile situazione non si ripeta in futuro.</p>
      <p sl="da">Disponiamo infine di un modo alternativo per discutere la risoluzione, che deve essere promossa a livello europeo, soprattutto a favore di chi effettua acquisti online. L’attenzione prestata all’e-commerce in generale rappresenta di per sé un importante passo avanti e, a questo proposito, va ricordato che abbiamo appena adottato una direttiva sui diritti dei consumatori, la quale persegue i medesimi obiettivi e rappresenta chiaramente un altro fondamentale passo nella giusta direzione.</p>
      <p sl="da">Desidero invitare il Commissario Barnier a garantire che, nel corso dell’introduzione nel sistema di questo grande pacchetto sul mercato unico, ne venga al contempo promossa la comunicazione. Sinora, la nostra esperienza in merito alla promozione del mercato unico (il mercato unico per i cittadini) ha lasciato un po’ a desiderare. Siamo tutti responsabili dei risultati, ma invito fermamente il Commissario, se mi è concesso, a impegnarsi al massimo per assicurare che venga promossa in modo efficace la comunicazione e a darvi nuovo impulso affinché i cittadini e le piccole imprese siano a conoscenza della reale esistenza di questo eccellente pacchetto. La mancanza di consapevolezza in materia sembra essere al momento il principale problema e raccomando quindi di dare nuova forza alla comunicazione.</p>
    </intervention>
    <intervention id="3-034-000" speaker_id="96703" name="Emilie TURUNEN" is_mep="True" mode="spoken" nationality="Denmark" birth_date="13-05-1984" birth_place="København" p_group="Group of the Greens/European Free Alliance - Vice" m_state="DK">
      <p sl="da">a nome del gruppo Verts/ALE. – Signor Presidente, onorevoli colleghi, già negli anni Ottanta, il decennio in cui sono nato, il Presidente della Commissione Jacques Delors affermò che il mercato unico doveva avere una dimensione sociale. Oltre 20 anni dopo, la situazione attuale presenta 23 milioni di disoccupati, una forte pressione su stipendi, condizioni lavorative e servizi pubblici, 18 milioni circa di occupati che vivono in condizioni di povertà e crescenti squilibri in seno all’Europa; nel frattempo, continuiamo a perdere posti di lavoro e non sappiamo come sopravvivremo in futuro.</p>
      <p sl="da">Ci rimane ancora molto lavoro da fare in merito alla dimensione sociale dell’Europa. Il professor Monti ha affrontato l’argomento nell’eccellente proposta che ci ha presentato lo scorso anno, nella quale coglie decisamente nel segno affermando l’esistenza di alcuni colli di bottiglia, ovvero punti critici anche di natura sociale ed ambientale, che dobbiamo riconoscere ed affrontare se vogliamo compiere progressi. A mio parere, questa è esattamente l’idea che dobbiamo seguire e perseguire nell’immediato futuro.</p>
      <p sl="da">La discussione di questo testo in Parlamento è stata piuttosto difficile, ma sono lieta che siamo riusciti nel corso di una sessione parlamentare a presentare le nostre raccomandazioni in merito a come la Commissione e il Commissario Barnier debbano proseguire il loro lavoro.</p>
      <p sl="da">Vorrei toccare tre punti che rivestono una particolare importanza per il gruppo Verde/Alleanza libera europea e che convogliano tre messaggi fondamentali. Il nostro primo messaggio di oggi è il desiderio di un mercato unico verde che possiamo ottenere grazie all’innovazione, grazie ad appalti e gare che promuovano il passaggio a un’economia verde, grazie all’introduzione di un’impronta ecologica per i prodotti e a strumenti finanziari in grado di permettere simili investimenti verdi, inclusi gli eurobond. Questi ultimi sono infatti finalizzati alla copertura delle nostre necessità di investimento in relazione al passaggio a un’economia verde. Il nostro secondo messaggio di oggi è il desiderio di un mercato unico sociale. Questo sottende, inoltre, la nostra richiesta di una valutazione sociale approfondita e sistematica della legislazione prima che venga presentata, nonché una politica sociale di riferimento, ovvero il termine concordato nella legislazione per il mercato unico per rispettare i doveri imposti dal trattato di Lisbona in merito ai diritti sociali fondamentali.</p>
      <p sl="da">Il nostro terzo messaggio è il desiderio di offrire ai consumatori del mercato unico iniziative ambiziose, il controllo del mercato e diritti dei passeggeri.</p>
      <p sl="da">Il testo presentato oggi è quindi un documento eccellente che noi verdi sosteniamo. Avrei preferito fosse un po’ più chiaro nel veicolare i nostri messaggi e che ci facesse sognare un’Europa in grado di guidare il mondo nel campo della giustizia sociale, di nuovi posti di lavoro e nel passaggio a un’economia verde. Probabilmente il cammino è ancora molto lungo, ma credo che siamo a un buon punto di partenza.</p>
    </intervention>
    <intervention id="3-035-000" speaker_id="4538" name="Malcolm HARBOUR" is_mep="True" mode="spoken" nationality="United Kingdom" birth_date="19-02-1947" birth_place="Woking" p_group="European Conservatives and Reformists Group" m_state="GB">
      <p sl="en">a nome del gruppo ECR. – Signor Presidente, sono molto lieto di appoggiare le eccellenti relazioni presentate dai tre relatori. Vorrei ringraziare tutti gli onorevoli colleghi, e non solo della commissione per il mercato interno e la protezione dei consumatori ma anche delle altre commissioni rappresentate qui oggi e che ci hanno affiancato in questa grande avventura.</p>
      <p sl="en">Dalla qualità dei contributi presentati da tutti i partiti politici, abbiamo già avuto modo di constatare l’estremo interesse nella questione. Le discussioni e i dibattiti sono stati molto animati, ma siamo rimasti uniti nell’obiettivo di far funzionare la competitiva economia del mercato unico e quella del mercato sociale e di collegare queste due realtà. Questo è risultato che abbiamo raggiunto sinora.</p>
      <p sl="en">La storia di questo importante progetto, cui molti di voi hanno fatto riferimento, ha origine innanzi tutto nel lavoro del professor Monti, che ringrazio, e nel desiderio della mia commissione (e desidero ringraziare tutti i coordinatori per il sostegno e le energie che vi hanno speso) di affermare la necessità del Parlamento di ricevere una risposta. Abbiamo avuto la sensazione che il completamento di un elemento essenziale della strategia Europa 2020, ovvero la crescita intelligente, l’occupazione e l’innovazione (il mercato unico), non sia stata realmente considerata come una priorità politica. Abbiamo collaborato con il Commissario (e ringrazio il Commissario Barnier che ha accolto l’opportunità di lavorare con noi) per trasformare questo tema in una priorità politica sottoforma di un atto per il mercato unico.</p>
      <p sl="en">Si tratta di un successo per il Parlamento e di una lezione sul modo in cui le commissioni possono impiegare il loro potere di iniziativa politica collaborando per portare avanti questo movimento; se non fosse per il Parlamento, non saremmo qui oggi. Sono lieto di notare la presenza dell’onorevole Schulz (unico capogruppo presente), cui do il mio benvenuto. Mi auguro che inserisca la lezione nel suo lavoro futuro in questo Parlamento.</p>
      <p sl="en">Pensando a questa relazione, sono emersi una serie di messaggi. Innanzi tutto numerosi colleghi hanno sottolineato che, in settori quali i beni e i servizi in particolare, abbiamo fatto molto, ma il pubblico non lo sa e quindi i cittadini non possono trarre vantaggio dal nostro lavoro. Vi sono inoltre settori che dobbiamo assolutamente sviluppare, alcuni dei quali sono inclusi nella strategia Europa 2020, nell’innovazione e nelle reti digitali. Le tecnologie verdi non vengono prese in considerazione a sufficienza, sebbene alcune non siano adatte allo scopo.</p>
      <p sl="en">Sono molto lieto di quanto è stato detto in merito agli appalti pubblici e anche il mutuo riconoscimento deve essere modificato. Lavoreremo insieme su questi punti, ma oggi abbiamo delineato il contesto e le basi dalle quali muovere. Voglio ringraziare nuovamente tutti voi per il vostro impegno a nome dei cittadini europei.</p>
      <a text="(L’oratore accetta di rispondere a una domanda presentata attraverso la procedura del cartellino blu ai sensi dell’articolo 149, paragrafo 8)"/>
    </intervention>
    <intervention id="3-036-000" speaker_id="96960" name="Nicole SINCLAIRE" is_mep="True" mode="spoken" nationality="United Kingdom" birth_date="26-07-1968" birth_place="London" p_group="Europe of freedom and democracy Group" m_state="GB">
      <p sl="en">Signor Presidente, vorrei presentare una domanda all’onorevole Harbour, europarlamentare per le West Midlands, nel Regno Unito. Ha parlato molto dell’appartenenza all’Unione europea e dell’influenza che questa garantisce; in effetti, lui è a capo di una delle più influenti commissioni qui al Parlamento europeo, ovvero la commissione per il mercato unico, ed è l’unico onorevole conservatore a rivestire un ruolo simile. Recentemente ha presentato una dichiarazione scritta a sostegno delle piccole imprese, ma ha ottenuto solo poco più di 200 firme. È questa la sua influenza? O è solamente un filoeuropeo travestito da euroscettico in un insignificante gruppo ECR che inganna ripetutamente i cittadini britannici?</p>
    </intervention>
    <intervention id="3-037-000" speaker_id="4538" name="Malcolm HARBOUR" is_mep="True" mode="spoken" nationality="United Kingdom" birth_date="19-02-1947" birth_place="Woking" p_group="European Conservatives and Reformists Group" m_state="GB">
      <p sl="en">Signor Presidente, l’onorevole Sinclaire ed io rappresentiamo i cittadini di una regione del Regno Unito la cui occupazione e futuro dipendono dal mercato unico. Sono in continuo contatto con le piccole imprese e posso affermare a ragione che le PMI delle Midlands, che sono fornitori delle grandi aziende dell’industria automobilistica proprio a pochi passi da dove lei e io viviamo, stanno ora lavorando a pieno regime grazie alle nuove opportunità che abbiamo loro offerto per affrontare un mercato di 500 milioni di persone.</p>
      <p sl="en">Non devo per nulla scusarmi per il mio lavoro in seno a questo Parlamento. Mi auguro che gli altri onorevoli presenti siano più costruttivi e lavorino per i loro cittadini, anziché essere qui solamente per lamentarsi.</p>
      <a text="(Applausi)"/>
    </intervention>
    <intervention id="3-038-000" speaker_id="28514" name="Kyriacos TRIANTAPHYLLIDES" is_mep="True" mode="spoken" nationality="Cyprus" birth_date="03-09-1944" birth_place="Palaihori" p_group="Confederal Group of the European United Left - Nordic Green Left" m_state="CY">
      <p sl="el">a nome del gruppo GUE/NGL. – Signor Presidente, signor Commissario, ho molto apprezzato il suo intervento odierno, ma rimaniamo comunque della convinzione che la Commissione sia ancora troppo legata alla filosofia alla base della strategia di Lisbona, la quale, secondo la sua stessa posizione ufficiale, non è riuscita a raggiungere gli obiettivi prefissati.</p>
      <p sl="el">La strategia per il mercato unico deve innanzi tutto chiarire la propria visione e definire le priorità, sia a livello teorico sia pratico, in modo da essere abbastanza visibile al pubblico. Il mercato è utile ed presenta una serie di vantaggi, ma non è un modello sociale di per sé. La definizione della dimensione sociale deve essere una priorità chiave e bisogna configurare la nuova agenda per il mercato unico in modo da migliorare la giustizia sociale. In una società di libero scambio, non tutto può essere in vendita; i servizi di utilità pubblica, la sanità e i servizi di interesse economico non devono rientrare nella legislazione sulla concorrenza o sul mercato unico. L’accesso universale a servizi pubblici di alta qualità è una questione politica fondamentale, ma non possono essere per questo trascurati i diritti fondamentali quali il diritto all’attività sindacale.</p>
    </intervention>
    <intervention id="3-039-000" speaker_id="28404" name="Matteo SALVINI" is_mep="True" mode="spoken" nationality="Italy" birth_date="09-03-1973" birth_place="Milano" p_group="Non" m_state="IT">
      <p sl="it">a nome del gruppo EFD . – Signor Presidente, onorevoli colleghi, signor Commissario, non faccio l'ennesimo intervento sui singoli punti. Rappresento una forza di governo in uno dei paesi fondatori dell'Unione europea che è la Lega Nord. Non si tratta di comunicare meglio – sentivo un collega che parlava di un ambasciatore della comunicazione se le attività dell'Unione europea vengono attaccate – ma si tratta di coinvolgere i territori.</p>
      <p sl="it">Questi sono tre provvedimenti che ci convincono. Hanno degli aspetti positivi e degli aspetti su cui intervenire e su cui come gruppo abbiamo presentato degli emendamenti. Il fattore fondamentale è il coinvolgimento, perché l'Italia è diversa dalla Finlandia, è diversa dal Portogallo. L'importante è che quella che è un'opportunità non si trasformi in un'imposizione, come spesso in passato alcune direttive hanno finito per diventare.</p>
      <p sl="it">Quindi attenzione a quando si parla di infrazioni per i paesi che non riescono a seguire le direttive, perché se non riescono a seguirle non lo fanno evidentemente per il gusto di non farlo ma perché probabilmente quelle direttive non possono essere calate omogeneamente sui 27 paesi.</p>
      <p sl="it">Il mercato unico è il nostro obiettivo. Non è un fine ma è un mezzo e, in quanto tale, per le piccole e medie imprese e per i consumatori l'importante è che il processo sia innanzitutto concreto, vale a dire che non ci siano solo dichiarazioni di principio ma si intervenga a partire da quei dodici punti concretamente, e in secondo luogo che vi sia il reale coinvolgimento dei governi e dei territori, perché altrimenti rischiamo di disegnare l'ennesima impalcatura che poi le popolazioni e i produttori non recepiscono. Non c'è ambasciatore della comunicazione che tenga se una direttiva o un mercato unico non è adatto al tessuto sociale e produttivo che lo deve recepire.</p>
    </intervention>
    <intervention id="3-040-000" speaker_id="96960" name="Nicole SINCLAIRE" is_mep="True" mode="spoken" nationality="United Kingdom" birth_date="26-07-1968" birth_place="London" p_group="Europe of freedom and democracy Group" m_state="GB">
      <p sl="en">Signor Presidente, un richiamo al regolamento: innanzi tutto il codice prevede che, se un onorevole di quest’Aula decide di presentare un richiamo al regolamento, il Presidente deve dare la sua approvazione. Vorrei appunto presentare un richiamo al regolamento.</p>
      <p sl="en">Questi cartellini blu permettono a un membro del Parlamento di fare una domanda a un collega. Ora, se il collega ignora la domanda, credo spetti a lei, signor Presidente, chiedere all’onorevole deputato di rispondere.</p>
      <p sl="en">La mia domanda era semplice: in che modo l’influenza dell’onorevole Harbour ha aiutato nell’adozione della sua dichiarazione scritta, che non ha raggiunto il numero di firme necessario?</p>
    </intervention>
    <intervention id="3-041-000" speaker_id="photo_generic" is_mep="True" mode="spoken" role="Presidente">
      <p sl="unknown">Il collega Harbour ha risposto. Poi ognuno è libero di interpretare in maniera esauriente o meno la risposta. Lei la può interpretare come non esauriente, altri possono interpretarla come esauriente. Ma qui finisce la discussione. Non possiamo trasformare un dibattito così importante come quello che si sta svolgendo in una discussione bilaterale tra lei e l'on. Harbour.</p>
    </intervention>
    <intervention id="3-042-000" speaker_id="96905" name="Laurence J.A.J. STASSEN" is_mep="True" mode="spoken" nationality="Netherlands" birth_date="08-02-1971" birth_place="Sittard" p_group="Non" m_state="NL">
      <p sl="nl">Signor Presidente, mi permetta di iniziare il mio intervento dagli aspetti positivi. Nelle relazioni presentate oggi vi sono alcune buone proposte, quali il proseguimento della direttiva Servizi, il brevetto europeo e la questione delle tariffe in roaming troppo alte. Questi aspetti interesseranno la questione principale del mercato interno e aiuteranno i cittadini e le imprese.</p>
      <p sl="nl">Devo però far notare che molte altre iniziative vanno ben oltre l’obiettivo del mercato interno. Ne citerò solo alcune: il clima e gli obiettivi in materia di emissioni di CO2 , la parità socioeconomica, condizioni di lavoro eque e, naturalmente, una maggiore solidarietà, ovvero uno schema per la ridistribuzione socioeconomica che preveda indubbiamente maggiori investimenti. I socialisti sono a favore di tutte queste proposte e, per quanto possiamo vedere, nessuna di esse si avvicina all’ambito delle responsabilità dell’Europa o ha a che fare con il mercato interno. È una vana speranza credere che sia possibile eliminare le differenze in Europa attraverso interventi di natura socioeconomica; non abbiamo mai pensato che il mercato interno dovesse creare una parità a tutto tondo in Europa.</p>
      <p sl="nl">Signor Presidente, la delegazione del Partij voor de Vrijheid (PVV) olandese preferisce un mercato interno incentrato sulla questione fondamentale, ovvero la promozione della libertà e della cooperazione economica. Dobbiamo affrontare queste due priorità sebbene in ritardo e liberarci delle iniziative superflue. Secondo il PVV la visione del mercato interno presentata qui va troppo oltre.</p>
    </intervention>
    <intervention id="3-043-000" speaker_id="96776" name="Róża THUN UND HOHENSTEIN" is_mep="True" mode="spoken" nationality="Poland" birth_date="13-04-1954" birth_place="Kraków" m_state="PL">
      <p sl="en">Signor Presidente, vorrei dire al Commissario che, mentre lavoravamo alla relazione sul suo documento, eravamo consapevoli, proprio come lei, che il mercato unico esiste per servire gli europei. Forse è proprio per questo che i negoziati tra diversi gruppi politici sulla forma finale del testo sono risultati tanto difficili. Concordo con loro che, anche se non amiamo il mercato unico, possiamo comunque essere molto sensibili in merito.</p>
      <p sl="en">È molto positivo che il Parlamento europeo mandi oggi un segnale chiaro alla Commissione e al Consiglio sottoforma di 15 proposte di priorità e sono personalmente soddisfatta del fatto che abbiamo sottolineato l’importanza della mobilità dei nostri cittadini. Un migliore accesso ai servizi bancari, un più semplice riconoscimento delle qualifiche professionali, la portabilità integrale delle pensioni: i cittadini hanno bisogno di soluzioni in questi settori al fine di studiare, lavorare e investire nei diversi Stati membri nel corso delle loro vite.</p>
      <p sl="en">I cittadini europei si aspettano azioni concrete da parte nostra, in risposta a necessità concrete, e noi dobbiamo fornirle. Basta considerare per esempio, le tariffe di roaming per la trasmissione di messaggi vocali e dati; è giunto il momento che queste non ostacolino la circolazione degli europei nel continente, un continente senza frontiere interne. Il testo oggetto della votazione odierna affronta questo punto.</p>
      <p sl="en">Infine, il Parlamento europeo propone di organizzare un forum annuale per il mercato unico, una piattaforma che permetta un sano dibattito con i cittadini. A mio parere, si tratta di un modo fondamentale per coinvolgere i cittadini europei nella riforma del mercato unico in occasione del suo 20° anniversario. Auguro a tutti noi ogni fortuna per questa ricorrenza.</p>
    </intervention>
    <intervention id="3-044-000" speaker_id="96686" name="Mitro REPO" is_mep="True" mode="spoken" nationality="Finland" birth_date="03-09-1958" birth_place="Heksinki" p_group="Group of the Progressive Alliance of Socialists and Democrats in the European Parliament" m_state="FI">
      <p sl="fi">Signor Presidente, signor Commissario, onorevoli colleghi, uno dei motivi alla base dei problemi del mercato unico è la scarsa governance. Attualmente, troppe direttive impiegano troppo tempo per essere applicate a livello nazionale e decisamente troppe direttive sono state applicate in modo insoddisfacente o sbagliato.</p>
      <p sl="fi">Gli Stati membri devono assumersi la responsabilità dell’attuazione del mercato unico perché le norme comuni che non vengono concretamente rispettate non sono di alcuna utilità. Si corre il rischio di avere disparità tra i cittadini europei: i diritti e i doveri devono essere uguali per tutti gli individui e tutte le imprese dell’Unione.</p>
      <p sl="fi">La relazione dell’onorevole Kalniete non sottolinea abbastanza l’importanza del ruolo del Parlamento europeo. Ai sensi del trattato di Lisbona, il potere legislativo del Parlamento deve essere paragonabile a quello del Consiglio. Sono convinto che il rilancio del mercato unico potrà contare su un’equa partecipazione e sulla stretta collaborazione delle istituzioni europee. Solo agendo insieme potremo raggiungere gli obiettivi inizialmente fissati per il mercato unico: la promozione della competitività, un’economia sociale di mercato e lo sviluppo sostenibile.</p>
      <p sl="fi">Nel suo intervento di ieri in plenaria, l’onorevole Schulz ha affermato con enfasi che né il Presidente della Commissione, né il Presidente del Consiglio europeo ha il diritto di minimizzare il ruolo del Parlamento. La credibilità della politica comunitaria e il futuro stesso dell’Unione europea dipendono da una democrazia efficace. La legittimità dell’operato del Parlamento è garantita dal voto di 500 milioni di europei attraverso elezioni nazionali dirette e proprio loro sono tra le persone più influenti, attori e legislatori. La fattibilità del mercato unico e il futuro dell’Unione europea dipendono dal loro comportamento e dalle loro decisioni.</p>
    </intervention>
    <intervention id="3-045-000" speaker_id="4274" name="Olle SCHMIDT" is_mep="True" mode="spoken" nationality="Sweden" birth_date="22-07-1949" birth_place="Skärv" p_group="Group of the Alliance of Liberals and Democrats for Europe" m_state="SE">
      <p sl="sv">Signor Presidente, l’Unione europea è indubbiamente qualcosa di più di un mercato unico, ma senza quest’ultimo non vi sarebbe l’UE. Il mercato unico è lo strumento più importante a nostra disposizione per uscire dalla crisi economica.</p>
      <p sl="sv">Non vi è dunque un conflitto tra quanto va a vantaggio dei cittadini europei e quanto è a vantaggio delle imprese europee: saremo tutti vincitori se riusciremo a rimuovere gli ultimi ostacoli ancora esistenti alla libera circolazione di persone, beni, capitali e servizi. Il mercato unico è ben lungi dall’essere completo e, per poter raccogliere i benefici degli effetti dinamici derivanti dalla libera circolazione, il settore dei servizi e il mercato digitale in particolare devono essere rinnovati e migliorati.</p>
      <p sl="sv">Una delle pietre fondanti del mercato unico è l’euro. La moneta unica crea infatti stabilità per le imprese, che non si devono più preoccupare dei tassi di scambio, e facilita il commercio transfrontaliero. Se l’euro venisse introdotto in tutta l’Unione europea, e quindi anche nel mio paese, la Svezia, l’Europa e il mercato unico ne sarebbero ulteriormente rafforzati e stimolati e avremo maggiore occupazione e prosperità.</p>
      <p sl="en">Comunque, signor Presidente, sostengo pienamente le affermazioni dell’onorevole Harbour.</p>
    </intervention>
    <intervention id="3-047-000" speaker_id="96711" name="Pascal CANFIN" is_mep="True" mode="spoken" nationality="France" birth_date="22-08-1974" birth_place="Arras" m_state="FR">
      <p sl="fr">Signor Presidente, signor Commissario, numerosi miei colleghi hanno ricordato che il contesto nel quale si inserisce questo pacchetto per il mercato unico nasce dal testo del professor Monti, nel quale si raccomandava un serio compromesso tra quanti richiedono maggiore concorrenza, se vogliamo, e quanti richiedono maggiore importanza per l’aspetto sociale, ambientale e fiscale.</p>
      <p sl="fr">In questo Parlamento, e se i testi non verranno smontati al momento del voto che si terrà in plenaria tra qualche ora, siamo riusciti a trovare un compromesso, anche in merito alle 14 proposte che emergono in generale dalle tre relazioni. So che sono in corso discussioni in seno al Collegio dei Commissari al fine di determinare quali siano gli argomenti principali da ricordare; dobbiamo indubbiamente prestare grande attenzione affinché questo equilibrio all’interno del Parlamento, auspicato dal professor Monti, venga preso in considerazione ed esteso ai 12 punti centrali dei progetti ai quali avete fatto riferimento.</p>
      <p sl="fr">Vorrei sottolineare tre punti che ritengo particolarmente importanti, facendo seguito all’intervento dell’onorevole Turunen di poco fa a nome del gruppo Verde/Alleanza libera europea. In primo luogo, la concorrenza. La difficoltà del mercato unico è di stabilire dove indirizzare la concorrenza: sull’innovazione: sui prodotti o sulle norme, attraverso il dumping ambientale o sociale? Credo che in questo Parlamento abbiamo trovato un equilibrio (e mi auguro che lo si possa trasmettere alla Commissione) per dire “sì” a una maggiore concorrenza attraverso l’innovazione, “sì” a maggiori investimenti di capitali e “sì” anche alla clausola sociale, “sì” agli standard ambientali che garantiscono che la concorrenza non conduca al dumping normativo. Questi sono due aspetti a mio parere fondamentali per il nostro compromesso.</p>
      <p sl="fr">Il secondo punto che vorrei sottolineare riguarda gli aspetti fiscali. Nella vostra prima versione dell’atto per il mercato unico, la base imponibile consolidata per l'imposta sulle multinazionali non era una proposta facoltativa: tutte le società vi dovevano essere soggette. Nella proposta presentata dalla Commissione circa dieci giorni fa, è diventata invece una misura opzionale: anziché creare un aspetto del mercato unico, la Commissione lo sta distruggendo. Aggiungerete un nuovo sistema, ulteriore complessità e normative arbitrarie anziché armonizzare l’ambito fiscale. La proposta presentata dalla Commissione due settimane fa circa va decisamente contro la nostra volontà in Parlamento e contro quanto voi avete proposto.</p>
      <p sl="fr">L’ultimo punto che desidero toccare in breve è il concetto di reciprocità, negli stessi termini che avete usato voi. Il mercato unico comprende 500 milioni di persone; è un’entità economica, ma anche politica, e ci può garantire maggiore influenza nella definizione della globalizzazione.</p>
    </intervention>
    <intervention id="3-048-000" speaker_id="96704" name="Edvard KOŽUŠNÍK" is_mep="True" mode="spoken" nationality="Czechia" birth_date="30-01-1971" birth_place="Olomouc" p_group="European Conservatives and Reformists Group" m_state="CZ">
      <p sl="cs">Signor Presidente, vorrei ringraziare il Commissario per le sue 12 misure sull’atto per il mercato unico e per aver seguito la relazione del professor Monti. Vorrei però citare una persona importante qui e che incontra sicuramente l’approvazione di quanti hanno lavorato alle attività del mercato interno in seno alla commissione per il mercato interno e la protezione dei consumatori: l’onorevole Harbour.</p>
      <p sl="cs">Lui è sicuramente uno dei nomi più importanti della sessione odierna. Il Commissario non si offenderà perché era con noi in commissione quando l’onorevole Harbour ha presentato l’iniziativa per il mercato interno, che ha riaperto la discussione in materia; tutti o quasi, indipendentemente dall’appartenenza politica (socialisti, verdi, liberali, conservatori e riformisti) hanno sostenuto questa idea e per questo desidero fare il nome dell’onorevole Harbour. Ritengo che ora dobbiamo combattere contro il nazionalismo economico e il tempo è solamente uno dei nostri nemici in questa lotta. Per quanto riguarda la mancanza di tempo, ripongo le mie speranze nel fatto che il Commissario Barnier riesca a trasformare queste 12 proposte in misure legislative.</p>
    </intervention>
    <intervention id="3-049-000" speaker_id="28134" name="Eva-Britt SVENSSON" is_mep="True" mode="spoken" nationality="Sweden" birth_date="05-12-1946" birth_place="Värnamo" p_group="Confederal Group of the European United Left - Nordic Green Left - Vice" m_state="SE">
      <p sl="sv">Signor Presidente, l’onorevole Győri ha aperto il suo intervento precisando che abbiamo bisogno di una forza trainante per l’economia. È vero, ne abbiamo bisogno, ma vorrei aggiungere che necessitiamo anche di una forza trainante per la giustizia sociale e per una società sostenibile. I diritti sociali non devono mai rappresentare un ostacolo, ma al contrario sono il requisito per un’economia sociale e sostenibile e per la crescita. Nessuno ha nominato la possibilità di una nuova strategia per l’imposta sul valore aggiunto; lo farò io, perché esistono diverse normative in materia di IVA nei diversi Stati membri. Gran parte del welfare della Svezia, ad esempio, deriva dalle norme in materia di IVA. Stiamo già soffrendo le conseguenze della legislazione europea che non ci permette di esentare dall’IVA le organizzazioni non governative, con ripercussioni negative, per esempio, sulle associazioni di volontariato o che organizzano attività per giovani e bambini. Dobbiamo avere il diritto di decidere autonomamente in merito a queste norme.</p>
    </intervention>
    <intervention id="3-050-000" speaker_id="97196" name="Oreste ROSSI" is_mep="True" mode="spoken" nationality="Italy" birth_date="24-03-1964" birth_place="Alessandria" p_group="Europe of freedom and democracy Group" m_state="IT">
      <p sl="it">Signor Presidente, onorevoli colleghi, la creazione di un mercato unico è uno degli obiettivi della Commissione europea al fine di reagire alla crisi economica.</p>
      <p sl="it">Le tre relazioni presentano aspetti positivi e negativi. Per favorire la crescita delle imprese e accrescerne la competitività sono condivisibili l'utilizzo delle nuove tecnologie, del commercio elettronico e dell'innovazione. Per favorire la creazione di un mercato per gli europei è opportuno inserire tra le priorità un maggiore coordinamento delle attività di scambio, al fine di controllare le merci provenienti dai paesi terzi. La creazione di un partenariato del mercato unico, grazie al rispetto dei criteri di trasparenza e ad un maggior coinvolgimento delle realtà regionali, non potrà che essere occasione di crescita economica.</p>
      <p sl="it">Restano le criticità, come il riconoscimento di un mandato speciale al Presidente della Commissione quale supervisore del mercato unico e la scarsa tutela nei confronti delle piccole e medie imprese e dei lavoratori. Se vogliamo sostenere l'economia europea dobbiamo fermare la delocalizzazione delle imprese.</p>
    </intervention>
    <intervention id="3-051-000" speaker_id="96855" name="Csanád SZEGEDI" is_mep="True" mode="spoken" nationality="Hungary" birth_date="22-09-1982" birth_place="Miskolc" p_group="Non" m_state="HU">
      <p sl="hu">Signor Presidente, onorevoli colleghi, possiamo concordare con i contenuti della presente relazione, ma la questione rimane quanto peso possiamo realmente darle, ovvero: la libertà di circolazione delle persone e dei capitali sono gran belle parole, ma finora cosa hanno visto gli ungheresi in termini pratici? Hanno visto che i capitali occidentali possono arrivare nell'Europa orientale, ma viceversa solo le persone possono muoversi da est a ovest, confermando che la sola circolazione degli individui è libera. È impossibile immaginare imprenditori ungheresi, cechi o polacchi che rilevano, per esempio, la società tedesca che produce le Volkswagen per chiuderla e creare il proprio mercato, vero? Al contrario, questo è accaduto quando imprenditori tedeschi, francesi e inglesi si sono sbarazzati delle industrie di zucchero, alimentari, conserviere e tessili ungheresi. Nel 2004, hanno persino promosso la nostra adesione all’Unione europea dicendo che in questo modo gli imprenditori ungheresi avrebbero potuto aprire pasticcerie a Vienna. Gli imprenditori ungheresi non riescono ad aprire una attività nemmeno in un piccolo paesino, figuriamoci a Vienna! Per questo motivo, le industrie alimentare, tessile e conserviera devono essere ricostruite anche nell’Europa orientale per consentirci di essere membri rispettati e con pari diritti dell’Unione europea.</p>
    </intervention>
    <intervention id="3-052-000" speaker_id="28223" name="Andreas SCHWAB" is_mep="True" mode="spoken" nationality="Germany" birth_date="09-04-1973" birth_place="Rottweil" m_state="DE">
      <p sl="de">Signor Presidente, Commissario Barnier, onorevoli colleghi, desidero innanzi tutto estendere i miei sinceri ringraziamenti a quanti al Parlamento europeo e alla Commissione hanno collaborato a questa relazione comune.</p>
      <p sl="de">Circa 20 anni fa, l’atto unico europeo ha istituito il mercato interno. Abbiamo già ottenuto buoni risultati da allora, ma il processo sembra una corsa dei 100 metri: gli ultimi metri sono i più difficili ed estenuanti. È un buon segno che il Commissario Barnier, in concerto con altri Commissari, ci abbia presentato un approccio indubbiamente coerente per gli ultimi metri della corsa verso il mercato interno. In passato, non sono stati compiuti progressi adeguati in un particolare settore, soprattutto perché la strategia non era stata controllata in modo corretto dalle varie direzioni generali e dalla Commissione al fine di garantirne la coerenza. Tutti i gruppi al Parlamento europeo e la Commissione devono collaborare per modificare la situazione.</p>
      <p sl="de">La caratteristica degli ultimi metri della corsa per il mercato interno, il cosiddetto sprint finale, è il principio guida dell’economia del mercato sociale, che significa prendere sul serio i diritti dei lavoratori, delle aziende, dei cittadini e di quanti sono coinvolti nel mondo degli affari, nonché raggiungere un giusto equilibrio tra i vari Stati membri e tra i diversi interessi delle parti coinvolte. Il compromesso che abbiamo raggiunto tra i gruppi si avvicina molto a questo principio.</p>
      <p sl="de">Commissario Barnier, vorrei comunque puntualizzare che il gruppo del Partito popolare europeo (Democratico cristiano) ha stabilito internamente, in modo trasversale a tutte le commissioni, una lista di priorità formata da quattro punti chiave per le prossime misure da intraprendere nel contesto del pacchetto proposto. Vogliamo assistere a quest’ultimo sforzo per il rispetto delle libertà fondamentali nel mercato interno. Nell'Unione europea, per esempio, un quarto delle qualifiche professionali è riconosciuto solamente in un unico Stato membro. Questo dimostra che abbiamo ancora molto da fare e che il mercato non funziona in modo corretto in termini di apertura.</p>
      <p sl="de">Vogliamo inoltre istituire un mercato interno digitale e transfrontaliero con una prospettiva globale. A questo proposito sono fondamentali le proposte per la politica sugli appalti pubblici e il Parlamento preparerà una risoluzione in merito nel corso della prossima sessione.</p>
    </intervention>
    <intervention id="3-053-000" speaker_id="28177" name="Bernadette VERGNAUD" is_mep="True" mode="spoken" nationality="France" birth_date="16-09-1950" birth_place="Montluçon" p_group="Group of the Progressive Alliance of Socialists and Democrats in the European Parliament" m_state="FR">
      <p sl="fr">Signor Presidente, onorevole Győri, signor Commissario, onorevoli colleghi, desidero congratularmi con tutti i membri del Parlamento che hanno contribuito alla stesura di queste relazioni. Siamo riusciti a presentare tre testi equilibrati che inviano un forte segnale al Collegio dei Commissari in relazione alle priorità del Parlamento per un mercato unico che operi in modo efficace a nome dei nostri cittadini, per la crescita e per le imprese.</p>
      <p sl="fr">In qualità di relatori ombra per la relazione dell’onorevole Buşoi abbiamo creato una chiara road map per la Commissione. In primo luogo, signor Commissario, vi è la proposta sulla quale concordiamo tutti per un quadro legislativo in materia di appalti pubblici, partenariati tra pubblico e privato e concessioni di servizi, a tutela dei piccoli operatori, delle PMI e delle autorità aggiudicatrici locali e a garanzia della reciprocità tra Unione europea, i paesi industrializzati e i principali paesi in via di sviluppo.</p>
      <p sl="fr">Si sente la necessità di assegnare la priorità alla base imponibile consolidata comune per l'imposta sulle società e a un quadro trasparente in materia di IVA, aspetti fondamentali si vogliamo che le nostre PMI crescano in un sano ambiente competitivo.</p>
      <p sl="fr">Infine, dobbiamo garantire i finanziamenti all’innovazione attraverso la creazione di Eurobond, al fine di stimolare una crescita forte e sostenibile nei principali progetti europei per le infrastrutture.</p>
      <p sl="fr">Desidero concludere il mio intervento sottolineando l’importanza di questo soddisfacente compromesso che abbiamo raggiunto sugli argomenti chiave per garantire i diritti civili nelle diverse normative del mercato unico e per tutelare i servizi di interesse generale, rispettando lo spirito del trattato di Lisbona.</p>
      <p sl="fr">Signor Commissario, le stiamo inviando un messaggio molto chiaro: l’economia deve essere al servizio dei cittadini e non viceversa. Lei ha bisogno del nostro aiuto, che le stiamo fornendo oggi insieme ad una grande sfida: riconciliare i nostri cittadini con il progetto europeo. Non ci abbandoni e offra agli europei la sicurezza di cui hanno bisogno!</p>
    </intervention>
    <intervention id="3-054-000" speaker_id="37324" name="Adina-Ioana VĂLEAN" is_mep="True" mode="spoken" nationality="Romania" p_group="Group of the European People's Party (Christian Democrats)" m_state="RO">
      <p sl="en">Signor Presidente, in quanto liberale accolgo con favore l'avvio dell'atto per il mercato unico. Rimuovere le barriere nazionali creerà un mercato unico efficiente, ma sarà davvero così in tutti i settori? Questo mi sembra ovvio nel settore dell’energia e ancor più in termini di scarsità delle risorse e di tensioni internazionali. Sono convinto che l’Europa debba sfruttare la propria influenza per spingere gli Stati membri a collegarsi e ad investire nelle proprie infrastrutture quale condizione per un mercato comune dell’energia e per la sicurezza degli approvvigionamenti.</p>
      <p sl="en">Questo nuovo motto di Bruxelles è auspicabile solamente finché serve a rafforzare la competitività e ad abbassare i prezzi al consumo; in alcuni settori non sarebbe applicabile. Dubito che creare degli esempi di telecomunicazioni europee, o stabilire brevetti pan-europei nel settore degli audiovisivi o un mercato unico per i contenuti online siano soluzioni che porteranno a una maggiore competitività sul lungo termine o possano stimolare la creatività, la cultura e la crescita. Dovremmo forse fermarci a pensare e non lanciarci a capofitto dietro a un concetto di mercato troppo semplice.</p>
    </intervention>
    <intervention id="3-055-000" speaker_id="96919" name="Emma McCLARKIN" is_mep="True" mode="spoken" nationality="United Kingdom" birth_date="09-10-1978" birth_place="Stroud" p_group="European Conservatives and Reformists Group" m_state="GB">
      <p sl="en">Signor Presidente, vorrei aprire il mio intervento ringraziando i relatori per il loro impegno, in particolare l’onorevole Kalniete per il suo duro lavoro e l’onorevole Harbour per averci guidato.</p>
      <p sl="en">Secondo le stime del governo britannico il valore di un vero mercato unico sarebbe intorno agli 800 miliardi di euro del PIL europeo: un dato sconcertante! Abbiamo ancora molta strada da percorrere per raggiungere questo traguardo. Migliorare la governance del mercato unico deve essere una priorità strategica per l’Unione europea e, soprattutto in un periodo difficile per l’economia, è fondamentale aumentare la nostra competitività e la crescita, creare nuovi posti di lavoro e sostenere l’innovazione. Sono lieta dei risultati raggiunti con questa relazione, nella quale si sottolinea l’importanza di un chiaro impegno e la responsabilità degli Stati membri nel rilanciare il mercato unico, indispensabili per il successo.</p>
      <p sl="en">Attraverso un rigoroso processo di controllo e riducendo i tempi necessari per trasporre le direttive, gli Stati membri potranno aumentare gli scambi e garantire un mercato unico funzionante. Sostengo anche l’azione prioritaria sottolineata nella relazione dell’onorevole Correia de Campos in merito al mutuo riconoscimento delle qualifiche professionali, per la quale io stessa sarò relatrice. Dobbiamo identificare con urgenza gli ostacoli che gli Stati membri e gli stessi professionisti si trovano ad affrontare nell’attuazione di questa direttiva.</p>
    </intervention>
    <intervention id="3-056-000" speaker_id="96748" name="Dennis de JONG" is_mep="True" mode="spoken" nationality="Netherlands" birth_date="22-05-1955" p_group="Confederal Group of the European United Left - Nordic Green Left" m_state="NL">
      <p sl="nl">Signor Presidente, nel corso della discussione sull’eccellente relazione dell’onorevole Grech ho avuto l’impressione che il Parlamento e la Commissione siano consapevoli della necessità di orientare maggiormente il mercato interno verso l’aspetto sociale.</p>
      <p sl="nl">Concordiamo tutti sul fatto che il parziale fallimento del mercato interno sia dovuto alla sua capacità di guadagnarsi la fiducia delle grandi società, ma non della gente. Non è stata ancora avanzata alcuna proposta in merito all’aspetto sociale per la tutela dei diritti dei sindacati e degli accordi collettivi. D’altro canto, i nostri capi di governo e la Commissione continuano a mantenere sotto controllo gli stipendi, arrivando a volte addirittura a chiedere l’abolizione degli accordi collettivi. Viene ora persino messa in discussione l’esistenza stessa dei movimenti sindacali.</p>
      <p sl="nl">Commissario Barnier, non si lasci scoraggiare, segua il suo cuore sociale e faccia in modo che il mercato interno diventi un mercato per tutti, non solo il giocattolo delle grandi aziende. La invito a presentare una proposta per chiarire che i diritti sociali non devono essere subordinati al principio della concorrenza sfrenata.</p>
      <p sl="nl">Un’ultima parola alla mia collega, l’onorevole Sinclaire. È stato un piacere lavorare con l’onorevole Harbour alla dichiarazione scritta sulle PMI. Non abbiamo però incontrato il suo appoggio e ritengo le sue critiche completamente infondate.</p>
    </intervention>
    <intervention id="3-057-000" speaker_id="96654" name="Jaroslav PAŠKA" is_mep="True" mode="spoken" nationality="Slovakia" birth_date="20-06-1954" birth_place="Banská Štiavnica" p_group="Europe of freedom and democracy Group - Vice" m_state="SK">
      <p sl="sk">Signor Presidente, il tentativo di creare un mercato unico per le imprese e per la crescita sta prendendo vita nonostante gli ostacoli amministrativi, naturale conseguenza dello sviluppo indipendente dell’ambiente degli affari nei vari Stati membri, a diversi livelli e condizioni. L’impegno per armonizzare la situazione nei 27 Stati membri mi sembra un’ambizione molto alta e per questo desidero sottolineare la possibilità di un approccio alternativo che non richieda la piena collaborazione di tutti i paesi membri sin dall’inizio. La procedura prevista dall’articolo 20 del trattato sull’Unione europea (TUE) ci ha già permesso di raggiungere sostanziali progressi in merito al problema, a lungo trascurato, dei brevetti europei grazie alla migliore cooperazione nell’istituzione di una tutela omogenea dei brevetti. Sono fermamente convinto che, se gli Stati membri economicamente più stabili, quali Francia e Germania, manifestassero la loro volontà di unificare le norme sulla contabilità e di creare un sistema comune di contabilità e tassazione, allora sarebbe possibile, grazie alla migliore cooperazione prevista dall’articolo 20 del TUE, porre le basi per un sistema comune in materia cui anche gli altri Stati membri possano fare gradualmente riferimento. Sono fermamente convinto che, attraverso la scelta di passi ponderati e graduali, sia possibile aiutare in modo sostanziale il mercato unico europeo.</p>
    </intervention>
    <intervention id="3-058-000" speaker_id="28506" name="Mike NATTRASS" is_mep="True" mode="spoken" nationality="United Kingdom" birth_date="14-12-1945" birth_place="Leeds" p_group="Europe of freedom and democracy Group" m_state="GB">
      <p sl="en">Signor Presidente, l’onorevole Kalniete intende rilanciare il mercato unico e lo sta facendo sembrare un razzo V-2: estremamente pericoloso ma mai sul bersaglio. Le preoccupazioni dell’onorevole Correia de Campos, così come le mie, riguardano la circolazione dei lavoratori.</p>
      <p sl="en">L’Unione europea ha inondato il Regno Unito con una marea di lavoratori e il paese considera il mondo come mercato. La camicia di forza imposta delle normative europee sta chiudendo la nostra industria, bloccando l’innovazione quando va oltre le norme e fermando l’industria tradizionale laddove il prodotto, sebbene di qualità, è diverso dalla versione approvata nel continente.</p>
      <p sl="en">Le piccole aziende sono le vere vittime. Il Regno Unito, come altri Stati, si lamenta e subisce le conseguenze delle sue proteste: per esempio, i costosi reclami in merito ai regolamenti che la Commissione non intende applicare nei settori dei suini e delle uova, rendono i nostri prodotti non concorrenziali. Gli esempi sono molti, ma mi è stato concesso solamente un minuto di parola.</p>
    </intervention>
    <intervention id="3-059-000" speaker_id="4423" name="Amalia SARTORI" is_mep="True" mode="spoken" nationality="Italy" birth_date="02-08-1947" birth_place="Valdastico " p_group="Group of the European People's Party (Christian Democrats)" m_state="IT">
      <p sl="it">Signor Presidente, onorevoli colleghi, credo che oggi sia importante unire la voce di tutti noi nel ringraziamento per il lavoro svolto dal Commissario Barnier e per il lavoro straordinario del collega Harbour.</p>
      <p sl="it">Con l'iniziativa che è stata portata avanti dalla Commissione e che è il frutto del lavoro di molti anni, anche dei colleghi che hanno preceduto Barnier, si è finalmente riusciti per esempio in questa fase a illuminare maggiormente e a dare priorità alla questione del mercato unico che, per motivi contingenti ma difficilmente comprensibili dall'opinione pubblica, non aveva avuto secondo me una sufficiente attenzione all'interno del programma 2020.</p>
      <p sl="it">Credo che il mercato unico sia la grande scommessa dell'Unione europea, quella che da un lato può farci uscire da una situazione di difficoltà e di crisi e, dall'altro, può farci diventare ancora più forti e più autorevoli rispetto alle politiche che vengono portate avanti nel resto del mondo. Però, al di là di tutto, dobbiamo sempre combattere contro la resistenza anche degli Stati membri e credo che le indicazioni che sono state fatte in questa relazione richiedano uno sforzo comune a tutti.</p>
      <p sl="it">Per quanto riguarda il mio gruppo, io rubo una frase usata dal collega Schwab, che condivido fino in fondo, il quale ha detto che siamo un po' allo sprint finale. In questo sprint finale le cose sono più entusiasmanti ma anche più difficili. Credo che puntare sull'uniformazione delle qualifiche professionali, sul mercato unico digitale, sul mercato unico degli appalti pubblici e sull'attenzione alle PMI sia ciò che noi chiediamo alla Commissione e ciò per il quale ringraziamo il Commissario Barnier. A questo io aggiungo sempre la mia solita frase: dobbiamo semplificare, semplificare, semplificare.</p>
    </intervention>
    <intervention id="3-060-000" speaker_id="28340" name="Patrizia TOIA" is_mep="True" mode="spoken" nationality="Italy" birth_date="17-03-1950" birth_place="Pogliano Milanese" m_state="IT">
      <p sl="it">Signor Presidente, onorevoli colleghi, ringrazio i relatori e anche il Commissario Barnier per la sua grande disponibilità verso il Parlamento.</p>
      <p sl="it">Noi sosteniamo un'idea di mercato interno capace di comprendere e soddisfare le aspettative sociali e le implicazioni che la dimensione sociale comporta. Non è un'utopia, è realismo e anche modernità. È infatti questa visione che rende il mercato stesso più forte, perché il solo elemento economico, in sostanza la riduzione del mercato all'economicismo, ha dimostrato come tutto questo non risolve né i problemi della crescita, né quelli della coesione.</p>
      <p sl="it">Si tratta, insomma, di realizzare pienamente e nel presente l'idea tutta europea di economia sociale di mercato. Nei testi di oggi questo c'è. C'è il riconoscimento delle imprese sociali, delle cooperative e del loro ruolo, delle mutuelles e delle fondazioni, che rappresentano il 10% delle imprese europee e gran parte della nostra occupazione. Sono realtà che sono vere e proprie aziende, dimostrazione del pluralismo economico e del pluralismo d'impresa. Lavorano con il capitale ma non per il capitale e vogliono realizzare lavoro, welfare , qualità e innovazione sociale, e dimostrare che questi valori devono e possono essere parte del mercato interno in Europa.</p>
    </intervention>
    <intervention id="3-061-000" speaker_id="96957" name="Ashley FOX" is_mep="True" mode="spoken" nationality="United Kingdom" birth_date="15-11-1969" birth_place="Sutton Coldfield" p_group="European Conservatives and Reformists Group" m_state="GB">
      <p sl="en">Signor Presidente, il miglior traguardo raggiunto dall’Unione europea è l’istituzione di un mercato unico. La libera circolazione di beni, servizi, lavoratori e capitali porta innovazione e aumenta il benessere dei 500 milioni di cittadini europei.</p>
      <p sl="en">Il mercato comune è stato alla base della decisione del mio paese di aderire alla CEE e il mercato unico è il motivo per cui continuiamo a rimanere nell’Unione europea. Negli ultimi anni però, l’attenzione dell’UE si è allontanata dall’obiettivo di completare il mercato unico. Troppo tempo e troppo denaro sono andati persi in grandiosi progetti che non hanno apportato alcun beneficio ai cittadini che rappresentiamo. Credo sia giunto il momento di riportare la nostra attenzione sul mercato unico, la cui espansione e successo sono fondamentali per le nostre economie. Rappresenta infatti una delle poche aree nelle quali l’Unione europea è in grado di favorire la crescita anziché ostacolarla.</p>
      <p sl="en">Vorrei chiedere al Commissario di essere franco: anziché produrre nuovi regolamenti che allontanano le opportunità di lavoro da Londra, le chiedo di impegnarsi per istituire un mercato unico europeo che sia competitivo e in grado di creare posti di lavoro.</p>
    </intervention>
    <intervention id="3-062-000" speaker_id="96851" name="Thomas HÄNDEL" is_mep="True" mode="spoken" nationality="Germany" birth_date="27-08-1953" birth_place="Nürnberg" p_group="Confederal Group of the European United Left - Nordic Green Left" m_state="DE">
      <p sl="de">Signor Presidente, il diritto in materia di appalti pubblici e sull’aggiudicazione di contratti pubblici è una parte fondamentale del mercato interno. Commissario Barnier, ai suoi commenti in merito alla promozione dell’integrazione sociale in questo contesto rispondo che raramente ho sentito parlare di tutela dei diritti sociali o degli accordi collettivi. Queste norme sono fondamentali e lei, come ha affermato, non ne vuole discutere. Se desideriamo proteggere le norme di base, dobbiamo garantire che in futuro, nel corso delle procedure per l’aggiudicazione di contratti pubblici, vengano rispettati gli standard sociali e i contratti collettivi e che si impedisca il lavoro a basso costo. Tutto questo rientra in un diritto degli appalti pubblici moderno.</p>
      <p sl="de">Tengo a chiarire che non dobbiamo porre più enfasi sulle libertà economiche e sulla libera concorrenza rispetto ai diritti sociali fondamentali. Dobbiamo scegliere se desideriamo un’Europa sociale o se preferiamo invece un conflitto continuo con i cittadini che voltano le spalle a un’Europa che non tutela i loro interessi.</p>
    </intervention>
    <intervention id="3-063-000" speaker_id="96884" name="Philippe JUVIN" is_mep="True" mode="spoken" nationality="France" birth_date="01-02-1964" p_group="Group of the European People's Party (Christian Democrats)" m_state="FR">
      <p sl="fr">Signor Presidente, signor Commissario, onorevoli colleghi, una crisi economica e sociale comporta sempre sofferenze per i cittadini e solleva dubbi sul settore pubblico e sulle nostre economie.</p>
      <p sl="fr">Da tre anni ormai abbiamo la prova che, quando ci troviamo in difficoltà, gli Stati tendono a chiudersi in se stessi. Un momento prima ci viene proposta una serie di misure stringate, il momento dopo sentiamo parlare delle difficoltà nel partecipare ad appalti pubblici, di quando in quando poi, come abbiamo appena sentito in quest’Aula, si dubita dell’utilità della stessa Europa, che viene additata come responsabile della crisi.</p>
      <p sl="fr">Onorevoli colleghi, la crisi è responsabile di tutti questi timori. Il messaggio che deve trasmettere ai cittadini europei, signor Commissario, è che l’Europa è tornata con il compito di proteggerli.</p>
      <p sl="fr">In passato, l’Europa è stata ingenua in materia di commercio estero, ma questa situazione deve cambiare. Spesso è difficile comprendere l’UE, ma dovrebbe essere invece un compito molto semplice. Siamo tutti responsabili della pedanteria normativa che è valsa all’Europa la reputazione di fabbrica di cavilli complessi ed eccessivi. L’Europa deve rappresentare la continua ricerca delle cose semplici, mentre troppo spesso è invece una raccolta di 27 normative che di frequente sono anche in contraddizione tra loro. L’Europa deve continuare nel suo processo di armonizzazione.</p>
      <p sl="fr">Arriverà poi il momento di parlare di dumping sociale e fiscale tra gli Stati membri; come pensiamo di avere un mercato unico se le normative sono sempre tanto diverse da uno Stato all’altro? L’Europa è spesso vista come la fonte di numerose restrizioni e deve diventare invece fonte di opportunità.</p>
      <p sl="fr">Onorevoli colleghi, signor Commissario, è vostro desiderio, e ve ne sono grato, restituire il mercato unico ai cittadini, alleviando le loro sofferenze e offrendo nuovi motivi per convivere. Signor Commissario, costruendo il mercato unico, sta cercando basi politiche e non solamente economiche. Sono sicuro che il Parlamento la sosterrà.</p>
    </intervention>
    <intervention id="3-065-000" speaker_id="29579" name="Marc TARABELLA" is_mep="True" mode="spoken" nationality="Belgium" birth_date="11-03-1963" birth_place="Ougrée" m_state="BE">
      <p sl="fr">Signor Presidente, signor Commissario, onorevoli colleghi, quando venne istituito, il mercato unico era fonte di speranza per i consumatori europei, che nel tempo però hanno maturato seri dubbi in merito ai benefici che questo poteva apportare alle loro vite quotidiane.</p>
      <p sl="fr">Penso in particolare al commercio elettronico, ancora poco utilizzato a causa di una mancanza di fiducia. Penso anche alla scarsa tutela dei passeggeri e al mancato rispetto da parte degli Stati membri dei relativi regolamenti. Penso alla necessità di uno statuto europeo per le società mutue e le associazioni di consumatori. Penso alla completa mancanza di trasparenza nel settore dei servizi finanziari sebbene sia a conoscenza, signor Commissario, del suo strenuo impegno sulla questione.</p>
      <p sl="fr">Per ritrovare la fiducia dei nostri cittadini e garantire la reale efficienza del mercato unico, dobbiamo intraprendere misure ambiziose e mirate, come è stato proposto nelle tre relazioni oggetto della discussione odierna. Sono particolarmente lieto che siano state inserite la clausola sociale orizzontale e la clausola dei servizi di interesse economico generale, che ci permettono di compiere un primo passo verso un’Europa più sociale. È nostro compito, di tutti noi in quest’Aula, delle istituzioni (e per questo faccio affidamento su di lei, signor Commissario) trasformare in realtà le nostre proposte per un mercato unico che operi in nome dei cittadini.</p>
    </intervention>
    <intervention id="3-066-000" speaker_id="28352" name="Zuzana ROITHOVÁ" is_mep="True" mode="spoken" nationality="Czechia" birth_date="30-01-1953" birth_place="Praha" p_group="Group of the European People's Party (Christian Democrats)" m_state="CZ">
      <p sl="cs">Signor Presidente, se desideriamo dare nuova vita all’economia europea e sostenere la competitività in ambito globale, il nostro obiettivo principale deve essere, in ultima analisi, di rimuovere dopo 20 anni tutti quegli ostacoli che impediscono alle piccole e medie imprese in particolare di sviluppare la loro attività. È quindi necessario portare a termine l’armonizzazione degli standard tecnici e di contabilità, promuovere il commercio elettronico, collegare i registri delle imprese, aumentare l’interoperabilità dei sistemi online di identificazione e di riconoscimento delle qualifiche, eliminare in modo sostanziale la discriminazione delle aziende in base al luogo di provenienza e snellire le condizioni per partecipare alle gare pubbliche.</p>
      <p sl="cs">I 50 punti dell’atto per il mercato unico sono di importanza cruciale e dobbiamo metterli in pratica. Le differenze nei sistemi legali nazionali creano una serie di ostacoli burocratici per le aziende, rallentano gli investimenti e limitano il rendimento e i benefici della sinergia; queste differenze esistono anche in settori già armonizzati da direttive, attuate però in modo disomogeneo nei diversi Stati membri, consentendo quindi il permanere degli ostacoli agli scambi commerciali all’interno del mercato unico. Non sarebbe meglio adottare misure che permettano un’interpretazione legale unica e l’attuazione uniforme in tutti i paesi, riducendo il numero di direttive che permettono varianti nazionali?</p>
      <p sl="cs">Apprezzo molto la decisione del Commissario Barnier di dare la priorità al completamento del mercato unico che incontra il nostro pieno sostegno. Desidero infine ringraziare tutti gli onorevoli colleghi che hanno preso parte e cooperato per il raggiungimento di questo obiettivo.</p>
    </intervention>
    <intervention id="3-067-000" speaker_id="28123" name="Louis GRECH" is_mep="True" mode="spoken" nationality="Malta" birth_date="22-03-1947" birth_place="Hamrun" p_group="Group of the Progressive Alliance of Socialists and Democrats in the European Parliament" m_state="MT">
      <p sl="en">Signor Presidente, nel maggio 2010 il Parlamento ha votato affinché il mercato unico venga percepito come un progetto olistico e unificato, in grado di trovare un equilibrio tra un’economia aperta a favore delle PMI e i diritti fondamentali e sociali dei cittadini. Tutte le normative relative al mercato unico devono riflettere questo proposito al fine di riconquistare la fiducia dei cittadini.</p>
      <p sl="en">Adottare e attuare le numerose ed eccellenti proposte presenti nelle diverse relazioni e nello stesso atto per il mercato unico è però un compito difficile. Dobbiamo garantire che il mercato unico, rivitalizzato e ridefinito, vi sia e non venga accantonato. Spetta in ultima analisi alle istituzioni sostenere dal punto di vista politico il mercato unico e offrirvi la spinta e la guida necessarie, elementi che attualmente mancano.</p>
      <p sl="en">A questo proposito, propongo che uno dei tratti caratteristici del forum sul mercato unico sia di condurre una stima e un audit annuali per valutare lo stato dei lavori, controllando in primo luogo il raggiungimento o meno degli obiettivi prefissati nell’atto. In questo modo potremo convincere i cittadini europei che il mercato unico rappresenta veramente i loro interessi e i loro desideri.</p>
    </intervention>
    <intervention id="3-068-000" speaker_id="28301" name="Tadeusz ZWIEFKA" is_mep="True" mode="spoken" nationality="Poland" birth_date="28-12-1954" birth_place="Tuchola" p_group="Group of the European People's Party (Christian Democrats)" m_state="PL">
      <p sl="pl">Signor Presidente, forse 60 anni fa il mercato unico poteva sembrare una lontana illusione, ma oggi è una realtà nella vita quotidiana di 500 milioni di europei. Da un lato, possiamo essere orgogliosi del fatto che l’Unione europea sia riuscita a mettere in pratica questa idea con risultati tanto encomiabili, ma dall’altro lato, dobbiamo essere consapevoli che questo progetto non finirà mai perché il mondo è in continua trasformazione. L’Europa è in costante sviluppo e i suoi cittadini continueranno a sfruttare in modo sempre maggiore le opportunità che il mercato unico offre loro.</p>
      <p sl="pl">L’atto per il mercato unico oggetto della discussione odierna e i risultati delle consultazioni sociali dimostrano senza ombra di dubbio che l’armonizzazione del mercato europeo non interessa solamente i processi economici nel senso più ampio del termine, ma implica anche soluzioni legislative finalizzate ad aiutare i cittadini nel cogliere appieno le opportunità offerte dal mercato interno europeo. Accolgo quindi con immenso piacere le proposte del Commissario Barnier, strettamente collegate al miglioramento della certezza giuridica e al corretto funzionamento dei principi del diritto privato internazionale, in quanto presentano soluzioni pratiche ai problemi legati alla mobilità dei cittadini. Si tratta di questioni che forse a prima vista non sembrano collegate a un diretto miglioramento nel funzionamento del libero mercato, ma che stanno diventando sempre più problematiche per i cittadini e gli imprenditori con attività oltre i confini nazionali.</p>
      <p sl="pl">Un funzionamento più efficiente del mercato unico obbligherà, in certa misura, l’intera Unione europea a collaborare anche in materia di diritto civile e amministrativo. Il mercato europeo deve adeguarsi alle nuove metodologie e questo ci porterà ad affrontare sempre nuove sfide per il suo continuo aggiornamento. Mi aspetto quindi di assistere al soddisfacimento dei principi presenti nell’atto per il mercato unico, con grande entusiasmo e speranza.</p>
    </intervention>
    <intervention id="3-069-000" speaker_id="96998" name="Evelyn REGNER" is_mep="True" mode="spoken" nationality="Austria" birth_date="24-01-1966" birth_place="Wien" m_state="AT">
      <p sl="de">Signor Presidente, onorevole Győri, Commissario Barnier, il mercato interno è il cuore dell’Unione europea e, dopo anni di confusione, dobbiamo finalmente istituire un nuovo quadro normativo per i cittadini, i lavoratori, i consumatori e le aziende.</p>
      <p sl="de">La parola magica di tutte queste misure è “inclusione”: l’inclusione della società civile, del dialogo sociale e dell’attuazione attiva della clausola sociale orizzontale ai sensi dei principi dell’economia sociale di mercato. Manca però ancora una proposta relativa al trasferimento oltre confine della sede delle società per azione; si tratta a mio avviso di una grave mancanza del mercato interno. L’attuale situazione porta a una concorrenza negativa tra i sistemi, con ripercussioni sia per le imprese sia per i dipendenti.</p>
      <p sl="de">Commissario Barnier, abbiamo visto che sta lavorando sodo e che è pronto a presentare una serie di proposte. La prego di considerare anche questo tema.</p>
    </intervention>
    <intervention id="3-070-000" speaker_id="5956" name="Regina BASTOS" is_mep="True" mode="spoken" nationality="Portugal" birth_date="04-11-1960" birth_place="Veiros-Estarreja" p_group="Group of the European People's Party (Christian Democrats)" m_state="PT">
      <p sl="pt">Signor Presidente, le relazioni oggetto della discussione odierna, per le quali mi congratulo con i relatori, rafforzano una serie di iniziative volte a dare nuova linfa vitale al mercato interno. Desidero sottolineare l'impegno dimostrato dalla Commissione, in particolare dal Commissario Barnier, che ringrazio, e la risposta positiva del Parlamento, presentata attraverso la commissione per il mercato interno e la protezione dei consumatori, di dare la priorità alla competitività e al dinamismo del mercato, pilastro fondamentale della strategia Europa 2020.</p>
      <p sl="pt">I cittadini e le imprese europee confidano in misure di stimolo efficaci che permettano all’economia europea di riprendere la crescita. Sperano in più alti tassi di occupazione e nella creazione di maggiore benessere. Come già puntualizzato dal Commissario, l’apertura dei mercati alle nostre aziende grazie all’eliminazione di ostacoli e difficoltà offrirà sollievo e costituirà un’opportunità unica per svolgere il loro ruolo di forza trainante della nostra economia. Sono per questo fondamentali le misure finalizzate a ridurre gli oneri amministrativi e burocratici per le piccole e medie imprese, ad agevolare il loro accesso al credito e al mercato dei servizi e a promuovere il brevetto europeo e il riconoscimento delle qualifiche. Lo sviluppo del commercio elettronico è cruciale per migliorare la fiducia tra i consumatori e le imprese che operano in questo settore, così come è essenziale prestare la massima attenzione all’innovazione ai fini di una crescita stabile e duratura e così come è fondamentale l’iniziativa sociale delle imprese per la creazione di progetti imprenditoriali rivolti all’inclusione sociale.</p>
      <p sl="pt">Queste sono solo alcune misure che garantiranno il successo di questo ambizioso progetto per il completamento, il rafforzamento e il pieno utilizzo del mercato unico, a vantaggio dei cittadini europei. La raccomandazione più importante rivolta agli Stati membri è di raddoppiare il loro impegno per migliorare la trasposizione e l’applicazione della normativa sul mercato interno.</p>
    </intervention>
    <intervention id="3-071-000" speaker_id="28148" name="Françoise CASTEX" is_mep="True" mode="spoken" nationality="France" birth_date="07-02-1956" birth_place="Agadir" p_group="Group of the Progressive Alliance of Socialists and Democrats in the European Parliament" m_state="FR">
      <p sl="fr">Signor Presidente, signor Commissario, sapete senza dubbio che le approfondite discussioni che si sono tenute in quest'Aula in merito alla vostra comunicazione hanno rovesciato il ruolo dei servizi pubblici e dei servizi di interesse generale nel mercato unico nonché le modalità impiegate per inserirli nella legislazione.</p>
      <p sl="fr">Abbiamo raggiunto un compromesso che vi invita ad andare oltre la vostra proposta 25 e vi chiediamo di non formulare solamente una semplice comunicazione, che non risponderebbe alle aspettative e alle esigenze delle parti interessate e degli utenti dei servizi pubblici, né rispetterebbe gli obiettivi che avete peraltro fissato voi stessi.</p>
      <p sl="fr">L’Unione europea deve inviare un messaggio chiaro e inequivocabile in materia di servizi pubblici e a questo proposito dobbiamo istituire un quadro normativo adeguato, sia esso un regolamento o una direttiva. Il trattato di Lisbona ne individua le basi legali, ma spetta ora a voi trasformarle in una proposta legislativa. Sono sicura che il Parlamento è pronto a seguirvi.</p>
    </intervention>
    <intervention id="3-072-000" speaker_id="28275" name="Małgorzata HANDZLIK" is_mep="True" mode="spoken" nationality="Poland" birth_date="01-01-1965" birth_place="Bielsko-Biała" p_group="Group of the European People's Party (Christian Democrats)" m_state="PL">
      <p sl="pl">Signor Presidente, signor Commissario, desidero innanzi tutto congratularmi con i relatori per l’eccellente lavoro. Concordiamo tutti sulla necessità di un mercato unico più efficiente per l’Unione europea ed accolgo quindi con favore le proposte sul suo miglioramento e perfezionamento. Non vorrei che in questa discussione sullo sviluppo del mercato interno ci si dimentichi si far riferimento al piano principale e più ambizioso, un piano che, nonostante sia in preparazione da molti anni, non è ancora diventato realtà: la creazione di un mercato unico per i servizi. Per migliorare questo mercato, la Commissione europea ha avanzato numerose idee, nuove, ambiziose, preziose e necessarie al corretto funzionamento del mercato. Invito però a perseguire e rafforzare i progetti che al momento non stanno pienamente servendo i cittadini e le imprese.</p>
      <p sl="pl">Non dobbiamo limitarci alla sola direttiva Servizi, sebbene sia uno dei primi passi per aprire il settore dei servizi. Dobbiamo sfruttare l’esperienza acquisita nella preparazione di questa direttiva per eliminare gli altri ostacoli e semplificare le normative esistenti. Molti settori sono ancora chiusi, numerose procedure negli Stati membri sono ancora di intralcio al libero scambio dei servizi e i punti di contatto unico, idea chiave della direttiva Servizi, non sono pienamente operativi.</p>
      <p sl="pl">Signor Commissario, a mio parere molte iniziative presenti nell’atto per il mercato unico non porteranno i vantaggi tanto attesi se non miglioriamo prima il mercato unico dei servizi. Il pieno successo delle numerose iniziative dipende da un efficace funzionamento di questo mercato. Basti pensare al riconoscimento delle qualifiche professionali, al commercio elettronico e a migliori condizioni per le piccole e medie imprese, e la lista è naturalmente molto più lunga. Invito quindi la Commissione europea a una maggiore coerenza nell’aprire il settore dei servizi quale base per il successo delle altre iniziative incluse nell’atto per il mercato unico.</p>
    </intervention>
    <intervention id="3-073-000" speaker_id="96915" name="Sergio Gaetano COFFERATI" is_mep="True" mode="spoken" nationality="Italy" birth_date="30-01-1948" birth_place="Sesto ed Uniti " p_group="Group of the Progressive Alliance of Socialists and Democrats in the European Parliament" m_state="IT">
      <p sl="it">Signor Presidente, onorevoli colleghi, signor Commissario, il professor Mario Monti, uomo di cultura liberale apprezzata e mai messa in discussione, nella sua relazione sul mercato interno scrive che è necessario trovare un punto di equilibrio tra il mercato, le sue regole e i diritti delle persone che vivono e lavorano all'interno di quel mercato. Lo dice perché è convinto che la coesione sociale sia un importantissimo fattore di competizione e perché pensa, lui come noi, che la dignità delle persone non debba essere mai messa in discussione, né quando sono cittadini né, ovviamente, quando sono lavoratori.</p>
      <p sl="it">Per questa ragione è importante la clausola sociale, strumento che è condiviso dalla larghissima maggioranza di questo Parlamento e che chiediamo a lei e al Presidente Barroso di inserire in tutti gli atti legislativi che regoleranno il mercato interno. Soltanto così, attraverso la valorizzazione del ruolo e del contributo delle persone, il mercato potrà acquisire le potenzialità che oggettivamente ha.</p>
    </intervention>
    <intervention id="3-074-000" speaker_id="96856" name="George Sabin CUTAȘ" is_mep="True" mode="spoken" nationality="Romania" birth_date="23-02-1968" birth_place="Bacău" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Signor Presidente, desidero congratularmi con i relatori, soprattutto con l’onorevole Campos, per l’alta qualità del loro lavoro e per aver presentato una serie di ambiziose proposte in risposta alla sfida di conciliare due obiettivi apparentemente contraddittori: rilanciare il mercato unico e ritrovare la fiducia dei cittadini europei nel corretto funzionamento del mercato.</p>
      <p sl="ro">A mio parere, l'atto per il mercato unico deve includere un pacchetto di misure coerente ed equilibrato, in linea con la relazione Grech e con il testo del professor Monti e in gradi di porre le basi per un’Europa con un valore aggiunto sia per i cittadini sia per le imprese.</p>
      <p sl="ro">I timori e i diritti dei cittadini devono essere al centro delle misure intraprese per rilanciare e rafforzare il mercato interno. A questo proposito, accolgo con favore la proposta per una carta europea dei cittadini multilingue, che fornisca informazioni in merito al diritto di vivere e lavorare in qualsiasi Stato membro.</p>
    </intervention>
    <intervention id="3-075-000" speaker_id="23707" is_mep="True" mode="spoken" role="Presidente" name="Libor ROUČEK" nationality="Czechia" birth_date="04-09-1954" birth_place="Kladno" p_group="Group of the Progressive Alliance of Socialists and Democrats in the European Parliament" m_state="CZ">
      <p sl="unknown">Passiamo ora alla procedura catch the eye . Purtroppo ho circa 18 nomi in lista e non tutti riusciranno ad intervenire a causa della mancanza di tempo. Cercherò comunque di dividere il tempo a disposizione in modo equo.</p>
    </intervention>
    <intervention id="3-076-000" speaker_id="102886" name="Ildikó GÁLL-PELCZ" is_mep="True" mode="spoken" nationality="Hungary" birth_date="02-05-1962" birth_place="Szikszó" p_group="Group of the European People's Party (Christian Democrats)" m_state="HU">
      <p sl="hu">Signor Presidente, numerosi elementi di pari importanza guidano il mercato interno. Il problema a livello europeo è la mancanza di una piattaforma completa che offra la possibilità di crescere. Le tre relazioni prendono in considerazione queste lacune e le definiscono in modo eccellente, ma la loro semplice descrizione non incoraggia di per sé le parti interessate. Ho presentato numerosi emendamenti al progetto di relazione, in particolare in merito alla risoluzione di alcune questioni riguardanti la libera circolazione dei lavoratori. Il mercato unico deve offrire vantaggi a tutte le aziende in modo equo e penso soprattutto alle piccole e medie imprese. È possibile ottenere una maggiore crescita economica in Europa solamente rimuovendo gli ostacoli al mercato interno; in altre parole, un mercato completo e integrato potrebbe essere in futuro il motore dell’innovazione. Mi congratulo e ringrazio i relatori, il Commissario Barnier per il suo lavoro e la Presidenza ungherese. Grazie, signor Presidente.</p>
    </intervention>
    <intervention id="3-077-000" speaker_id="23868" name="Monika BEŇOVÁ" is_mep="True" mode="spoken" nationality="Slovakia" birth_date="15-08-1968" birth_place="Bratislava" m_state="SK">
      <p sl="sk">Signor Presidente, spesso gli sforzi per mantenere il mercato unico vanno a discapito dei diritti sociali e del rispetto di alcune tradizioni nazionali nel mercato del lavoro. Attualmente il mercato unico deve affrontare anche un altro problema: la crisi economica, che ha gettato un’ombra sulle prospettive future di sviluppo. Ritengo necessario includere l’elemento sociale nelle norme relative al mercato unico affinché la politica sia realmente rivolta ai cittadini e per garantire coerenza nel rispetto dei diritti sociali e dei lavoratori.</p>
      <p sl="sk">Il nostro impegno comune deve essere assicurare che il mercato unico e il suo funzionamento vadano a vantaggio dei cittadini e delle aziende, contribuendo in questo modo alla crescita generale della competitività europea. Dobbiamo indirizzare le misure legali adottate verso il raggiungimento degli obiettivi, quali una politica salariale solida e responsabile e un’adeguata rappresentanza delle donne nelle posizioni dirigenziali.</p>
    </intervention>
    <intervention id="3-078-000" speaker_id="96749" name="Andrew Henry William BRONS" is_mep="True" mode="spoken" nationality="United Kingdom" birth_date="16-06-1947" birth_place="London" p_group="Non" m_state="GB">
      <p sl="en">Signor Presidente, quando si tratta delle relazioni dell’Unione europea, non bisogna mai fidarsi del titolo, ma guardare sempre ai contenuti del pacchetto. Queste relazioni sembrano incentrate sul mercato unico, il commercio e il trasferimento di posti di lavoro da economie con salari più alti ad economie con salari più bassi. Un relatore non ha comunque perso l’opportunità di cercare un altro pretesto per avere ancora maggiore immigrazione, non solo all’interno dell’Europa, ma anche, com’è chiaro, dall’esterno del continente.</p>
      <p sl="en">La relazione dell’onorevole Correia de Campos sostiene che un flusso di lavoratori altamente qualificati e stagionali (generalmente non noti per la loro alta professionalità) potrebbe essere vantaggioso per l’economia europea. Le persone non vengono viste come esseri umani, ma come elementi mobili di produzione; portare lavoratori qualificati dal Terzo mondo depriva i paesi poveri di persone che non possono permettersi di perdere.</p>
      <p sl="en">Inoltre, trasferire individui dal Terzo mondo in Europa implica importare anche parte di quel mondo. Non li si può trasformare in nuovi europei cospargendoli della magica polvere culturale. Le persone non sono il prodotto di culture diverse, ma le culture sono il prodotto di popoli diversi.</p>
    </intervention>
    <intervention id="3-079-000" speaker_id="96775" name="Lara COMI" is_mep="True" mode="spoken" nationality="Italy" birth_date="18-02-1983" birth_place="Garbagnate Milanese" p_group="Group of the European People's Party (Christian Democrats) - Vice" m_state="IT">
      <p sl="it">Signor Presidente, onorevoli colleghi, signor Commissario, concordo con le linee fissate da questa importante comunicazione elaborata dalla Commissione europea in risposta al rapporto del professor Monti del maggio scorso.</p>
      <p sl="it">La governance e il partenariato sono due aspetti essenziali per rilanciare il mercato unico. Infatti, affinché quest'ultimo possa divenire sempre più efficace e competitivo, esso necessita di una guida politica forte e di una leadership di alto livello. Questa si ottiene anche rendendo sempre più democratico l'intero sistema europeo. Le posizioni, le decisioni e gli atti adottati devono rappresentare sempre di più il risultato di un lavoro fortemente coordinato tra le diverse Istituzioni europee.</p>
      <p sl="it">Inoltre, il ruolo del Parlamento nell'elaborazione della legislazione sul mercato unico può essere ancora più rafforzato. Il trattato di Lisbona ha già dato un grande contributo in questa direzione, cioè ha stabilito regole nuove per garantire un potere maggior al Parlamento, ma solo questo non basta. Penso, in particolare, a quei dossier nei quali il Parlamento esprime una posizione forte e chiara ma divergente rispetto a quella del Consiglio e dei governi degli Stati membri.</p>
    </intervention>
    <intervention id="3-080-000" speaker_id="4545" name="Catherine STIHLER" is_mep="True" mode="spoken" nationality="United Kingdom" birth_date="30-07-1973" birth_place="Bellshill" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Signor Presidente, la discussione è fondamentale perché, rendendo il mercato unico più efficace, otteniamo il potenziale per una crescita economica che porterebbe alla creazione di nuovi posti di lavoro. Sono lieta si sia raggiunto un compromesso sulla questione della clausola sociale; l'equilibrio tra il mercato e i nostri valori sociali è di vitale importanza e perdere questo principio sarebbe stato estremamente dannoso.</p>
      <p sl="en">Sebbene molti Stati membri stiano registrando progressi, nell’agenda digitale questo aspetto è purtroppo considerato ancora da molti come non essenziale. Se gli Stati membri non rispettano questa agenda, la competitività dell’Unione europea ne pagherà le conseguenze. Quali pressioni si possono esercitare per essere certi che nessun cittadino europeo, indipendentemente da dove viva, venga trascurato nella rivoluzione digitale in corso?</p>
      <p sl="en">Infine, per quanto riguarda gli appalti pubblici, accolgo con favore le proposte della Commissione, ma come possiamo garantire che appalti pubblici innovativi siano al centro della nostra agenda?</p>
    </intervention>
    <intervention id="3-081-000" speaker_id="28178" name="Miroslav MIKOLÁŠIK" is_mep="True" mode="spoken" nationality="Slovakia" birth_date="11-09-1952" p_group="Group of the European People's Party (Christian Democrats)" m_state="SK">
      <p sl="sk">Signor Presidente, è per noi centrale l’idea che gli europei debbano creare più occupazione, più posti di lavoro. Dobbiamo soprattutto comprendere che i cittadini sono il cuore reale delle iniziative, sia in termini di diritti dei consumatori, sia a livello di strategie di comunicazione e di copyright, sia per il miglioramento delle operazioni transfrontaliere delle piccole e medie imprese, che rappresentano la spina dorsale della nostra economia.</p>
      <p sl="sk">Dobbiamo accelerare il processo di riconoscimento delle qualifiche professionali per stimolare la mobilità, senza trascurare i contratti collettivi. Ritengo altrettanto indispensabili l’attuazione delle norme in tutti gli Stati membri, un'adeguata tutela sociale (ripeto, tutela sociale) e la lotta all'esclusione sociale.</p>
      <p sl="sk">Signor Presidente, per concludere desidero sottolineare che i cittadini trarranno grandi benefici dall’inserimento di questi elementi nel quadro europeo delle qualifiche e da un efficace meccanismo per la mobilità dei lavoratori.</p>
    </intervention>
    <intervention id="3-082-000" speaker_id="105192" name="María IRIGOYEN PÉREZ" is_mep="True" mode="spoken" nationality="Spain" birth_date="01-10-1952" birth_place="Soria" p_group="Group of the Progressive Alliance of Socialists and Democrats in the European Parliament" m_state="ES">
      <p sl="es">Signor Presidente, signor Commissario, la ringrazio per la sue parole e concordo con lei sulla necessità di ascoltare i nostri cittadini e di ripristinare la loro fiducia nel progetto europeo. Oggi potrebbe essere un gran giorno per l’Europa e per l’integrazione sociale europea in quanto, con l’adozione di queste relazioni, non ci stiamo solamente muovendo verso la rivitalizzazione del mercato unico, elemento chiave per affrontare l’attuale crisi economica, ma stiamo anche rispondendo alle richieste dei cittadini che desiderano un’Europa più ampia e più solidi diritti sociali.</p>
      <p sl="es">L’Europa deve far fronte alle nuove sfide globali, trasformando l’economia europea in un’economia sociale di mercato altamente concorrenziale e stimolando una crescita significativa, con nuovi e migliori posti di lavoro. Questo obiettivo deve però fondarsi sull’inserimento della clausola sociale in tutte le normative collegate al mercato interno, mettendo i cittadini al centro della nostra attenzione e delle nostre priorità, al fine di rafforzare i loro diritti sociali.</p>
      <p sl="es">Vorrei in conclusione chiedere alla Commissione di presentare quanto prima queste proposte.</p>
    </intervention>
    <intervention id="3-083-000" speaker_id="96668" name="Seán KELLY" is_mep="True" mode="spoken" nationality="Ireland" birth_date="26-04-1952" birth_place="Killarney" m_state="IE">
      <p sl="ga">Signor Presidente, senza ombra di dubbio il mercato unico è stato molto importante per il progresso degli Stati membri in campo economico e diventerà ancora più importante in futuro, soprattutto per paesi quali il mio, che stanno cercando di emergere dalla crisi economica.</p>
      <p sl="en">Il mercato unico richiede due cose: una maggiore consapevolezza da parte del pubblico, e soprattutto delle PMI, del suo potenziale e la rimozione delle barriere al suo progresso.</p>
      <p sl="en">In primo luogo, la banda larga ad alta velocità è un requisito indispensabile per lo sviluppo del commercio elettronico; in secondo luogo, è fondamentale la super griglia europea, un progetto a lungo termine, se desideriamo un mercato unico dell’energia in Europa; In terzo luogo, abbiamo bisogno del brevetto europeo, cui ha fatto riferimento l’onorevole Győri, di una maggiore cooperazione e di una valutazione indipendente dei centri di eccellenza nelle università.</p>
    </intervention>
    <intervention id="3-085-000" speaker_id="4466" name="Ilda FIGUEIREDO" is_mep="True" mode="spoken" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Signor Presidente, l’esperienza ha dimostrato la mancanza di equilibrio tra la concorrenza e la difesa dei diritti sociali e dei lavoratori. Oggigiorno, in nome della liberalizzazione del mercato unico, assistiamo a un aumento della privatizzazione e della conseguente disoccupazione, a lavori più precari e, in molti casi, a servizi più scadenti per i consumatori. Gli esempi sono eclatanti e tra questi vi è anche il mio paese, il Portogallo, dove si registrano una diffusa liberalizzazione dei trasporti, dei servizi postali e delle comunicazioni, nonché servizi peggiori, una minore occupazione e posti di lavoro più precari. Per questi motivi affermiamo l’importanza di difendere la clausola sociale in questi processi. Il problema principale è che né i governi né la Commissione né il Consiglio affrontano la questione, come è stato chiaramente precisato nelle deliberazioni del Consiglio del 25 marzo.</p>
    </intervention>
    <intervention id="3-086-000" speaker_id="96718" name="Olga SEHNALOVÁ" is_mep="True" mode="spoken" nationality="Czechia" birth_date="25-10-1968" birth_place="Kromĕříž" p_group="Group of the Progressive Alliance of Socialists and Democrats in the European Parliament" m_state="CZ">
      <p sl="cs">Signor Presidente, sono fermamente convinta che la consapevolezza e la fiducia dei cittadini siano elementi chiave per il successo del mercato interno, ma questo implica, tra le altre cose, che le comunicazioni siano accessibili e comprensibili ai cittadini. Invito nuovamente la Commissione a pensare seriamente al modo per spiegare le proprie intenzioni agli europei; dalla consultazione pubblica sul documento unico sul mercato interno sono emersi le richieste dei cittadini e i punti che considerano come debolezze dell’integrazione europea. Gran parte del pubblico ha identificato la proposta 48 come la maggiore priorità, per la quale la Commissione si impegna a rafforzare le consultazioni e il dialogo con la società civile e a prestare poi maggiore attenzione alle opinioni dei consumatori al momento di redigere la normativa. Confido che anche i risultati delle consultazioni pubbliche vengano presi in debita considerazione.</p>
      <p sl="cs">Vorrei concludere congratulandomi e ringraziando tutti i relatori e auguro a lei, signor Commissario, buona fortuna per il proseguimento del lavoro.</p>
    </intervention>
    <intervention id="3-087-000" speaker_id="96674" name="Anna Maria CORAZZA BILDT" is_mep="True" mode="spoken" nationality="Sweden" birth_date="10-03-1963" birth_place="Rom" p_group="Group of the European People's Party (Christian Democrats)" m_state="SE">
      <p sl="en">Signor Presidente, è giunto il momento di riportare l’economia reale al centro dell’agenda europea e recuperare la fiducia dei cittadini nel mercato comune. Rilanciare il mercato unico è una possibilità unica per l’Europa per rientrare in affari. Non lasciamocela sfuggire.</p>
      <p sl="en">Il modo migliore per perseguire un’Europa sociale è la creazione di posti di lavoro e l’atto per il mercato unico tratta proprio questo tema. Ho quindi cercato di evitare di svigorire questo importante documento, nel tentativo invece di sostenere la capacità dell’Europa di essere competitiva sul mercato globale e di creare posti di lavoro. Ho resistito ai tentativi di introdurre regolamenti inutili e ulteriore burocrazia o questioni quali la clausola sociale; ho invece sostenuto il consenso raggiunto per fornire alla Commissione un ampio mandato per proseguire in questa direzione.</p>
      <p sl="en">È giunto il momento di agire. Tutte le istituzioni europee, le parti interessate e il Consiglio devono assumersi la propria parte di responsabilità nell’attuazione di questioni quali il pacchetto beni, la direttiva Servizi e lo Small Business Act e nello stimolare la fiducia nel commercio elettronico.</p>
      <p sl="en">Mi auguro che tra le priorità dell’agenda politica figuri anche la vendita al dettaglio, pilastro dell’economia europea.</p>
    </intervention>
    <intervention id="3-088-000" speaker_id="96925" name="Sylvana RAPTI" is_mep="True" mode="spoken" nationality="Greece" birth_date="10-11-1958" birth_place="Kerkyra" p_group="Group of the Progressive Alliance of Socialists and Democrats in the European Parliament" m_state="GR">
      <p sl="el">Signor Presidente, signor Commissario, si rende conto che il futuro dell’Europa è nelle sue mani? La discussione odierna è di vitale importanza per il futuro dell’Unione europea, dei suoi cittadini e dell’euro. È molto difficile che i cittadini dei 27 Stati membri sostengano e condividano le misure di austerità che verrebbero loro imposte qualora non comprendano il valore e l’importanza del mercato interno. Nel corso della discussione odierna si deciderà quindi se le celebrazioni del prossimo anno per il 20° anniversario del mercato unico saranno una festa o un funerale.</p>
      <p sl="el">Il triangolo formato da cittadini, imprese e governo deve assolutamente essere equilatero; al momento il lato dei cittadini è estremamente debole e solamente una clausola sociale orizzontale, che abbiamo richiesto, può modificare la situazione. Proprio per questo motivo stiamo cercando un compromesso. L’onorevole Delors ha affermato che nessuno può innamorarsi del mercato interno; dovete quindi renderlo amabile.</p>
    </intervention>
    <intervention id="3-089-000" speaker_id="photo_generic" name="Michel Barnier" is_mep="True" mode="spoken">
      <p sl="fr">membro della Commissione. – Signor Presidente, onorevoli deputati, ringrazio tutti voi per la qualità degli interventi in merito a una vasta gamma di argomenti. Ho ascoltato con molta attenzione le vostre parole, espressione del vostro impegno e, in generale (e sono ben consapevole di questa necessità), espressione dell’incoraggiamento e del sostegno che offrite al nostro approccio.</p>
      <p sl="fr">Desidero ribadire il mio ringraziamento ai tre relatori, onorevoli Kalniete, Buşoi e Correia de Campos, e rispondere all’onorevole Kožušník che ha ragione nell’enfatizzare il ruolo centrale dell’onorevole Harbour nella discussione: non è un caso che 11 commissioni, e ringrazio i relatori che hanno preso la parola, siano riuscite a collaborare. L’onorevole Grech e il professor Monti hanno raccomandato questo approccio olistico o globale e al contempo, onorevoli deputati, anche la Commissione, sotto la guida del Presidente Barroso, ha portato a termine il medesimo lavoro. Assieme ad altri 12 Commissari, abbiamo collaborato per formulare queste 50 proposte e, la prossima settimana, continueremo il lavoro per identificare le 12 leve per la modernizzazione del mercato unico e le relative 12 proposte simboliche.</p>
      <p sl="fr">Poco fa l’onorevole Zwiefka ha parlato di utopia, ricordando i padri fondatori. Mi ricordo qualcosa di uno di questi padri fondatori, il signor Jean Monnet, che disse che era stato compiuto il primo passo verso il mercato unico e nel 1950 vennero uniti l’acciaio e il carbone. Disse: “Non sono né pessimista né ottimista, ma solamente determinato”. Credo, onorevoli deputati, che attualmente (e mi ripeto) se ascoltate attentamente i cittadini, la loro rabbia e i loro timori, quando osservate quanti soffrono e notate la mancanza di lavoro e di crescita, allora vi accorgerete che è giunto il momento di avere una nuova determinazione, soprattutto in relazione all’economia e alla crescita. L’onorevole Thun ha fatto riferimento poco fa a questa determinazione. Credo sia molto importante, alla luce dell’ottimo lavoro congiunto condotto dalle diverse commissioni e dai diversi gruppi, che riusciate a giungere in breve tempo (almeno lo spero) a una votazione che rifletta la determinazione e che venga presa in debita considerazione dal Consiglio e dalla Commissione, per quel che le compete. La vostra costruttiva collaborazione, comunque, mi rassicura sulla mia stessa determinazione e sul successo del dibattito pubblico che abbiamo tenuto per quattro mesi sull’atto per il mercato unico; vi ricordo che abbiamo infatti ricevuto 850 contributi e lo stesso Consiglio europeo ha manifestato il proprio sostegno al nostro approccio.</p>
      <p sl="fr">In questo modo la Commissione identificherà le proposte nelle quali impegnarsi per presentare i testi entro i prossimi 12 mesi e mi auguro che noi, il Consiglio, il Parlamento e la Commissione riusciremo ad attuare questi testi nel 2011 e 2012.</p>
      <p sl="fr">Onorevoli deputati, come potete ben vedere, la Commissione, attraverso la vostra legislazione, produce un gran numero di regolamenti. I testi cui sto attualmente lavorando in merito alle lezioni da apprendere dalla crisi finanziaria sono regolamenti di reazione o preventivi. In questo caso, con l'atto per il mercato unico, la nostra ambizione è di costruire un regolamento proattivo e dinamico e di trasformare il mercato interno, come hanno raccomandato gli onorevoli Juvin e Auconie, in quello che dovrebbe essere: una fonte di opportunità e non di limiti, che risponde alla visione che ne hanno i cittadini e le piccole e medie imprese.</p>
      <p sl="fr">I cittadini sono consumatori e stiamo lavorando per garantire la sicurezza dei prodotti che acquistano e per eliminare la discriminazione che potrebbe creare ostacoli. I cittadini sono lavoratori e ci stiamo impegnando per il riconoscimento delle qualifiche professionali e il rispetto dei diritti sociali per quanti lavorano in un paese diverso da quello di origine, come hanno raccomandato gli onorevoli Jaakonsaari e Gebhardt. I cittadini utilizzano i servizi pubblici e questa è una preoccupazione che molti di voi hanno espresso, in particolare l’onorevole Triantaphyllides; invito l’onorevole Castex, che è appena intervenuta, a leggere attentamente (come ha sicuramente già fatto) il testo del mio collega, il Commissario Almunia, sulla proposta di revisione del pacchetto Monti-Kroes nel quale presenta nuove e più aperte risposte in merito alla qualità del servizio pubblico e alla sua accessibilità. I cittadini sono anche risparmiatori e debitori e ho appena indicato le disposizioni relative a un mercato ipotecario integrato unico.</p>
      <p sl="fr">Vi sono poi, oltre ai cittadini, le aziende che creano posti di lavoro. Gli onorevoli Creutzmann, Karas e Corazza Bildt hanno appena parlato della necessità di competitività, soprattutto nel caso delle piccole e medie imprese. Dobbiamo impegnarci per condizioni contabili e fiscali più favorevoli, per un progresso nel campo di innovazione, brevetti e copyright, come ha ricordato l’onorevole Manders, per l’accesso agli investimenti e anche, a mio parere, per i partenariati tra pubblico e privato. Vorrei ringraziare l’onorevole Vergnaud per il sostegno dimostrato per il nostro progetto sulle concessioni.</p>
      <p sl="fr">Dobbiamo migliorare la governance del mercato interno. L’onorevole Schwab ha fatto un’affermazione molto importante sulla de-compartimentalizzazione da applicarsi alla valutazione delle varie direttive e con i miei colleghi ho lavorato anche su questo punto in seno alla Commissione.</p>
      <p sl="fr">Al momento sto portando a termine una valutazione, come ben sapete, per i singoli paesi e servizi, in relazione alla direttiva Servizi che gli onorevoli Handzlik e Roithová hanno citato e nella quale si nota compartimentalizzazione. Vi è una sorta di effetto concertato, per un determinato lavoratore o ingegnere o architetto, nell’applicazione della direttiva Servizi, della direttiva per le qualifiche professionali e della direttiva sul commercio elettronico.</p>
      <p sl="fr">Onorevole Schwab, mi auguro di lavorare a favore della necessaria de-compartimentalizzazione.</p>
      <p sl="fr">L’onorevole Løkkegaard e l’onorevole Grech hanno tirato in causa la comunicazione. Prima di comunicare, però, bisogna fare qualcosa e prima ancora bisogna spiegare ai cittadini le proprie azioni in modo comprensibile. Per questo motivo, nell’ambito del sistema del mercato interno, rivestono notevole importanza quegli strumenti che avvicinano l’Europa ai cittadini: il sistema Solvit che sta iniziando ad operare in modo efficiente, il sistema d’informazione del mercato interno (IMI), i punti di contatto unico, Your Europe e il forum, citato anche dall’onorevole Grech, per migliorare il dialogo tra le parti interessate e la società civile.</p>
      <p sl="fr">Per concludere, signor Presidente, vorrei ricordare a tutti alcuni principi che hanno guidato le mie azioni nel corso del mandato che mi è stato assegnato con il vostro sostegno.</p>
      <p sl="fr">Vorrei iniziare dalla mia convinzione più fondata, dato che stiamo parlando di economia e occupazione. Onorevoli deputati, il resto del mondo non si ferma ad aspettarci e sta andando molto più veloce di noi in alcuni settori. Non dobbiamo fermarci ed essere spettatori del nostro stesso futuro. La questione principale, la forza trainante che ci impone di essere imprenditori del nostro futuro è il mercato unico. Qualche giorno fa ero in Cina, dove siamo rispettati in quanto rappresentiamo un mercato di 500 milioni di consumatori e cittadini. Continuiamo a impiegare le nostre risorse e sosteniamo il nostro punto di forza: il mercato unico.</p>
      <p sl="fr">Il mercato unico è una pietra fondante, la base della nostra economia; se funziona in modo corretto, tutto ciò che vi costruiremo attorno in termini di iniziativa privata delle aziende o in termini di iniziative pubbliche a livello locale, nazionale o europeo avrà maggiore successo. Ad esempio, perché stiamo lottando per affrontare la questione dei brevetti, che è rimasta bloccata per quasi 30 anni? La ragione è che tutte le iniziative pubbliche e private nel campo dell’innovazione e della creatività sono state gravemente indebolite dalla mancanza di un brevetto europeo e dai costi eccessivi (circa 10 volte superiori rispetto agli USA). La piattaforma deve operare in modo efficace; questo è il punto della questione e, quando sarà così, potremo costruire su queste basi numerose iniziative.</p>
      <p sl="fr">La mia seconda convinzione è che sia giunto il momento di lavorare verso una nuova crescita. Desidero a questo proposito indicare il mio consenso con le parole dell’onorevole Turunen, la quale ha invitato a una crescita diversa. Dopo l’attuale crisi, e su questo l’onorevole Turunen ha ragione, la crescita deve essere diversa rispetto alla precedente; dobbiamo avere maggiore rispetto delle risorse e degli spazi naturali, che non sono né liberi né inesauribili. Il nuovo codice o regolamento fiscale e per gli appalti pubblici dovrà contenere questi elementi che rivestiranno un ruolo fondamentale nel raggiungimento di una crescita più verde.</p>
      <p sl="fr">La mia terza convinzione, onorevoli deputati, è che non può esistere uno sviluppo economico sostenibile senza innovazione o senza coesione sociale. Questo è il compromesso dinamico cui ha fatto riferimento l’onorevole Canfin e che il professor Monti ha raccomandato, anche in riferimento al settore fiscale. Gli onorevoli Canfin e Cofferati hanno toccato l’argomento, mentre l’onorevole Toia ha citato un tema che figurerà nelle proposte per l'atto per il mercato unico, ovvero lo sviluppo del settore dell’economia sociale, nel quale credo.</p>
      <p sl="fr">La mia quarta convinzione, e mi ripeto, è che, se dobbiamo vincere la lotta per la competitività, tutti i nostri territori devono avere un ruolo, indipendentemente dalle loro debolezze o da quanto distino da Bruxelles. Tutte le aziende, anche la più piccola, sono in grado di vincere la sua battaglia e noi dobbiamo aiutarle. Tutti i nostri cittadini, anche i più deboli, coloro che a volte sono esclusi a causa di handicap, possono vincere la loro battaglia per la competitività, se ricevono il giusto sostegno e incoraggiamento.</p>
      <p sl="fr">La mia quinta convinzione è che, per quanto riguarda gli sviluppi nel resto del mondo, la nostra ambizione deve rimanere quella di essere attori e non spettatori, e insisto su questo punto. Non possiamo accontentarci del fatto che l’Europa sia un continente di consumatori; l’Europa deve continuare ad essere un continente di produttori, non solo di servizi, ma deve essere un’area con una solida base produttiva. Questo è anche l’obiettivo di numerose proposte che presenteremo in merito agli investimenti a lungo termine.</p>
      <p sl="fr">Onorevoli deputati, al momento della nomina a Commissario vi avevo descritto le mie duplici ambizioni; non sono cambiate e rimarranno le stesse fino al termine del mio mandato. Riporteremo i mercati finanziari, dei quali abbiamo bisogno, al servizio dell’economia reale e non viceversa, come è accaduto negli ultimi 15 anni. Il compito dell’economia non è di lavorare per i mercati, ma spetta invece ai mercati finanziari regolamentati, meglio controllati e monitorati, essere al servizio dell’economia reale. Il nostro scopo è riportare l’economia reale, segnatamente il mercato unico, al servizio della crescita e del progresso umano. La prossima settimana leggerete la bozza dell'atto per il mercato unico (non sarà perfetta, ma potrà senza dubbio essere migliorata) proposta dalla Commissione europea alla luce delle nostre discussioni su questa duplice ambizione: riportare il mercato al servizio dell’economia e riportare l’economia al servizio della crescita e del progresso umano.</p>
    </intervention>
    <intervention id="3-090-000" speaker_id="photo_generic" name="Enikő Győri" is_mep="True" mode="spoken">
      <p sl="hu">Presidente in carica del Consiglio. – Signor Presidente, vorrei ringraziare quanti hanno partecipato alla discussione odierna, che considero estremamente importante per due aspetti: da un lato, avete confermato la convinzione della Presidenza ungherese del ruolo fondamentale che il mercato interno riveste nello stimolare nel lungo periodo la crescita economica dell’Unione europea e nel garantire che si creino nuovi posti di lavoro. Dall’altro lato nel corso della discussione è stata data voce a numerosi pensieri ed idee che saranno inseriti anche nel lavoro del Consiglio. La Commissione ha già completato gran parte del lavoro, ma rimane ancora molto da fare, ovviamente. Il Consiglio si augura di instaurare una stretta collaborazione con quest’Aula al momento di adottare una legislazione specifica. Devo quindi ringraziare quanti hanno sinora preso parte a questo processo, sia i relatori sia i membri della commissione per il mercato interno e la protezione dei consumatori, sui quali contiamo anche per un contributo in futuro.</p>
      <p sl="hu">Come è già stato ricordato molte volte, la Presidenza ungherese ha sostenuto l'obiettivo di un’Europa più forte, motto che ha fatto suo. Abbiamo inoltre sempre affermato che stiamo pensando a un’Europa più forte che metta i cittadini, le persone, al centro delle proprie politiche e non dobbiamo perdere di vista questo obiettivo quando parliamo di mercato unico.</p>
      <p sl="hu">Vorrei trattare separatamente alcuni degli argomenti emersi nel corso della discussione. Innanzi tutto, la situazione delle piccole e medie imprese (PMI), che sono in effetti attori chiave nell’ambito del mercato interno e che dobbiamo quindi prendere in debita considerazione. Questo significa in parte agevolare il loro accesso ai finanziamenti, ridurre gli oneri amministrativi e garantire un accesso agevolato agli appalti pubblici. Acquista grande importanza la revisione dello Small Business Act, che rientra nell’agenda del Consiglio “Competitività” di maggio e in merito al quale intendiamo adottare delle conclusioni anche in seno al Consiglio.</p>
      <p sl="hu">In secondo luogo, l’agenda digitale, sulla quale molto è stato detto, anche nel corso della discussione odierna. Conosciamo bene tutti l’enorme potenziale di questo settore e dobbiamo sfruttare le condizioni e le possibilità offerte dall'amministrazione e dalle transazioni economiche elettroniche. Le iniziative di e-commerce e di e-government sono finalizzate proprio a questo scopo, ma credo che, in senso più ampio, l’obiettivo sella direttiva sui diritti dei consumatori sia anche di incoraggiare la transazioni transfrontaliere sulla base di un unico insieme di norme europee. A questo proposito vorrei anche fare riferimento all’attuazione della direttiva Servizi, che interessa una parte significativa del mercato interno e il cui elemento principale è l’amministrazione elettronica semplificata.</p>
      <p sl="hu">In terzo luogo, il completamento del mercato interno è a mio avviso inconcepibile senza la creazione e il completamento delle infrastrutture energetiche e dei trasporti. La Presidenza ungherese ha già dedicato particolare attenzione alla realizzazione di un mercato unico dell’energia nei suoi primi tre mesi di mandato e qualcuno di voi ha anche menzionato, nel corso della discussione, i collegamenti tra le infrastrutture. Attendiamo con interesse i risultati della consultazione pubblica in merito. Un altro argomento cui abbiamo prestato particolare attenzione è la tutela dei diritti intellettuali. Nella mia introduzione ho fatto riferimento al sistema europeo dei brevetti e confido che, dopo l’avvio di una cooperazione, saremo in grado di formularne i contenuti e, per quanto riguarda le norme di attuazione, di ottenere i migliori risultati possibili nel corso del Consiglio “Competitività” di maggio. Mi auguro vi sia la possibilità di raggiungere un accordo.</p>
      <p sl="hu">Vorrei infine affrontare gli aspetti sociali, argomento che ha suscitato il maggiore interesse ed ha infervorato gli animi nel corso della discussione odierna in quest’Aula. Credo che anche in seno alla Commissione il dialogo a questo riguardo sia stato piuttosto vivace e sono certo che lo stesso accadrà anche al Consiglio.</p>
      <p sl="hu">Come ho già ricordato, abbiamo bisogno di un’Europa forte che metta al centro il fattore umano. Questo indica chiaramente le intenzioni della Presidenza ungherese, ma possiamo intervenire solamente in modo equilibrato e tenendo in debita considerazione tutti gli aspetti. Se diamo al fattore umano il ruolo principale, allora la creazione di posti di lavoro diventa la priorità perché, se possiamo garantire un posto di lavoro a chiunque lo desideri, non potremmo offrire di più ai nostri cittadini.</p>
      <p sl="hu">Come tutti ben sappiamo, il modello sociale europeo, ovvero l’economia sociale di mercato europea, è stato messo alla prova. È di interesse comune proteggerlo e, naturalmente, non esiste un unico modello per tutti e 27 gli Stati membri in quanto ogni paese lo ha applicato in modo diverso. Dobbiamo essere realistici: l’economia sociale di mercato europea è stata messa alla prova e la competitività dell’Unione europea e degli Stati membri dipende dalla capacità o meno di adattarla alle sfide del XXI secolo. Non dobbiamo quindi credere che questo modello non possa essere modificato, ma è qualcosa che tutti proteggiamo adattandolo al contempo ai tempi che corrono.</p>
      <p sl="hu">È stato spesso fatto riferimento alla mobilità. Credo che questo sia il settore nel quale potremmo compiere progressi in modo più rapido e semplice e intendiamo adottare conclusioni in merito nel corso del Consiglio “Competitività” di maggio.</p>
      <p sl="hu">La Presidenza ungherese intende garantire al mercato unico la maggiore visibilità possibile e siamo pronti a impegnarci ai più alti livelli. A questo proposito facciamo affidamento sui membri e sul Presidente della Commissione, nonché sui membri e sul Presidente del Parlamento europeo.</p>
    </intervention>
    <intervention id="3-091-000" speaker_id="96934" name="Sandra KALNIETE" is_mep="True" mode="spoken" role="relatore" nationality="Latvia" birth_date="22-12-1952" m_state="LV">
      <p sl="lv">Signor Presidente, a conclusione di questa fruttuosa discussione, vorrei sottolineare il fatto che noi, membri del Parlamento europeo, riconosciamo la nostra responsabilità nei confronti dei cittadini europei di rivitalizzare l’economia e creare nuovi posti di lavoro. A questo scopo, l’importanza del consolidamento del mercato unico è pari a quella delle altre due iniziative: il rafforzamento della gestione economica e la strategia Europa 2020. Dobbiamo alzare il profilo politico del mercato. I politici e la società in generale devono comprenderne il significato e in questo la comunicazione è fondamentale per dare nuova linfa all’interazione del mercato unico con l'economia e con gli europei e tra le tre istituzioni. Sono lieta di notare che siamo uniti nel nostro proposito di rivitalizzare, unire e rafforzare il mercato europeo.</p>
    </intervention>
    <intervention id="3-092-000" speaker_id="96975" name="António Fernando CORREIA DE CAMPOS" is_mep="True" mode="spoken" role="relatore" nationality="Portugal" birth_date="14-12-1942" birth_place="Viseu" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Signor Presidente, vorrei aprire il mio intervento ringraziando tutti per la proficua discussione odierna. Ora però non ho il tempo di leggere l’ultima parte del mio intervento, mirata soprattutto a ringraziare il Commissario Barnier, e il modo migliore che ho per farlo è riportare la prima frase del suo intervento: è giunto il momento che l’Europa alzi il tiro e non dia ai cittadini solamente brutte notizie. Non posso che essere d’accordo, signor Commissario, e a questo proposito la informo che il Parlamento ha svolto il suo compito per tempo ed è pronto a dare ai cittadini europei buone notizie.</p>
    </intervention>
    <intervention id="3-093-000" speaker_id="38420" name="Cristian-Silviu BUŞOI" is_mep="True" mode="spoken" role="relatore" nationality="Romania" birth_date="01-03-1978" birth_place="Drobeta Turnu-Severin" m_state="RO">
      <p sl="en">Signor Presidente, vorrei ringraziare tutti per i contributi alla discussione e per i commenti positivi. Mi congratulo con i miei colleghi, gli onorevoli Kalniete e Correia De Campos, per il loro eccellente lavoro.</p>
      <p sl="en">Abbiamo presentato tre relazioni che sono il risultato di un paio di mesi di duro lavoro. Nonostante le difficoltà incontrate, sono lieto dei risultati raggiunti. Abbiamo identificato le sfide reali e una serie di possibili soluzioni. I testi sono inoltre l’espressione dell’impegno del Parlamento europeo nel rafforzamento e perfezionamento del mercato unico.</p>
      <p sl="en">Credo che le tre relazioni saranno di grande utilità per la consultazione pubblica organizzata dalla Commissione che ha già portato a circa 750 risposte. Sono molto lieto dell’interesse dimostrato nell’atto per il mercato unico nei confronti delle imprese, degli individui, delle ONG e delle autorità pubbliche, in quanto è fondamentale un ampio consenso sulle misure necessarie per adeguare il mercato unico alle aspettative dei nostri cittadini e delle nostre imprese.</p>
      <p sl="en">Sono molto lieto di notare l’impegno attivo della Commissione e che alcune iniziative sono già state avviate. Sono certo che la Commissione terrà in debita considerazione le opinioni del Parlamento europeo in quanto, alla fine, la domanda più importante è: le nostre azioni e il nostro impegno possono davvero fare la differenza? La mia risposta è “sì”, ma per riuscirci dobbiamo essere coraggiosi e non timidi. Dobbiamo intervenire immediatamente e non dopo anni; dobbiamo agire insieme e non separatamente, con azioni isolate. È giunto il momento di agire.</p>
    </intervention>
    <intervention id="3-094-000" speaker_id="96960" name="Nicole SINCLAIRE" is_mep="True" mode="spoken" nationality="United Kingdom" birth_date="26-07-1968" birth_place="London" p_group="Europe of freedom and democracy Group" m_state="GB">
      <p sl="en">Signor Presidente, all’inizio di questa discussione il mio collega, l’onorevole de Jong, ha affermato che i miei commenti nella domanda a un collega erano fuori luogo. Non credo sia sbagliato avanzare una domanda in merito all’influenza che un eurodeputato ha su questa istituzione.</p>
      <p sl="en">Posso chiedere silenzio in modo da poter terminare il mio intervento?</p>
      <p sl="en">Non è corretto criticare una persona per aver fatto una domanda in questo Parlamento. Non ho peraltro ricevuto risposta e ne attendo ancora una; il collega ha risposto invece alla domanda sui posti di lavoro nelle West Midlands. È possibile ricordare come l’Unione europea ha ridotto i posti di lavoro alla Ryton Plant di Coventry?</p>
    </intervention>
    <intervention id="3-095-000" speaker_id="23707" is_mep="True" mode="spoken" role="Presidente" name="Libor ROUČEK" nationality="Czechia" birth_date="04-09-1954" birth_place="Kladno" p_group="Group of the Progressive Alliance of Socialists and Democrats in the European Parliament" m_state="CZ">
      <p sl="unknown">Dichiaro chiusa la discussione.</p>
      <p sl="unknown">La votazione si terra il 6 aprile 2011.</p>
      <p sl="unknown">La votazione sulla dichiarazione della Commissione in merito agli appalti pubblici avrà luogo nel corso della prossima sessione.</p>
      <p sl="unknown">Dichiarazioni scritte (articolo 149 del regolamento)</p>
    </intervention>
    <intervention id="3-095-500" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">La proposta agevola la legislazione riunendo diverse direttive, chiarendo le norme e rendendone più semplice la comprensione e l’adozione da parte di aziende e consumatori. A mio parere si tratta di un modo per offrire nuova spinta al mercato interno e, mi auguro, alle regioni con economie deboli a causa delle loro dimensioni, lontananza e dipendenza economica da un ristretto numero di prodotti, come nel caso delle regioni ultraperiferiche. In linea di massima le misure sono intese per rispondere al calo della domanda derivante dagli acquisti transfrontalieri ed è importante garantire che dalla normativa traggano beneficio regioni quali le Azzorre. Le zone più isolate hanno maggiore interesse nell’esportazione di molti dei loro prodotti; le aziende di queste regioni devono avere accesso a una legislazione chiara e i loro consumatori devono poter accedere a una più ampia gamma di prodotti a prezzi più competitivi. Quando la legislazione in aree quali l’informazione precontrattuale è armonizzata, come prevede questa nuova proposta, una soluzione per aumentare ulteriormente i livelli di fiducia nei prodotti delle regioni ultraperiferiche (e quindi incrementare la loro disponibilità e il loro consumo nel mercato interno) è di migliorare la loro immagine attraverso certificazioni di qualità e l'introduzione delle relative misure.</p>
    </intervention>
    <intervention id="3-096-000" speaker_id="96859" name="Ioan ENCIU" is_mep="True" mode="written" nationality="Romania" birth_date="14-04-1953" birth_place="Odorheiul-Secuiesc" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">La crisi economica e finanziaria che stiamo attraversando ci ha dimostrato che, se ci allontaniamo dall’obiettivo principale dell’economia, ovvero garantire il benessere dei cittadini, rischiamo di portare al collasso l’intera società. Questo vale anche per il mercato unico; non dobbiamo dimenticare che il suo ruolo è di garantire ai cittadini europei pari diritti economici e sociali assicurando al contempo il loro benessere in tutta l’Unione europea. Il mercato unico deve essere rafforzato e reindirizzato verso i cittadini e i loro interessi. Ritengo fondamentale, nel corso di questo periodo di crisi, ottenere il massimo vantaggio possibile da quanto l’Europa ha di più prezioso, ovvero il capitale umano. La mobilità dei lavoratori all’interno dell’Unione europea è la chiave per la ripresa economica e per lo sviluppo del mercato unico. Dobbiamo incoraggiare questa circolazione e un primo passo è la rimozione delle barriere che impediscono la circolazione del lavoro all’interno dell’Unione europea; queste restrizioni imposte ai lavorato dei nuovi Stati membri stanno ostacolando il sano sviluppo del mercato unico e devono essere rimossi immediatamente.</p>
    </intervention>
    <intervention id="3-096-500" speaker_id="58758" name="Elisabetta GARDINI" is_mep="True" mode="written" nationality="Italy" birth_date="03-06-1956" birth_place="Padova" p_group="Group of the European People's Party (Christian Democrats)" m_state="IT">
      <p sl="it">Per il rilancio del mercato unico è necessario che le nostre politiche europee operino in un clima imprenditoriale più favorevole che punti alla promozione dell’innovazione e della crescita e a un riposizionamento strategico dell’economia europea. L’Europa ha bisogno di una forte leadership politica per poter definire e mettere in pratica priorità economiche di questa portata. La nuova stratega europea, che trae ispirazione dalle linee guida del “Rapporto Monti”, ha il merito di indicare concretamente le misure per uscire dal periodo di crisi economica risollevando la produttività e il mercato occupazionale. Delle 50 proposte indicate dalla Commissione, mi preme soprattutto ricordare le misure volte a garantire alle PMI una maggiore competitività, un accesso al credito più facile e la possibilità di internazionalizzarsi, affinché possano cogliere le nuove opportunità di investimento offerte dal mercato globale. Colgo l’occasione per ricordare ancora una volta che le PMI rappresentano nel modo più autentico il tessuto produttivo europeo e forniscono numerosi esempi di eccellenza che vanno incoraggiati e sostenuti. Agenda digitale, lotta alla contraffazione, rafforzamento del commercio elettronico, razionalizzazione del sistema degli appalti sono infine altre azioni prioritarie ampiamente condivisibili per garantire la concreta realizzazione di benefici economici a vantaggio della stabilità monetaria e della coesione.</p>
    </intervention>
    <intervention id="3-097-000" speaker_id="28377" name="Lidia Joanna GERINGER de OEDENBERG" is_mep="True" mode="written" nationality="Poland" birth_date="12-09-1957" birth_place="Wrocław" p_group="Group of the Progressive Alliance of Socialists and Democrats in the European Parliament" m_state="PL">
      <p sl="pl">L’espressione “atto per il mercato unico” è sulla bocca di tutti da quando il professor Monti ha presentato il suo testo. Attendo con ansia le 12 misure identificate dalla Commissione europea come fondamentali per il futuro del mercato unico; al contempo posso solo immaginare quali saranno. Vorrei fare oggi riferimento non tanto a punti specifici, quali il brevetto europeo, il copyright o gli appalti pubblici, ma preferisco concentrarmi sui principi che ci devono guidare.</p>
      <p sl="pl">La futura normativa del mercato unico deve, da un lato riflettere la relativa filosofia sviluppata nel corso degli anni, ma deve anche, dall’altro lato, adattarsi alla realtà del XXI secolo. A Titolo esemplificativo, farò riferimento a un principio che ha guidato la Comunità europea sin dalla sua nascita: la difesa di quello che viene definito commercio parallelo e commercio di prodotti legali al di fuori dei canali di distribuzione ufficiali, per esempio, la vendita in Germania di televisori di marca Grundig legalmente acquistati in Francia. Oggigiorno il commercio parallelo avviene spesso online, su numerosi siti. Dobbiamo difendere questo diritto sostenendo lo sviluppo del mercato unico in Internet e del commercio elettronico in generale, nonché assicurando un maggiore accesso ai beni culturali nei negozi online legali. Abbiamo davanti ancora un lungo cammino in questo settore, sia in termini di agevolazioni per le imprese che intendono operare nel mondo virtuale sia in termini di aumento della fiducia dei consumatori nelle transazioni online.</p>
    </intervention>
    <intervention id="3-098-000" speaker_id="96832" name="Kinga GÖNCZ" is_mep="True" mode="written" nationality="Hungary" birth_date="08-11-1947" birth_place="Budapest" p_group="Group of the Progressive Alliance of Socialists and Democrats in the European Parliament" m_state="HU">
      <p sl="hu">Il mercato unico è la principale forza trainante alla base dello sviluppo dell’Unione europea e, oltre a incrementare la competitività, definisce anche un contesto per l’inclusione sociale e la creazione di nuovi posti di lavoro. Le proposte per rafforzare il mercato unico, siano esse relative alla rimozione delle barriere amministrative per le piccole aziende o alla promozione del commercio elettronico, devono essere mirate ad apportare benefici per i cittadini. La realizzazione della strategia non deve pregiudicare i diritti sociali né gli obiettivi di benessere; esistono ancora troppi ostacoli all'applicazione senza frontiere dei diritti di dipendenti, acquirenti e consumatori. L’attuazione della direttiva per la libera circolazione è ancora incompleta, nonostante una maggiore occupazione e una migliore gestione della forza lavoro siano aspetti particolarmente importanti in vista della ripresa dalla crisi. Il corretto funzionamento del mercato interno è affiancato dall'azione comune europea contro la corruzione e la criminalità organizzata e dall’attuazione del programma di Stoccolma, finalizzato alla creazione di un’area di libertà, sicurezza e giustizia. Dobbiamo intraprendere azioni per garantire il riconoscimento delle qualifiche professionali all’interno dell’Unione europea, la portabilità dei diritti pensionistici e l’accesso ai servizi bancari di base. Abbiamo inoltre il compito di garantire la libera circolazione dei servizi e il rispetto dei diritti dei lavoratori distaccati.</p>
    </intervention>
    <intervention id="3-099-000" speaker_id="96950" name="Liem HOANG NGOC" is_mep="True" mode="written" nationality="France" birth_date="11-12-1964" birth_place="Saïgon" p_group="Group of the Progressive Alliance of Socialists and Democrats in the European Parliament" m_state="FR">
      <p sl="fr">Vista l’importanza della questione e gli stretti limiti di tempo imposti ai lavori del Parlamento, possiamo essere soddisfatti dei risultati che abbiamo raggiunto. Concordo in generale con le priorità identificate nelle diverse relazioni, soprattutto con il riconoscimento delle qualifiche professionali, la portabilità dei diritti pensionistici, la razionalizzazione delle procedure di appalto, le iniziative per le piccole e medie imprese (PMI) e l'accesso per tutti a determinati servizi bancari.</p>
      <p sl="fr">Vanno sottolineate, a mio parere, anche altre misure, ad esempio le risorse collettive, ma sono consapevole delle difficoltà nel decidere in merito a queste 50 proposte. Sono lieto che siamo riusciti a raggiungere un compromesso sulla clausola sociale nel quale si afferma che ogni legislazione sul mercato unico deve essere soggetta a una valutazione di impatto sociale e, qualora i risultati lo rendano necessario, deve contenere un riferimento ai diritti politici e sociali.</p>
      <p sl="fr">Un altro motivo di soddisfazione è la richiesta del Parlamento di garantire l’accesso, la qualità e l’accessibilità dei servizi di interesse economico e sociale generale e l’invito rivolto alla Commissione a intraprendere iniziative legislative specifiche in questo settore.</p>
    </intervention>
    <intervention id="3-100-000" speaker_id="101954" name="Jan KOZŁOWSKI" is_mep="True" mode="written" nationality="Poland" birth_date="01-01-1946" birth_place="Wałcz" p_group="Group of the European People's Party (Christian Democrats)" m_state="PL">
      <p sl="pl">Desidero innanzi tutto ringraziare i relatori per l’impegno profuso nella redazione dei testi sul mercato unico e mi congratulo con loro per i risultati raggiunti. Sono lieto che, in occasione del 20° anniversario dall’istituzione del mercato unico, ci troviamo di fronte una risoluzione che aiuterà gli europei a sfruttare appieno le potenzialità di questo strumento. Sono sicuro che la sua entrata in vigore rafforzerà la competitività dei mercati europei e ci avvicinerà al raggiungimento degli obiettivi stabiliti nella strategia Europa 2020. Le reti TEN-T rappresentano un fattore sostanziale per il funzionamento efficace del mercato unico e sono quindi lieto che nelle relazioni vi si presti la giusta attenzione. Le reti TEN-T sono uno dei punti di forza di un’economia di mercato corretta e creano le condizioni per un’equa concorrenza in tutta l’Unione europea. Nel quadro delle decisioni che dovremo prendere in relazione alle reti TEN-T, tengo a sottolineare la necessità di migliori collegamenti dei 15 “vecchi” Stati membri con i nuovi, nonché l’importanza per la competitività dell’intera Europa di una migliore coesione interna dei trasporti nell'Unione europea allargata.</p>
    </intervention>
    <intervention id="3-101-000" speaker_id="96652" name="Alajos MÉSZÁROS" is_mep="True" mode="written" nationality="Slovakia" birth_date="18-06-1952" birth_place="Bratislava" p_group="Group of the European People's Party (Christian Democrats)" m_state="SK">
      <p sl="hu">Il mercato unico è indispensabile per la crescita futura dell’economia europea. Dobbiamo prestare particolare attenzione alle piccole e medie imprese, che detengono il più grande potenziale per la crescita e per la creazione di posti di lavoro. Il mercato unico deve offrire vantaggi alle PMI in quanto offrono la maggior parte dei posti di lavoro, ma, al contempo, incontrano le maggiori difficoltà nello sfruttare le opportunità che il mercato unico offre. Il finanziamento dello sviluppo e dell’innovazione rappresenta per loro un problema. Allo stesso modo, dobbiamo prestare attenzione alle imprese locali in regioni svantaggiate, scarsamente popolate e nei distretti urbani problematici. La politica per la concorrenza è uno strumento fondamentale per permettere all’Unione europea di avere un mercato interno dinamico, efficiente e innovativo e di essere competitiva a livello globale. L’Unione europea deve intraprendere misure sostanziali per garantire un migliore accesso delle PMI alle informazioni in modo che possano essere a conoscenza delle opportunità offerte dal mercato unico e delle misure finanziarie previste dall’Unione europea. Concordo sull’importanza dell’inserimento degli obiettivi della strategia Europa 2020 e degli elementi dello Small Business Act nelle politiche europee relative al mercato unico; questa azione è fondamentale per superare le barriere esistenti a livello nazionale ed europeo.</p>
    </intervention>
    <intervention id="3-102-000" speaker_id="39714" name="Rareș-Lucian NICULESCU" is_mep="True" mode="written" nationality="Romania" birth_date="29-08-1976" birth_place="Cluj-Napoca" p_group="Group of the European People's Party (Christian Democrats)" m_state="RO">
      <p sl="en">A mio parere, un mercato unico per gli europei deve anche significare un mercato unico di qualità; purtroppo nella relazione non si fa in alcun modo riferimento a questo aspetto. Nell’Unione europea vengono venduti prodotti sotto lo stesso marchio, ma con formulazioni diverse nei vari paesi; in effetti i prodotti hanno il medesimo marchio, ma diverse concentrazioni e caratteristiche. Sono stati riportati casi in cui prodotti di quattro diverse qualità erano venduti sotto lo stesso marchio, a seconda del paese di destinazione; lo stesso prodotto, almeno in apparenza, era quindi di diversa qualità a seconda del paese. Poiché il marchio viene generalmente associato alla qualità del prodotto, questa pratica potrebbe risultare fuorviante per il pubblico. Le aziende devono evitare di ingannare i consumatori in merito ai vantaggi legati al nome di un prodotto. Se i produttori intendono abbassare la qualità dei loro prodotti, devono cambiarne anche il marchio. I nostri cittadini credono che la qualità dei prodotti con un determinato marchio sia identica in tutti i mercati, sulla base del principio che ad ogni marchio corrisponde un determinato livello qualitativo. Gli elettori della mia circoscrizione sono preoccupati da questa situazione e per questo vorrei che se ne discutesse in quest’Aula.</p>
    </intervention>
    <intervention id="3-103-000" speaker_id="1832" name="Marianne THYSSEN" is_mep="True" mode="written" nationality="Belgium" birth_date="24-07-1956" birth_place="Sint-Gillis-Waas" p_group="Group of the European People's Party (Christian Democrats)" m_state="BE">
      <p sl="nl">Sono lieta che il testo dell’ex-Commissario Monti, da tutti lodato e che sostiene l’ulteriore sviluppo e il completamento del mercato interno quale “requisito per un’economia sociale di mercato altamente competitiva”, abbia incontrato il consenso del Parlamento europeo. Dopotutto è innegabile che la crisi finanziaria ed economica abbia dato un forte scossone all’Europa e, a questo proposito, l’ulteriore sviluppo del mercato interno, che rappresenta il più grande mercato al mondo, giocherà un ruolo fondamentale.</p>
      <p sl="nl">Dobbiamo intraprendere azioni mirate per le nostre PMI, cuore economico dell’Europa: fornire un adeguato accesso ai mercati di capitali, agevolare il commercio elettronico e fare un primo passo verso una base imponibile consolidata comune per l'imposta sulle società. Anche i cittadini europei devono beneficiarne: per esempio, attraverso opportunità di studio all’estero, una maggiore sicurezza dei giocattoli, tariffe di roaming più basse. In qualità di legislatori europei, non sottolineeremo mai abbastanza questi aspetti. Le sfide da affrontare sono importanti e per questo dobbiamo fare del nostro meglio per creare un contesto pienamente sviluppato per un mercato interno dei servizi online. Con queste tre relazioni il Parlamento europeo sta inviando un chiaro segnale: siamo determinati a riformare il mercato interno. Dobbiamo ora essere coerenti e portare a termine il nostro lavoro.</p>
    </intervention>
    <intervention id="3-104-000" speaker_id="96660" name="Niki TZAVELA" is_mep="True" mode="written" nationality="Greece" birth_date="30-06-1947" birth_place="Lamia" p_group="Europe of freedom and democracy Group - Vice" m_state="GR">
      <p sl="el">Se l’Europa desidera superare la difficile situazione attuale ed essere competitiva rispetto alle economie emergenti, deve investire in settori che le garantiscano un vantaggio concorrenziale. Il mercato comune è il principale vantaggio concorrenziale dell’Europa e in quanto tale deve essere sfruttato al massimo. La recessione sta portando a una maggiore unione economica degli Stati membri e dobbiamo sfruttare questa situazione per consolidare l’economia europea per renderla più competitiva a livello interno e internazionale. Il nostro obiettivo nei documenti ufficiali deve quindi essere la promozione di un rafforzamento più ambizione del mercato comune europeo, soprattutto nel settore dei servizi e di riconoscere il ruolo delle aziende nella creazione di un mercato unico efficiente.</p>
    </intervention>
  </section>
  <section id="creitem7" title="7. Richiesta di revoca dell’immunità parlamentare: vedasi processo verbale">
    <intervention id="3-108-000" speaker_id="97086" name="Sonia ALFANO" is_mep="True" mode="spoken" nationality="Italy" birth_date="15-10-1971" birth_place="Messina" p_group="Group of the Alliance of Liberals and Democrats for Europe" m_state="IT">
      <p sl="it">Signor Presidente, onorevoli colleghi, prima di iniziare le votazioni, vorrei usufruire di qualche minuto per ricordare a questo Parlamento, al Consiglio e alla Commissione europea che due anni fa ci fu il terremoto de L’Aquila in cui morirono 309 persone e rimasero ferite più di 1.650 persone. A questo proposito, io oggi invierò a tutti i parlamentari europei un video che è stato girato il 13 gennaio a L’Aquila. Invito tutti i colleghi a guardarlo perché i cittadini aquilani attendono una risposta forte dall’Europa.</p>
    </intervention>
    <intervention id="3-109-000" speaker_id="photo_generic" is_mep="True" mode="spoken" role="Presidente">
      <p sl="unknown">La ringrazio on. Alfano. Avevo ricordato anch’io, durante il dibattito di questa mattina, questa terribile ricorrenza. Ha fatto bene a ricordarla di fronte alla platea di tutti i deputati.</p>
    </intervention>
    <intervention id="3-110-000" speaker_id="96864" name="David Maria SASSOLI" is_mep="True" mode="spoken" nationality="Italy" birth_date="30-05-1956" birth_place="Firenze" m_state="IT">
      <p sl="it">Signor Presidente, onorevoli colleghi, si è verificata ieri notte un’altra tragedia nel Mediterraneo. Immigrati partiti dal Nord Africa sono morti mentre cercavano di raggiungere l’Italia e l’Europa. Ci sono 130 dispersi e 20 cadaveri sono già emersi.</p>
      <p sl="it">Quando si parla di immigrazione non dobbiamo mai dimenticare che stiamo parlando di uomini, di donne e di bambini, non solo di numeri. Basta con le reticenze, il Consiglio e i governi devono agire. L’Europa civile e democratica deve manifestare il proprio dolore e per questo, signor Presidente, le chiedo di invitare l’Aula a osservare un minuto di silenzio in memoria delle vittime dell’immigrazione.</p>
      <a text="(Applausi)"/>
    </intervention>
    <intervention id="3-111-000" speaker_id="photo_generic" is_mep="True" mode="spoken" role="Presidente">
      <p sl="unknown">La ringrazio on. Sassoli. Certamente darò corso alla sua richiesta. Prima di chiedere che l’Aula si fermi per un minuto, per raccogliersi nel ricordo di queste vittime, vorrei dare la parola all’on. Tavares che ha chiesto di intervenire sullo stesso argomento.</p>
    </intervention>
    <intervention id="3-112-000" speaker_id="96821" name="Rui TAVARES" is_mep="True" mode="spoken" nationality="Portugal" birth_date="29-07-1972" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="en">Signor Presidente, abbiamo ricevuto la notizia che un’imbarcazione proveniente dalla Libia con a bordo dei rifugiati si è capovolta durante la navigazione nel Mediterraneo. Sappiamo che ci sono delle vittime e 150 dispersi.</p>
      <p sl="en">Quasi un anno fa, questo Parlamento ha approvato uno strumento di codecisione che prevedeva un meccanismo di emergenza teso a reinsediare i rifugiati sotto attacco armato o in una situazione di crisi, quale la guerra civile libica. Tale strumento giace da un anno sul tavolo del Consiglio. Il mese scorso abbiamo rivolto al Consiglio un’interrogazione orale per rammentare che tale strumento riguardava la vita delle persone ed era pertanto importante. E adesso ne comprendiamo tristemente l’importanza.</p>
    </intervention>
    <intervention id="3-113-000" speaker_id="photo_generic" is_mep="True" mode="spoken" role="Presidente">
      <p sl="unknown">Su richiesta dell’on. Sassoli, che credo abbia interpretato il pensiero di tutti, osserviamo un minuto di silenzio in ricordo dei morti di questa notte.</p>
      <a text="(Il Parlamento, in piedi, osserva un minuto di silenzio)"/>
    </intervention>
    <intervention id="3-114-000" speaker_id="1164" name="Bruno GOLLNISCH" is_mep="True" mode="spoken" nationality="France" birth_date="28-01-1950" birth_place="Neuilly-sur-Seine" p_group="Non" m_state="FR">
      <p sl="fr">Signor Presidente, 20 secondi soltanto per far sentire una voce di dissenso in questo coro di correttezza politica. Siete voi e soltanto voi i responsabili di queste morti, a causa delle false speranze che create in Europa e nel mondo sulla nostra disponibilità ad accogliere tutte queste persone. La responsabilità è soltanto vostra.</p>
    </intervention>
    <intervention id="3-115-000" speaker_id="1073" name="Cristiana MUSCARDINI" is_mep="True" mode="spoken" nationality="Italy" birth_date="06-11-1948" birth_place="Cannobio " p_group="Group of the European People's Party (Christian Democrats)" m_state="IT">
      <p sl="it">Signor Presidente, onorevoli colleghi, volevo solo chiedere quanti minuti di silenzio dovremo ancora fare prima di avere una politica europea comune per l’immigrazione.</p>
      <a text="(Applausi)"/>
    </intervention>
    <intervention id="3-116-000" speaker_id="photo_generic" is_mep="True" mode="spoken" role="Presidente">
      <p sl="unknown">Adesso non dobbiamo aprire un dibattito che abbiamo già tenuto proprio ieri su questo tema.</p>
    </intervention>
  </section>
  <section id="creitem8" title="8. Turno di votazioni">
    <intervention id="3-118-000" speaker_id="photo_generic" is_mep="True" mode="spoken" role="Presidente">
      <p sl="unknown">L’ordine del giorno reca il turno di votazioni.</p>
      <a text="(Per i risultati dettagliati della votazione: vedasi processo verbale)"/>
    </intervention>
  </section>
  <section id="creitem9" title="8.1. Progetto di bilancio rettificativo n. 1/2011 - Sezione III - Commissione (A7-0115/2011, Sidonia Elżbieta Jędrzejewska) (votazione)"/>
  <section id="creitem10" title="8.2. Mobilizzazione del Fondo di solidarietà dell’UE - Inondazioni 2010 in Polonia, Slovacchia, Ungheria, Repubblica ceca, Croazia e Romania (A7-0114/2011, Reimer Böge) (votazione)"/>
  <section id="creitem11" title="8.3. Accordo di pesca CE/Comore (A7-0056/2011, Luis Manuel Capoulas Santos) (votazione)"/>
  <section id="creitem12" title="8.4. Dispositivo di risoluzione delle controversie nel quadro dell’accordo euromediterraneo che istituisce un’associazione CE/Giordania (A7-0067/2011, Emilio Menéndez del Valle) (votazione)"/>
  <section id="creitem13" title="8.5. Accordo UE/Marocco che istituisce un dispositivo di risoluzione delle controversie (A7-0066/2011, George Sabin Cutaş) (votazione)"/>
  <section id="creitem14" title="8.6. Dispositivo di risoluzione delle controversie nel quadro dell’accordo euromediterraneo che istituisce un’associazione CE/Egitto (A7-0068/2011, Gianluca Susta) (votazione)"/>
  <section id="creitem15" title="8.7. Partecipazione dell’Ucraina ai programmi dell’Unione (A7-0063/2011, Ryszard Antoni Legutko) (votazione)"/>
  <section id="creitem16" title="8.8. Importazione di prodotti della pesca della Groenlandia (A7-0057/2011, Carmen Fraga Estévez) (votazione)"/>
  <section id="creitem17" title="8.9. Riconoscimento e revoca della protezione internazionale (A7-0085/2011, Sylvie Guillaume) (votazione)"/>
  <section id="creitem18" title="8.10. Statistiche europee sul turismo (A7-0329/2010, Brian Simpson) (votazione)"/>
  <section id="creitem19" title="8.11. Azione finanziaria della Comunità per l’attuazione della politica comune della pesca e in materia di diritto del mare (A7-0017/2011, João Ferreira) (votazione)"/>
  <section id="creitem20" title="8.12. Pesca - misure tecniche transitorie (A7-0024/2011, Estelle Grelier) (votazione)"/>
  <section id="creitem21" title="8.13. Stato di previsione delle entrate e delle spese per l’esercizio 2012 - Sezione I - Parlamento (A7-0087/2011, José Manuel Fernandes) (votazione)">
    <intervention id="3-133-000" speaker_id="96899" name="José Manuel FERNANDES" is_mep="True" mode="spoken" role="relatore" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">Signor Presidente, vorrei apportare una semplice correzione tecnica che non altera in alcun modo la relazione. C’è un errore di trascrizione nell’articolo 400 sullo stato delle entrate; tale articolo riguarda il gettito dell’imposta su stipendi, salari e indennità dei membri delle istituzioni, dei funzionari, degli altri agenti e dei beneficiari di una pensione. La cifra riportata è 48 103 216, mentre l’importo corretto è 63 103 216. Si tratta semplicemente di un emendamento o correzione tecnica che non altera in alcun modo la relazione, né ha altre implicazioni.</p>
    </intervention>
  </section>
  <section id="creitem22" title="8.14. Autorizzazione e rifiuto di autorizzazione di talune indicazioni sulla salute fornite sui prodotti alimentari e facenti riferimento allo sviluppo e alla salute dei bambini (B7-0227/2011&#10;) (votazione)">
    <intervention id="3-136-000" speaker_id="35743" name="Dame Glenis WILLMOTT" is_mep="True" mode="spoken" nationality="United Kingdom" birth_date="04-03-1951" birth_place="Horden" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Signor Presidente, agli eurodeputati spetta un ruolo importante nel supervisionare le decisioni relative alle indicazioni sulla salute. Ho ricevuto numerose lettere ed email preoccupate da parte di genitori, di importanti organizzazioni per la salute e i consumatori, di organizzazioni di ostetrici, infermieri e medici, nonché dell’Unicef e dell’OMS. Fintantoché la comunità scientifica non esprimerà un reale consenso sulla validità di tali indicazioni, non dobbiamo autorizzarle. Le evidenze di cui attualmente disponiamo non sono definitive e non esistono prove a sostegno dell’uso di tali indicazioni sugli alimenti di proseguimento.</p>
      <p sl="en">Se in futuro verranno dimostrati i benefici effettivi per i lattanti del DHA sintetizzato, lo renderemo un ingrediente essenziale in tutti gli alimenti, e non permetteremo che venga utilizzato come manovra di marketing di un marchio specifico. Vi esorto ad appoggiare la risoluzione.</p>
    </intervention>
    <intervention id="3-137-000" speaker_id="38398" name="Esther de LANGE" is_mep="True" mode="spoken" nationality="Netherlands" birth_date="19-02-1975" birth_place="Spaubeek" m_state="NL">
      <p sl="en">Signor Presidente, non è affatto mia intenzione riaprire la discussione, ma dovremmo pensarci due volte prima di dare la parola a persone che esprimono la propria opinione personale mascherata da evidenze scientifiche. Limitiamoci a votare. Abbiamo preso una decisione.</p>
      <a text="(Applausi)"/>
    </intervention>
  </section>
  <section id="creitem23" title="8.15. Politica europea in materia di investimenti internazionali (A7-0070/2011, Kader Arif) (votazione)"/>
  <section id="creitem24" title="8.16. Tutela degli interessi finanziari dell’Unione europea - Lotta contro la frode (A7-0050/2011, Cătălin Sorin Ivan) (votazione)"/>
  <section id="creitem25" title="8.17. Statuto e finanziamento dei partiti politici a livello europeo (A7-0062/2011, Marietta Giannakou) (votazione)"/>
  <section id="creitem26" title="8.18. Governance e partenariato nel mercato unico (A7-0083/2011, Sandra Kalniete) (votazione)"/>
  <section id="creitem27" title="8.19. Un mercato unico per gli europei (A7-0072/2011, António Fernando Correia De Campos) (votazione)">
    <intervention id="3-144-000" speaker_id="96873" name="Jürgen CREUTZMANN" is_mep="True" mode="spoken" nationality="Germany" birth_date="04-10-1945" birth_place="Speyer" p_group="Group of the Alliance of Liberals and Democrats for Europe" m_state="DE">
      <p sl="en">Signor Presidente, a nome del gruppo ALDE desidero proporre un emendamento orale all’emendamento n. 2. Proponiamo di eliminare dall’emendamento n. 2 la frase seguente: “fornendo alle autorità pubbliche una ‘cassetta per gli attrezzi’ per valutare la qualità di tali servizi”.</p>
    </intervention>
  </section>
  <section id="creitem28" title="8.20. Un mercato unico per le imprese e la crescita (A7-0071/2011, Cristian Silviu Buşoi) (votazione)">
    <intervention id="3-147-000" speaker_id="photo_generic" is_mep="True" mode="spoken" role="Presidente">
      <p sl="unknown">Con ciò si conclude il turno di votazioni.</p>
    </intervention>
  </section>
  <section id="creitem29" title="9. Dichiarazioni di voto">
    <intervention id="3-151-000" speaker_id="96772" name="Peter JAHR" is_mep="True" mode="spoken" nationality="Germany" birth_date="24-04-1959" birth_place="Burgstädt" m_state="DE">
      <p sl="de">Signor Presidente, scopo della proposta è istituire un nuovo protocollo che fissi le possibilità di pesca e il contributo finanziario previsti dall’accordo di partenariato nel settore della pesca tra la Comunità europea e l’Unione delle Comore.</p>
      <p sl="de">La risoluzione proposta definirà le possibilità di pesca che si offrono alle navi dell’Unione europea, a seconda della disponibilità di stock ittici in eccesso, e il contributo finanziario richiesto in cambio dei diritti di accesso e del sostegno settoriale.</p>
      <p sl="de">In linea di massima approvo l’accordo. Una pesca controllate è sempre da preferire a una pesca incontrollata. Dobbiamo tuttavia utilizzare in maniera debita tale accordo e valutarne sempre i risultati. Per me, la questione è molto semplice e diretta: anche se al momento vi sono stock ittici in eccesso, dobbiamo chiederci se questo vale anche per gli anni a venire.</p>
    </intervention>
    <intervention id="3-152-000" speaker_id="4555" name="Daniel HANNAN" is_mep="True" mode="spoken" nationality="United Kingdom" birth_date="01-09-1971" birth_place="Lima" p_group="European Conservatives and Reformists Group - Vice" m_state="GB">
      <p sl="en">Signor Presidente, leggendo il nostro elenco di votazione odierno, ho le sensazione di trovarmi di fronte a un elenco delle vivande lungo e costoso. Ognuna delle voci si traduce in un reimpiego delle risorse dai contribuenti europei a un qualche fondo per la pesca, o al fondo di solidarietà, o per salvare la zone colpite dalle inondazioni, e così via.</p>
      <p sl="en">Vorrei concentrarmi su un abuso specifico di tale processo, che consente nell’appellarsi all’articolo 122, paragrafo 2, per mobilizzare denaro per le operazioni di salvataggio delle economie in difficoltà, in particolare quella portoghese. Tale fondo è stato progettato per le catastrofi naturali quali sismi e inondazioni. è stato reinterpretato a significare un’economia che ha finito i soldi. è palesemente illegale. Non solo non è previsto dai trattati, ma è anche esplicitamente vietato dalla clausola del “no bail out”. L’Assemblea sta apertamente violando le sue stesse norme. Salvando questi paesi li danneggiamo – perché non si aiuta un amico indebitato offrendogli altri prestiti – e, naturalmente, danneggiamo i nostri stessi contribuenti, oltre che violare la legge. è assurdo che Irlanda e Grecia si uniscano all’operazione di salvataggio del Portogallo. Non si può continuare in eterno ad affondare sempre di più nei debiti. La resa dei conti è vicina.</p>
    </intervention>
    <intervention id="3-153-000" speaker_id="33569" name="Syed KAMALL" is_mep="True" mode="spoken" nationality="United Kingdom" birth_date="15-02-1967" birth_place="London" p_group="European Conservatives and Reformists Group" m_state="GB">
      <p sl="en">Signor Presidente, nelle votazioni di ieri abbiamo discusso la questione delle migrazioni. Uno degli aspetti che si sarebbe dovuto trattare a tale riguardo è come rendere meno appetibile per le persone lasciare il loro paese, o come rendere preferibile per loro rimanere nel proprio paese, e il motivo per cui cercano di abbandonare il proprio paese, rescindendo spesso legami familiari e altri legami affettivi locali.</p>
      <p sl="en">Una delle cose a cui dobbiamo prestare attenzione è l’impatto delle nostre politiche nell’UE. Quando sottoscriviamo questi accordi per la pesca – spesso con governi di paesi che ne traggono vantaggio – tali accordi beneficiano veramente i pescatori locali?</p>
      <p sl="en">Dovremmo sicuramente riesaminare tutti questi accordi nel settore della pesca e, invece di sottoscriverli, dovremmo forse potenziare le capacità dei pescatori locali di creare prosperità e più posti di lavoro in loco, per stimolare le persone a rimanere nei propri paesi invece di tentare di fuggire.</p>
      <p sl="en">Se non valutiamo attentamente le implicazioni di alcuni di questi accordi, aumenterà la domanda di emigrazione e finiremo per dover discutere di tale questione invece che delle problematiche oggetto della discussione odierna.</p>
    </intervention>
    <intervention id="3-155-000" speaker_id="96922" name="Izaskun BILBAO BARANDICA" is_mep="True" mode="spoken" nationality="Spain" birth_date="27-03-1961" birth_place="Bermeo" m_state="ES">
      <p sl="es">(Signor Presidente, ho votato a favore dell’accordo in quanto le esportazioni di prodotti della pesca della Groenlandia rappresentano l’82 per cento delle esportazioni del paese, l’87 per cento delle quali finisce nell’Unione europea, e principalmente in Danimarca (il 97 per cento).</p>
      <p sl="es">Vi è disaccordo con la Commissione circa la base giuridica, ma condivido il parere della commissione per gli affari legali, che ha adottato all’unanimità l’applicazione dell’articolo 43, paragrafo 2, dell’articolo 204 del trattato sul funzionamento dell’Unione europea e dell’articolo unico del protocollo n. 34 sugli accordi speciali con la Groenlandia.</p>
      <p sl="es">La posizione è avallata anche dai servizi legali del Parlamento europeo. Pertanto, in linea col processo legislativo, questa va interpretata come la prima lettura del Parlamento.</p>
      <p sl="es">Apprezzo infine la posizione del Commissario, che ha accettato la base giuridica e si è detta disponibile a mediare un accordo col Consiglio e a non rinviare ulteriormente un accordo così importante.</p>
    </intervention>
    <intervention id="3-157-000" speaker_id="97228" name="Pino ARLACCHI" is_mep="True" mode="spoken" nationality="Italy" birth_date="21-02-1951" birth_place="Gioia Tauro" p_group="Group of the Alliance of Liberals and Democrats for Europe" m_state="IT">
      <p sl="en">Signor Presidente, il mio gruppo ha votato a favore della relazione. Ho preso atto del fatto che la discussione in Parlamento sulla questione dei richiedenti asilo non ha assunto il tono acceso frequentemente utilizzato in diversi Stati membri dell’UE.</p>
      <p sl="en">Forse ciò è dovuto al fatto che, contrariamente all’opinione diffusa, il numero complessivo di persone che hanno fatto domanda di asilo in occidente è sceso di oltre il 40 per cento nell’ultimo decennio, secondo i dati appena pubblicati dalle Nazioni Unite.</p>
      <p sl="en">Nel 2010 sono state inoltrate un totale di 358 000 domande di asilo nei paesi industrializzati, a fronte delle 620 000 del 2001. Il calo è principalmente dovuto alla situazione dei fattori che spingono ad emigrare nelle aree di origine. Pertanto, il quadro è molto più incoraggiante di quanto non si pensi.</p>
    </intervention>
    <intervention id="3-158-000" speaker_id="96917" name="Silvia COSTA" is_mep="True" mode="spoken" nationality="Italy" birth_date="12-06-1949" birth_place="Firenze" p_group="Group of the Progressive Alliance of Socialists and Democrats in the European Parliament" m_state="IT">
      <p sl="it">Signor Presidente, onorevoli colleghi, voglio fare naturalmente i miei rallegramenti alla relatrice per questa relazione che dà veramente il segno di un passo in avanti significativo nelle politiche comunitarie, invitando la Commissione europea a presentare una proposta di direttiva sulle procedure da adottare dagli Stati membri per riconoscere ed eventualmente revocare la protezione internazionale. Credo che i fatti di questi giorni fra le coste africane ed europee indichino quanto c’è bisogno che il "pacchetto asilo" – come viene chiamato – diventi una norma effettivamente vincolante.</p>
      <p sl="it">Penso in particolare alla positività di alcuni emendamenti che sono stati approvati, ad esempio tutta la questione delle maggiori garanzie che si danno in particolare ai minori ritenendo che i minori non possono essere trattenuti in nessun caso, cosa che – faccio una parentesi – sta invece succedendo in questi giorni a Lampedusa, dove i minori sono stati trattati esattamente nello stesso modo degli adulti, insieme agli adulti, in una condizione spesso di assoluta inadeguatezza. Sarebbe stato importante avere questa direttiva prima dei fatti che stanno avvenendo drammaticamente in Europa e in Africa.</p>
      <p sl="it">Sono molto importanti anche tutte le questioni che riguardano l’attenzione alle persone più vulnerabili, in particolare alle donne, e le questioni che riguardano l’attenzione alle dinamiche familiari e ai ricongiungimenti familiari. Complimenti anche alla relatrice.</p>
    </intervention>
    <intervention id="3-159-000" speaker_id="1941" name="Roberta ANGELILLI" is_mep="True" mode="spoken" nationality="Italy" birth_date="01-02-1965" birth_place="Roma" p_group="Group of the European People's Party (Christian Democrats)" m_state="IT">
      <p sl="it">Signor Presidente, onorevoli colleghi, permettetemi di dire all’onorevole Costa che forse, prima di esprimere giudizi su come vengono trattati i minori a Lampedusa, si dovrebbe recare a Lampedusa. Io ci sono stata e ho visto che tutti i minori sono stati trattati secondo quelle che sono le regole italiane e soprattutto internazionali.</p>
      <p sl="it">Ora torno all’argomento che, come è stato detto da tutti, è di grande attualità. Credo però che tutti gli Stati membri debbano essere obbligati a rispettare pienamente il principio di non respingimento e il diritto di asilo. Bisogna quindi che scatti una condivisione delle responsabilità, mobilitando le risorse del Fondo europeo per i rifugiati e chiedendo all’Ufficio europeo un sostegno forte per rendere effettivo il diritto d’asilo, anche fornendo supporto dal punto di vista della formazione del personale di frontiera e migliorando anche gli strumenti europei in materia d’asilo.</p>
    </intervention>
    <intervention id="3-160-000" speaker_id="96663" name="Morten MESSERSCHMIDT" is_mep="True" mode="spoken" nationality="Denmark" birth_date="13-11-1980" birth_place="Frederikssund" p_group="European Conservatives and Reformists Group" m_state="DK">
      <p sl="da">Signor Presidente, la relazione che abbiamo adottato oggi afferma che la proposta della Commissione è pragmatica. Faccio fatica a capire cosa ci sia di pragmatico nel privare i popoli dei 27 Stati membri della possibilità di decidere da soli la composizione demografica dei loro paesi.</p>
      <p sl="da">La politica in materia di asilo e quella relativa agli stranieri sono così intimamente correlate all’esistenza di un paese che è inaudito che l’UE inizi a interferire in tali questioni. è questo il motivo per cui la Danimarca ha mantenuto la deroga relativa alla giustizia e agli affari interni, per consentire al parlamento danese di decidere da solo su tali questioni e per impedire al Parlamento europeo e alle altre istituzioni dell’UE di occuparsi di tali problematiche.</p>
      <p sl="da">Reputo pertanto scandaloso che la Corte di giustizia europea stia ora cercando di compromettere la deroga danese in materia di giustizia e affari interni, e ancor più scioccante è il fatto che questo Parlamento possa adottare una relazione – non parliamo nemmeno del fatto che è in contrasto con il mio voto e con quello del Dansk Folkepartis – senza nemmeno trattare la questione – la questione che implica l’abolizione del diritto di un popolo di decidere la propria politica nei confronti degli stranieri – e, in particolare, ricorra all’inganno e all’imbroglio nei confronti delle promesse originariamente fatte a un paese come la Danimarca.</p>
    </intervention>
    <intervention id="3-161-000" speaker_id="28497" name="Gerard BATTEN" is_mep="True" mode="spoken" nationality="United Kingdom" birth_date="27-03-1954" birth_place="London" p_group="Europe of Freedom and Direct Democracy Group" m_state="GB">
      <p sl="en">Signor Presidente, io e i miei colleghi del partito UKIP ci siamo astenuti dal votare sugli emendamenti alla relazione Guillaume sul riconoscimento e la revoca della protezione internazionale, ma il nostro comportamento non va interpretato come indifferenza.</p>
      <p sl="en">La relazione rappresenta l’evoluzione della politica comune in materia di immigrazione e asilo ai sensi del trattato di Lisbona. Io non voglio il trattato di Lisbona, né una politica comune in materia di immigrazione e asilo. Questi popoli europei non vogliono una politica comune in materia di immigrazione e asilo, per questo è stata loro negata la possibilità di indire u referendum sul trattato di Lisbona.</p>
      <p sl="en">Mi sono astenuto dal votare sugli emendamenti, in quanto avrebbe comportato un avallo del diritto comunitario esistente e un esercizio minuzioso e cavilloso per decidere quali parti fossero peggiori di altre. Lascio che siano i deputati traditori dei partiti conservatori, laburisti, liberaldemocratici e dei verdi a mercanteggiare sui termini di resa del loro paese. Io e i miei colleghi dell’UKIP abbiamo detto di no a questa relazione e a una politica comune in materia di immigrazione e asilo.</p>
    </intervention>
    <intervention id="3-163-000" speaker_id="97131" name="Giommaria UGGIAS" is_mep="True" mode="spoken" nationality="Italy" birth_date="29-03-1961" birth_place="Villanova Monteleone" p_group="Group of the Alliance of Liberals and Democrats for Europe" m_state="IT">
      <p sl="it">Signor Presidente, onorevoli colleghi, ho lavorato come relatore ombra a questo dossier e quindi non potevo che votare, assieme al mio gruppo, favorevolmente. L’ho fatto ritenendo che sia uno strumento molto utile per lo sviluppo di un settore che sarà trainante per l’economia europea.</p>
      <p sl="it">L’industria si allontana dall’Europa, l’agricoltura soffre di gravi carenze, mentre un settore che può dare una prospettiva occupazionale, di sviluppo economico e di crescita intelligente, inclusiva e compatibile è sicuramente il turismo. In questo senso, lo strumento che abbiamo approvato oggi, che consente una raccolta, un’elaborazione, un trattamento e una trasmissione più moderna rispetto alla situazione precedente, darà sicuramente impulso a questa attività. Ecco perché il voto favorevole mio e del gruppo dell’ALDE.</p>
    </intervention>
    <intervention id="3-164-000" speaker_id="1941" name="Roberta ANGELILLI" is_mep="True" mode="spoken" nationality="Italy" birth_date="01-02-1965" birth_place="Roma" p_group="Group of the European People's Party (Christian Democrats)" m_state="IT">
      <p sl="it">Signor Presidente, onorevoli colleghi, appunto dal dicembre 2009 il turismo ha avuto un riconoscimento nel trattato e quindi ha finalmente una base giuridica per uno sviluppo e un sostegno a livello europeo. Del resto il turismo rappresenta per l’Europa un fortissimo motore di crescita. Abbiamo già ricordato che l’industria turistica genera più del 5 per cento del PIL dell’Unione europea, coinvolge quasi due milioni di piccole e medie imprese e sviluppa un tasso di occupazione che supera il 12 per cento.</p>
      <p sl="it">Abbiamo bisogno di più studi e di più statistiche comparate, proprio perché queste sono utili per monitorare i fenomeni, per consentire comparazioni tra gli Stati membri, evidenziare le modalità di utilizzo dei fondi comunitari e sviluppare le buone pratiche, nonché per valutare e sviluppare programmi turistici per le categorie di persone con scarse disponibilità economiche.</p>
    </intervention>
    <intervention id="3-165-000" speaker_id="96922" name="Izaskun BILBAO BARANDICA" is_mep="True" mode="spoken" nationality="Spain" birth_date="27-03-1961" birth_place="Bermeo" m_state="ES">
      <p sl="es">Signor Presidente, con il 40 per cento di tutti gli arrivi, l’Unione europea si riconferma la destinazione turistica numero uno al mondo. Si tratta pertanto di una forza economica di occupazione che promuove anche l’integrazione delle aree rurali.</p>
      <p sl="es">Tuttavia, negli ultimi anni la domanda turistica è cambiata. Per questo ho sostenuto l’obiettivo di creare un quadro comune per la produzione sistematica di statistiche europee armonizzate sull’offerta e la domanda negli Stati membri, e di adeguare il quadro giuridico, se necessario, per rispecchiare le tendenze recenti, quali le “visite in giornata”. La raccolta sistematica di informazioni è uno strumento necessario per definire politiche efficaci e agevolare il processo decisionale nel settore privato.</p>
      <p sl="es">Ho anche appoggiato l’introduzione dei conti satellite del turismo, in quanto mostreranno in maniera più adeguata gli effetti del turismo sull’economia e sull’occupazione, e ci avrebbero permesso di definire in maniera più accurata le politiche per il futuro.</p>
    </intervention>
    <intervention id="3-166-000" speaker_id="96668" name="Seán KELLY" is_mep="True" mode="spoken" nationality="Ireland" birth_date="26-04-1952" birth_place="Killarney" m_state="IE">
      <p sl="ga">Signor Presidente, l’industria del turismo è stata molto importante per l’Europa, e lo sarà ancor di più nel futuro, soprattutto se vogliamo creare posti di lavoro, specialmente nelle aree remote e rurali. Tuttavia, deve essere pianificata sulla base delle statistiche di cui disponiamo.</p>
      <p sl="en">Pertanto, se vogliamo una pianificazione adeguata e lo sviluppo del turismo, dobbiamo basarci su statistiche che evidenzino le tendenze nel campo delle strutture ricettive che offrono alloggio a titolo oneroso, delle visite in giornata, eccetera. Sulla base di ciò possiamo sviluppare il turismo, in particolare per eliminare l’aspetto della stagionalità, per incoraggiare la popolazione che invecchia a fare più vacanze e, di fatto, per incoraggiare anche i giovani a fare lo stesso. Ogni squadra di calcio adesso ha a disposizione almeno uno statistico su cui basa i propri progetti, e questo vale anche per l’industria del turismo.</p>
      <p sl="ga">Sono lieto di votare a favore della relazione.</p>
    </intervention>
    <intervention id="3-170-000" speaker_id="96922" name="Izaskun BILBAO BARANDICA" is_mep="True" mode="spoken" nationality="Spain" birth_date="27-03-1961" birth_place="Bermeo" m_state="ES">
      <p sl="es">Signor Presidente, il regolamento (CE) n. 1288/2009 presuppone una proroga delle misure transitorie per poterle così applicare fino all’adozione di misure definitive.</p>
      <p sl="es">Sarebbe meglio per tutti se tali misure venissero adottate in maniera definitiva e il prima possibile. Tuttavia, in vista dell’imminente riforma della politica comune della pesca, le misure devono essere adottate dopo che sarà stato istituito un nuovo quadro legislativo.</p>
      <p sl="es">Il nuovo quadro è in programma per il 2013, pertanto è essenziale prorogare la validità delle misure tecniche transitorie fino al 31 dicembre 2012, ricordando che il regolamento attuale cesserà di essere in vigore nel 2011.</p>
      <p sl="es">Per questo ho votato a favore di tale iniziativa.</p>
    </intervention>
    <intervention id="3-171-000" speaker_id="28117" name="Jim HIGGINS" is_mep="True" mode="spoken" nationality="Ireland" birth_date="04-05-1945" birth_place="Ballyhaunis" p_group="Group of the European People's Party (Christian Democrats)" m_state="IE">
      <p sl="en">Signor Presidente, ho votato a favore della relazione Grelier, ma mi sono espresso diversamente dal mio gruppo su quattro emendamenti – i nn. 4, 5CP, 6 e 3.</p>
      <p sl="en">L’emendamento n. 4 è stato presentato dal mio collega Pat the Cope Gallagher per autorizzare l’impiego delle reti da posta impiglianti, che i pescatori irlandesi utilizzano nella pesca costiera. Altrimenti, rischiamo di costringere i pescatori a spingersi in mare aperto nell’Atlantico settentrionale, che oltre a essere scomodo è anche molto pericoloso. Un’imbarcazione di 50 metri nell’Atlantico non è la stessa cosa di una nave di 50 metri che naviga nel Mediterraneo.</p>
      <p sl="en">Ho votato a favore dell’emendamento 5CP in relazione alle dimensioni delle maglie delle reti. Anche questo aspetto è fonte di problemi ingenti per i nostri pescatori della costa occidentale, che operano in zone di pesca miste con rombo giallo, pesce rospo e nasello. Ciò non avrà alcun impatto avverso sugli stock di merluzzo, in quanto al momento le catture superflue di merluzzo sono molto esigue.</p>
      <p sl="en">Mi sono inoltre espresso a favore dell’emendamento n. 6 dell’onorevole Stevenson relativo all’abbandono della pratica scandalosa del rigetto in mare dell’eglefino.</p>
      <p sl="en">Infine, ma assolutamente non da ultimo, ho accolto l’emendamento n. 3 proposto dalla mia collega portoghese Patrão Neves, che sostiene i pescatori portoghesi. Per me non è un problema.</p>
    </intervention>
    <intervention id="3-173-000" speaker_id="96922" name="Izaskun BILBAO BARANDICA" is_mep="True" mode="spoken" nationality="Spain" birth_date="27-03-1961" birth_place="Bermeo" m_state="ES">
      <p sl="es">Signor Presidente, nel mio intervento precedente ho commesso un errore: mi sono soffermato sul tema sbagliato per un problema di traduzione, pertanto invertirò l’ordine degli interventi e dirò adesso quello che avrei dovuto leggere prima.</p>
      <p sl="es">Ho votato a favore dell’azione finanziaria in quanto era necessario modificare il regolamento per adeguarlo alle esigenze attuali e al funzionamento dell’Unione.</p>
      <p sl="es">Mi preme inoltre sottolineare che il regolamento prevede di ampliare l’elenco delle organizzazioni ammissibili agli aiuti finanziari e di aggiornare l’elenco degli organi consultivi. Inoltre, garantisce condizioni uniformi per l’attuazione di misure che riguardano il controllo ed esecuzione, e per le spese sostenute dagli Stati membri per l’attuazione del sistema di controllo ed esecuzione applicabile alla politica comune della pesca e nel settore della raccolta, gestione e utilizzo di dati di base.</p>
      <p sl="es">Le misure finanziarie comprendono anche gli aspetti economici della pesca e dell’acquacoltura e un riferimento alla raccolta di dati relativa alle misure ambientali.</p>
      <p sl="es">Per questo ho votato a favore dell’iniziativa.</p>
    </intervention>
    <intervention id="3-175-000" speaker_id="28313" name="Ville ITÄLÄ" is_mep="True" mode="spoken" nationality="Finland" birth_date="10-05-1959" birth_place="Luumäki" p_group="Group of the European People's Party (Christian Democrats)" m_state="FI">
      <p sl="fi">Signor Presidente, mi sono espresso a favore della relazione, ma dobbiamo dare l’esempio ed essere molto meticolosi, soprattutto in materia di disciplina di bilancio.</p>
      <p sl="fi">Vorrei chiarire il motivo per cui ho votato diversamente dal gruppo in merito all’emendamento n. 8 presentato dal gruppo dell’Alleanza progressista dei Socialisti e dei Democratici al Parlamento europeo. In tale emendamento, il relatore cita l’impiego degli stanziamenti non utilizzati per progetti edilizi. dell’Alleanza progressista dei Socialisti e dei Democratici al Parlamento europeo. è una consuetudine in vigore ormai da molti anni, ma finanziare progetti edilizi in questo modo non è né aperto né trasparente. Dobbiamo dichiarare quali progetti edilizi siano presenti al momento della pianificazione del bilancio, e non dovremmo procedere a un tale storno di stanziamenti, contrario alla disciplina di bilancio. Per tale ragione, su questo punto mi sono espresso contro la proposta del gruppo a nome del gruppo S&amp;D circa l’emendamento n. 8.</p>
    </intervention>
    <intervention id="3-176-000" speaker_id="96663" name="Morten MESSERSCHMIDT" is_mep="True" mode="spoken" nationality="Denmark" birth_date="13-11-1980" birth_place="Frederikssund" p_group="European Conservatives and Reformists Group" m_state="DK">
      <p sl="da">Signor Presidente, ho votato contro la relazione sul bilancio, ma vorrei comunque ringraziare i numerosi parlamentari – un po’ troppi, purtroppo – che si sono espressi a favore per l’immagine meravigliosa che ci hanno fornito della diversa percezione della realtà che vige qui al Parlamento europeo e nelle istituzioni europee rispetto al mondo esterno e alla realtà in cui vivono le persone per le quali legiferiamo.</p>
      <p sl="da">Pur avendo chiesto agli Stati membri e alle altre istituzioni di effettuare tagli, abbiamo raddoppiato la spesa in tutta una serie di aree, sia come Parlamento europeo sia come istituzioni comunitarie in generale. Una prova ne è stata, ad esempio, l’intenzione di realizzare un museo totalmente nuovo per celebrare la storia europea e le istituzioni europee, eccetera.</p>
      <p sl="da">Credo che un numero incredibile di persone là fuori, nei vari Stati membri, penalizzate dai tagli a livello nazionale, si stiano chiedendo come possano i rappresentanti del Parlamento europeo prendersi tante libertà con le spese, e così a cuor leggero, nonostante ci troviamo nel bel mezzo di una crisi finanziaria.</p>
    </intervention>
    <intervention id="3-177-000" speaker_id="96922" name="Izaskun BILBAO BARANDICA" is_mep="True" mode="spoken" nationality="Spain" birth_date="27-03-1961" birth_place="Bermeo" m_state="ES">
      <p sl="es">Signor Presidente, se non le dispiace, vorrei aggiungere una cosa prima di concludere. Nel mio intervento precedente ho parlato di un problema di traduzione, ma non intendevo criticare gli interpreti eccellenti che abbiamo qui, bensì stavo solo citando un errore che ho commesso durante la lettura del testo. Sono io che ho commesso l’errore e volevo specificarlo, perché si tende sempre a dare la colpa agli interpreti.</p>
    </intervention>
    <intervention id="3-178-000" speaker_id="photo_generic" is_mep="True" mode="spoken" role="Presidente">
      <p sl="unknown">Anzi, gli interpreti meritano il nostro plauso per il lavoro eccellente che fanno sia in Aula sia nelle commissioni.</p>
    </intervention>
    <intervention id="3-179-000" speaker_id="28316" name="Hannu TAKKULA" is_mep="True" mode="spoken" nationality="Finland" birth_date="20-11-1963" p_group="Group of the Alliance of Liberals and Democrats for Europe" m_state="FI">
      <p sl="fi">Signor Presidente, vorrei soffermarmi brevemente sul bilancio, le entrate e le spese. In questa situazione economica, e soprattutto in sede di Parlamento europeo, dobbiamo fare in modo di tenere sotto controllo le spese. Per questa ragione, ho votato in maniera diversa da quella raccomandata riguardo ad alcuni aspetti della questione.</p>
      <p sl="fi">A mio parere, giusto per fare un esempio, dovremmo impegnarci a tagliare i costi delle trasferte, ma se riduciamo il numero dei voli, i biglietti aerei degli eurodeputati dovrebbero essere interscambiabili. Talvolta, il problema è che questi biglietti a basso costo non possono essere scambiati. Anch’io ho preso diversi voli per venire qui; ad esempio, per raggiungere Strasburgo, bisogna prendere tre voli diversi. Pertanto, è importante che i biglietti aerei siano intercambiabili. A volte, proposte di risparmio come queste finiscono per costare persino di più, semplicemente perché non vi è alcuna flessibilità.</p>
      <p sl="fi">E comunque dobbiamo tagliare i costi; non c’è dubbio in proposito. Alcuni costi vanno considerati investimenti, e ritengo che quest’Assemblea possa essere un buon investimento che in futuro produrrà del valore aggiunto, persino in termini economici, per l’Unione europea e le sue istituzioni.</p>
    </intervention>
    <intervention id="3-180-000" speaker_id="96960" name="Nicole SINCLAIRE" is_mep="True" mode="spoken" nationality="United Kingdom" birth_date="26-07-1968" birth_place="London" p_group="Europe of freedom and democracy Group" m_state="GB">
      <p sl="en">Signor Presidente, la parola d’ordine è spendere, spendere e ancora spendere, vero? In quest’Aula citiamo continuamente i 500 milioni di cittadini, ma quest’Assemblea cerca di allontanarsi il più possibile da loro.</p>
      <p sl="en">L’emendamento n. 15 insisteva sul fatto che gli stipendi e le indennità degli europarlamentari non dovevano essere aggiornati nel 2012 per dare l’esempio, ma 391 nostri colleghi hanno votato contro, perché ovviamente a loro non interessa il cittadino europeo medio, giusto? La retribuzione media nell’UE è di 368 euro a settimana, ma alcuni dei nostri colleghi (circa 60-70 persone) continuano a fare la firma di presenza il venerdì qui a Strasburgo, sebbene non ci sia alcuna attività, semplicemente per avere diritto a 304 euro.</p>
      <p sl="en">Che tipo di esempio diamo così? Un altro esempio di spreco di denaro: quanti miliardi di euro costerà questo istituto storico europeo, il cui unico scopo è vendere propaganda e raccontarci come l’Unione europea “ha salvato il mondo”?</p>
    </intervention>
    <intervention id="3-182-000" speaker_id="28178" name="Miroslav MIKOLÁŠIK" is_mep="True" mode="spoken" nationality="Slovakia" birth_date="11-09-1952" p_group="Group of the European People's Party (Christian Democrats)" m_state="SK">
      <p sl="sk">Signor Presidente, il consolidamento della democrazia nell’UE esige uno sforzo incessante per la realizzazione di condizioni eque e trasparenti utili sia alla gestione, sia al finanziamento dei partiti politici a livello europeo. I cittadini europei dovrebbero essere più coinvolti nella vita politica a livello comunitario, pertanto è necessario creare condizioni motivazionali favorevoli per l’operatività dei partiti politici, per evitare situazioni in cui, ad esempio, meno del 20 per cento degli elettori iscritti alle liste partecipano alle elezioni del Parlamento europeo, come è accaduto nel mio paese.</p>
      <p sl="sk">Condivido l’idea che tali partiti politici abbiano uno statuto giuridico unico e comune, oltre che una loro personalità giuridica fondata direttamente sulle leggi e i trattati comunitari. Per quanto riguarda il sistema di finanziamento, la trasparenza è parte imprescindibile dell’attuazione di valori, e la priorità principale deve essere pertanto disporre di condizioni di finanziamento che non diano atto a malintesi.</p>
    </intervention>
    <intervention id="3-183-000" speaker_id="28422" name="Alfredo ANTONIOZZI" is_mep="True" mode="spoken" nationality="Italy" birth_date="18-03-1956" birth_place="Cosenza" p_group="Group of the European People's Party (Christian Democrats)" m_state="IT">
      <p sl="it">Signor Presidente, onorevoli colleghi, l’articolo 325 impone alla Commissione e agli Stati membri il dovere di tutelare gli interessi finanziari dell’Unione europea e di combattere la frode nei settori in cui tale responsabilità viene condivisa fra l’Unione e gli Stati membri. In base all’articolo 325, paragrafo 5, la Commissione, in cooperazione con gli Stati membri, presenta ogni anno al Parlamento europeo e al Consiglio una relazione sulle misure adottate ai fini dell’applicazione di questo articolo.</p>
      <p sl="it">Sono d’accordo sulla necessità di quantificare in maniera più dettagliata i livelli di recupero dei fondi europei indebitamente erogati negli Stati membri attraverso una specifica raccolta dati. Altro punto importante, giustamente sottolineato dalla collega Ivan nella relazione, è l’utilizzo di migliori attività investigative in tema di lotta alla frode svolte dagli Stati membri. In questo modo, riusciremo a omogeneizzare l’azione di contrasto in tutta l’Unione europea e a verificare se simili tipologie di frode siano avvenute in più Stati. Per questo ho dato il mio sostegno a questa relazione.</p>
    </intervention>
    <intervention id="3-184-000" speaker_id="28116" name="Marian HARKIN" is_mep="True" mode="spoken" nationality="Ireland" birth_date="26-11-1953" birth_place="Sligo" p_group="Group of the Alliance of Liberals and Democrats for Europe" m_state="IE">
      <p sl="en">Signor Presidente, ho votato contro l’emendamento n. 1, che sottolinea la necessità di applicare il principio della tolleranza zero nei confronti degli errori. Credo sia importantissimo distinguere tra frode ed errore. Certo, va applicata una tolleranza zero alle frodi, e anche procedimenti penali, ma in molti casi l’errore è involontario. Malgrado la necessità di individuare tutti gli errori e garantire il recupero di tali importi, non posso accettare la tolleranza zero per un motivo molto semplice: ho collaborato con molti gruppi a livello di comunità, gruppo di volontari, aziende leader e aziende partner, e ho visto con i miei occhi il grado di pura e semplice frustrazione dinanzi alla miriade di norme, alla revisione delle norme a metà o a tre quarti del periodo di validità del programma e alle diverse interpretazioni delle norme a livello locale, regionale, nazionale ed europeo – con ogni violazione considerata un errore. Pertanto, pur dovendo rimanere vigili ed evitare le frodi, occorre anche semplificare, semplificare e ancora semplificare le norme.</p>
    </intervention>
    <intervention id="3-186-000" speaker_id="28313" name="Ville ITÄLÄ" is_mep="True" mode="spoken" nationality="Finland" birth_date="10-05-1959" birth_place="Luumäki" p_group="Group of the European People's Party (Christian Democrats)" m_state="FI">
      <p sl="fi">Signor Presidente, ho votato a favore della proposta, che considero molto valida, in quanto si chiede se sia opportuno finanziare i partiti con i soldi dei contribuenti. In un caso siffatto, occorrono norme chiare identiche per tutti.</p>
      <p sl="fi">A mio parere, i partiti devono anche disporre di un sistema proprio di reperimento dei fondi, anche se su piccola scale. Nell’emendamento n. 2, il gruppo dell’Alleanza progressista dei Socialisti e dei Democratici al Parlamento europeo ha suggerito di limitare al 5 per cento questa quota di autofinanziamento. Secondo me dovrebbe essere almeno del 10 per cento. è un importo molto esiguo se si considera che qui parliamo di soldi dei contribuenti, una questione che richiede molta meticolosità.</p>
    </intervention>
    <intervention id="3-187-000" speaker_id="23785" name="Andrzej GRZYB" is_mep="True" mode="spoken" nationality="Poland" birth_date="23-08-1956" birth_place="Siedlików" p_group="Group of the European People's Party (Christian Democrats)" m_state="PL">
      <p sl="pl">Signor Presidente, la relazione Giannakou prepara il terreno all’attuazione delle disposizioni dell’articolo 10, paragrafo 4, del trattato che istituisce l’Unione europea e dell’articolo 244 del trattato sul funzionamento dell’Unione europea. Parlamento e Consiglio dovrebbero collaborare per definire lo statuto dei partiti a livello europeo e delle loro fondazioni, e dovrebbero fissare norme in materia di finanziamento sia dei partiti sia delle fondazioni. Bisogna tuttavia richiamare l’attenzione sulle disposizioni dei paragrafi 10 e 11 della relazione, che riguardano il futuro delle liste transnazionali nelle elezioni al Parlamento. Va detto che si tratta solo di una proposta per il futuro, ma al momento non gode dell’approvazione dei cittadini. Riguarda soprattutto gli Stati membri che hanno avuto modo di testare le liste nazionali e le hanno abolite. Un’altra questione importante è il frangente in cui vengono presentate tali proposte – la crisi e i risparmi proposti generano anch’essi resistenza a un ampliamento delle istituzioni europee. Dal nostro punto di vista, è più importante poter aumentare le dimensioni del Parlamento europeo in concomitanza con l’allargamento dell’Unione europea mediante l’adesione di nuovi Stati membri rispetto alla possibilità di accrescerne le dimensioni sulla base di nuove liste.</p>
    </intervention>
    <intervention id="3-188-000" speaker_id="96663" name="Morten MESSERSCHMIDT" is_mep="True" mode="spoken" nationality="Denmark" birth_date="13-11-1980" birth_place="Frederikssund" p_group="European Conservatives and Reformists Group" m_state="DK">
      <p sl="da">Signor Presidente, anch’io gradirei norme chiare per i partiti europei, ma la domanda essenziale che mi pongo è quale sia la vera finalità di tali partiti europei.</p>
      <p sl="da">La relazione afferma che aiuteranno i cittadini europei a comprendere meglio le istituzioni comunitarie e agevoleranno la cooperazione transfrontaliera. Tuttavia, la realtà dei fatti è che, con l’ingigantirsi dei partiti europei e con l’aumentare del denaro che circola di continuo sia internamente ai partiti sia nei fondi e in tutte le istituzioni di sorta ad essi collegate, contemporaneamente diminuiscono il sostegno del popolo europeo nei confronti delle istituzioni e il livello di comprensione delle stesse.</p>
      <p sl="da">L’ultima indagine dell’Eurobarometro ha evidenziato che il sostegno dell’UE tra i cittadini europei ha raggiunto un minimo storico, quindi c’è qualcosa che non va. Mi chiedo pertanto, ed è una domanda fondamentale, se abbia senso continuare a sprecare miliardi di euro per questi partiti politici. Non credo sia sensato, per questo ho votato contro la relazione.</p>
    </intervention>
    <intervention id="3-189-000" speaker_id="96960" name="Nicole SINCLAIRE" is_mep="True" mode="spoken" nationality="United Kingdom" birth_date="26-07-1968" birth_place="London" p_group="Europe of freedom and democracy Group" m_state="GB">
      <p sl="en">Signor Presidente, mi sono espressa a sfavore della relazione. Vi potete tenere i vostri 30 denari d’argento. Non aderirò a nessun partito paneuropeo. Non svenderò i miei principi, a differenza di quanto hanno intenzione di fare alcuni membri di quest’Assemblea.</p>
      <p sl="en">Non è giusto che il pubblico debba nuovamente dar fondo alle proprie risorse per finanziare i politici, che dovrebbero ricevere finanziamenti privati da donazioni, eccetera, un’attività che andrebbe comunque rigorosamente regolamentata. L’Assemblea ha scoperto di recente quanto ci sia bisogno di disciplinare i politici, ma il finanziamento di partiti politici per un ideale europeo non può mai essere opportuno. Non mi iscriverò mai ad un partito paneuropeo. Difenderò da sola i miei principi e voi potete andarvene a quel paese.</p>
    </intervention>
    <intervention id="3-191-000" speaker_id="1941" name="Roberta ANGELILLI" is_mep="True" mode="spoken" nationality="Italy" birth_date="01-02-1965" birth_place="Roma" p_group="Group of the European People's Party (Christian Democrats)" m_state="IT">
      <p sl="it">Signor Presidente, onorevoli colleghi, abbiamo votato tre relazioni d’iniziativa sul Single Market Act , che è uno strumento di crescita importante per l’economia europea, anche ovviamente per la creazione di posti di lavoro, con risultati quindi che sono diretti e concreti sia per i cittadini europei che per le piccole e medie imprese.</p>
      <p sl="it">Ci sono molte proposte indicate dalla Commissione europea che vanno effettivamente nella direzione di integrare e liberalizzare i mercati europei, determinando misure soprattutto a sostegno delle piccole e medie imprese, per incidere anche sull’innovazione e sulla tutela della creatività, migliorando l’efficienza e la sostenibilità delle reti e delle infrastrutture sia materiali che immateriali.</p>
      <p sl="it">In questo contesto strutturale di sostegno alle piccole e medie imprese, spero che vengano affrontati anche alcuni ostacoli rappresentati dalle diversità delle legislazioni nazionali, comprese le regole e i regimi fiscali che frammentano il mercato comportando elevati costi di compliance a carico delle imprese.</p>
    </intervention>
    <intervention id="3-192-000" speaker_id="96919" name="Emma McCLARKIN" is_mep="True" mode="spoken" nationality="United Kingdom" birth_date="09-10-1978" birth_place="Stroud" p_group="European Conservatives and Reformists Group" m_state="GB">
      <p sl="en">Signor Presidente, oggi abbiamo votato sulle tre relazioni relative all’atto per il mercato unico e sulle loro priorità chiave; auspico che Commissione e Consiglio ne abbiano preso atto. Dobbiamo accertarci di produrre risultati per tutti i cittadini, per poter consentire all’economia europea di crescere, per creare posti di lavoro e competere a livello globale. Dobbiamo garantire un’attuazione completa della legislazione comunitaria per ridurre le barriere al commercio, ma non dobbiamo nemmeno promulgare leggi europee che appesantiscano l’onere che grava sulle nostre imprese.</p>
    </intervention>
    <intervention id="3-194-000" speaker_id="28313" name="Ville ITÄLÄ" is_mep="True" mode="spoken" nationality="Finland" birth_date="10-05-1959" birth_place="Luumäki" p_group="Group of the European People's Party (Christian Democrats)" m_state="FI">
      <p sl="fi">Signor Presidente, questa relazione è molto importante per far progredire il mercato unico.</p>
      <p sl="fi">L’emendamento n. 3 riveste una particolare importanza per il tema della protezione dei consumatori. Afferma che nell’area della legislazione sui consumatori occorre prediligere un’armonizzazione minima rispetto a un’uniformità completa. Ho votato a favore di questo emendamento e contro le raccomandazioni del mio gruppo, in quanto ritengo che i livelli di tutela dei consumatori nel mio paese, ad esempio, siano estremamente elevati. Se adesso optassimo per una piena armonizzazione della tutela dei consumatori in tutta l’UE, so che gli standard del mio paese sarebbero destinati a scendere. Per questo credo che si possa impostare uno standard armonizzato di tutela dei consumatori solamente istituendo innanzi tutto degli standard minimi da cui prendere le mosse per arrivare a standard completamente armonizzati.</p>
    </intervention>
    <intervention id="3-195-000" speaker_id="23873" name="Sergej KOZLÍK" is_mep="True" mode="spoken" nationality="Slovakia" birth_date="27-07-1950" birth_place="Bratislava" p_group="Group of the Alliance of Liberals and Democrats for Europe" m_state="SK">
      <p sl="sk">Signor Presidente, il volume del mercato interno comunitario in termini di merci rappresenta il 17 per cento del mercato globale dei beni. Il volume del mercato interno europeo dei servizi rappresenta il 28 per cento degli scambi globali in termini di servizi. Se questa massa venisse mobilitata nel modo giusto, conseguirebbe risultati sotto forma di crescita economica basata sul dinamismo delle nostre stesse risorse. Ciò potrà tuttavia tradursi in realtà solamente partendo dal presupposto che l’attuazione delle misure proposte, che ho avallato, determini l’eliminazione degli ostacoli che si frappongono alla circolazione delle persone, dei capitali, dei beni e dei servizi tra i singoli paesi dell’Unione, aumentando la disponibilità e l’affidabilità dei prestiti e dei servizi bancari, nonché del commercio su Internet.</p>
      <p sl="sk">Tali prospettive si avvereranno solamente se un mercato unico più funzionale sprigionerà nuovo potenziale per la collocazione di prodotti e servizi originari dell’UE e sui mercati dell’UE. Se ciò accadrà. un contributo dell’4 per cento alla crescita economica dei prossimi decenni potrebbe essere una cifra realistica.</p>
    </intervention>
    <intervention id="3-196-000" speaker_id="96663" name="Morten MESSERSCHMIDT" is_mep="True" mode="spoken" nationality="Denmark" birth_date="13-11-1980" birth_place="Frederikssund" p_group="European Conservatives and Reformists Group" m_state="DK">
      <p sl="da">Signor Presidente, condivido l’opinione secondo cui il mercato unico rappresenta essenzialmente una buona idea e che una migliore gestione dello stesso sia ragionevole e nell’interesse dei consumatori. Mi sorprende tuttavia che i sei emendamenti che ho presentato per la relazione siano stati respinti da una maggioranza così schiacciante. Qual è il significato essenziale di tutto ciò? Ebbene, il fatto è che dovremmo applicare un’armonizzazione minima al posto di un’armonizzazione completa, per far sì che i paesi in cui vigono già leggi rigorose a favore dei consumatori non siano costretti ad abbassare il loro livello di tutela dei consumatori. I miei emendamenti sono stati respinti anche a causa del modello assolutamente unico di mercato del lavoro che conosciamo dai paesi nordici, dove non sono i legislatori, bensì le parti sociali che decidono le condizioni delle retribuzioni e del mercato del lavoro, a causa del fatto che sono loro che fanno le leggi, e dovremmo pertanto mantenere il modello di lavoro nordico invece di comprometterlo; due proposte totalmente innocue che sono convinto riceverebbero una maggioranza significativa se votate dai cittadini europei, vengono invece respinte da quest’Assemblea, un segnale della percezione distorta della realtà che caratterizza i membri del Parlamento europeo.</p>
    </intervention>
    <intervention id="3-198-000" speaker_id="28422" name="Alfredo ANTONIOZZI" is_mep="True" mode="spoken" nationality="Italy" birth_date="18-03-1956" birth_place="Cosenza" p_group="Group of the European People's Party (Christian Democrats)" m_state="IT">
      <p sl="it">Signor Presidente, onorevoli colleghi, il completamento del mercato unico rappresenta un valido strumento per il rilancio dell’economia dell’Unione europea, in particolare per la creazione di nuovi posti di lavoro.</p>
      <p sl="it">Le relazioni di iniziativa sull’Atto per il mercato unico costituiscono nel loro insieme il contributo fornito dal Parlamento europeo nel processo di consultazione avviato dalla Commissione con la comunicazione "Verso un atto per il mercato unico – Per un’economia sociale di mercato altamente competitiva – 50 proposte per lavorare, intraprendere e commerciare insieme in modo più adeguato".</p>
      <p sl="it">Ritengo che si sarebbe dovuto porre un maggiore accento sulla competitività delle piccole e medie imprese, sulla lotta contro la contraffazione e la pirateria e sullo sviluppo dell’innovazione e della competitività attraverso l’eliminazione di oneri burocratici, amministrativi e regolamentari.</p>
      <p sl="it">Tuttavia, considero positivo l’impianto generale della relazione e, in particolare, le misure menzionate che mirano al rafforzamento del commercio elettronico e alla razionalizzazione del sistema degli appalti. Per questa ragione ho dato il mio voto favorevole a questa relazione.</p>
    </intervention>
    <intervention id="3-199-000" speaker_id="96819" name="Licia RONZULLI" is_mep="True" mode="spoken" nationality="Italy" birth_date="14-09-1975" birth_place="Milano" p_group="Group of the European People's Party (Christian Democrats)" m_state="IT">
      <p sl="it">Signor Presidente, onorevoli colleghi, ho votato a favore di questa risoluzione perché ritengo costituisca un nuovo passo in avanti per la creazione di un mercato unico europeo integrato e ben funzionante. Oggi l’Europa rappresenta una delle principali economie del mondo ma le sue potenzialità sono ancora enormi, soprattutto per quanto riguarda la crescita economica e occupazionale.</p>
      <p sl="it">Le piccole e medie imprese sono il vero motore e gli attori principali dell’attuale rilancio economico. A loro l’Europa deve riservare maggiori tutele, favorendone l’accesso al credito, riducendo gli oneri burocratici e promuovendo lo sviluppo del commercio elettronico. Solo così saremo in grado di creare un’economia sociale basata sulla crescita, la competitività e la sostenibilità.</p>
      <p sl="it">Dotare l’Unione europea di un mercato unico dinamico, efficiente e innovativo, in un mondo globalizzato come quello di oggi, significa renderla indiscussa protagonista della scena economica globale.</p>
    </intervention>
    <intervention id="3-200-000" speaker_id="96711" name="Pascal CANFIN" is_mep="True" mode="spoken" nationality="France" birth_date="22-08-1974" birth_place="Arras" m_state="FR">
      <p sl="fr">Signor Presidente, vorrei chiarire il motivo per cui abbiamo votato a favore di questo atto per il mercato unico. Ritengo costituisca un passo in avanti. Il Parlamento è riuscito a individuare i compromessi giusti, che non privano il testo del suo contenuto, ma fanno invece pressione su coloro che, in seno alla Commissione, auspicano che il mercato unico continui ad adottare un approccio puramente di libero mercato, senza tener conto delle questioni sociali, tributarie o ambientali.</p>
      <p sl="fr">Volevo inoltre soltanto puntualizzare che il paragrafo 54, che si occupa di servizi pubblici, servizi di interesse generale, è problematico, e pertanto abbiamo votato contro parte di questo paragrafo che, ideologicamente ma velatamente, continua a chiedere una maggiore liberalizzazione. Noi ci battiamo invece per servizi pubblici europei e per la garanzia del quadro europeo, lasciando a ogni paese membro la possibilità di organizzare come crede i servizi pubblici, soprattutto a livello territoriale.</p>
    </intervention>
    <intervention id="3-201-000" speaker_id="23785" name="Andrzej GRZYB" is_mep="True" mode="spoken" nationality="Poland" birth_date="23-08-1956" birth_place="Siedlików" p_group="Group of the European People's Party (Christian Democrats)" m_state="PL">
      <p sl="pl">Signor Presidente, un mercato unico senza esclusioni, né di cittadini né di imprese – è così che descriverei in breve il taglio della discussione odierna sul pacchetto di relazioni sull’atto per il mercato unico, ora approvato. è con grande interesse, e anche con piacere, che vorrei porre l’accento sulle proposte tese ad agevolare l’operatività delle piccole e medie imprese in particolare. è molto importante che le PMI possano accedere alle procedure per gli appalti pubblici. Meritevole di sostegno particolare è l’annuncio della semplificazione di tali procedure e, in particolare, della riduzione delle barriere finanziarie negli appalti pubblici che escludono le PMI, nonché della volontà di tener conto, negli appalti, delle caratteristiche specifiche del mercato locale.</p>
      <p sl="pl">Analogamente, va riconosciuto che le PMI si aspettano aiuto per accedere al mercato, si attendono misure amministrative che facilitino le loro operazioni e anche una soluzione nel campo dei brevetti. è con grande interesse personale che attendo la presentazione annunciata dal Commissario Barnier delle 12 leve per stimolare il mercato unico. Altrettanto incoraggiante è la notizia che il periodo in cui sarà possibile valutare soluzioni innovative correlate a tali leve sarà relativamente breve.</p>
    </intervention>
    <intervention id="3-203-500" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Sono a favore della relazione, in quanto concordo con l’importo raccomandato per far fronte ai danni causati dalle inondazioni in Polonia, Slovacchia, Ungheria, Repubblica ceca, Croazia e Romania, per un totale di 182 388 893 euro.</p>
    </intervention>
    <intervention id="3-203-750" speaker_id="96680" name="Zigmantas BALČYTIS" is_mep="True" mode="written" nationality="Lithuania" birth_date="16-11-1953" birth_place="Šilutė" p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">Accolgo con favore la relazione che approva senza alcun emendamento la posizione del Consiglio sul progetto di bilancio rettificativo 1/2011. Tale progetto di bilancio rettificativo di propone di mobilizzare il Fondo europeo di solidarietà per un importo di 182,4 milioni in stanziamenti d’impegno e di pagamento al fine di arginare gli effetti delle inondazioni causate dalle forti precipitazioni in Polonia, Slovacchia, Ungheria, Repubblica ceca, Croazia e Romania. In generale, ritengo che il Fondo europeo di solidarietà vada mobilitato il più tempestivamente possibile in seguito a una catastrofe naturale, e che le domande di assistenza finanziaria vadano elaborate in maniera rapida ed efficace, in modo da erogare assistenza finanziaria urgente ai paesi su cui si sono abbattute catastrofi naturali.</p>
    </intervention>
    <intervention id="3-204-000" speaker_id="96846" name="George BECALI" is_mep="True" mode="written" nationality="Romania" birth_date="25-06-1958" birth_place="Brăila" p_group="Non" m_state="RO">
      <p sl="ro">Ho appoggiato la relazione perché gli Stati membri colpiti dalle inondazioni causate dalla pioggia torrenziale si aspettano una somma di 182,4 milioni di euro. Tali paesi sono Polonia, Slovacchia, Ungheria, Repubblica ceca, Croazia e Romania. Analogamente al relatore, credo che dovrebbe essere possibile mobilizzare i contributi del Fondo di solidarietà molto più tempestivamente ed efficacemente di quanto non avvenga attualmente.</p>
    </intervention>
    <intervention id="3-204-500" speaker_id="96867" name="Maria da Graça CARVALHO" is_mep="True" mode="written" nationality="Portugal" m_state="PT">
      <p sl="pt">Concordo con l’importo rivisto per la mobilitazione del Fondo di solidarietà dell’Unione europea (FSUE), poiché in diversi paesi, segnatamente Polonia, Slovacchia, Ungheria e Romania, i danni diretti provocati dalle catastrofi naturali superano la soglia normale dello 0,6 per cento del reddito nazionale lordo necessaria per procedere allo sblocco del FSUE. Considero inoltre importante mobilizzare il FSUE il più rapidamente possibile dopo una catastrofe naturale e gestire in maniera rapida ed efficiente tutte le procedure correlate di tipo organizzativo, legislativo ed esecutivo. Convengo pertanto con la posizione comune del Consiglio circa il progetto di bilancio rettificativo dell’Unione europea per l’esercizio 2011.</p>
    </intervention>
    <intervention id="3-206-000" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">La Commissione propone di modificare il bilancio per il 2011 in modo da tener conto dell’esigenza di mobilizzare il Fondo di solidarietà dell’Unione europea per la somma di 182,4 milioni di euro in stanziamenti di impegno e di pagamento al fine di arginare gli effetti delle inondazioni causate dalle precipitazioni ingenti in Polonia, Slovacchia, Repubblica ceca, Ungheria, Croazia e Romania. La proposta andrebbe approvata da Parlamento in base ai termini proposti dal relatore.</p>
    </intervention>
    <intervention id="3-206-500" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">La relazione oggetto della discussione si occupa della posizione del Consiglio sul progetto di bilancio rettificativo n. 1/2011 dell’Unione europea per l’esercizio in corso. La Commissione ha la facoltà di presentare progetti di bilancio rettificativo ogniqualvolta si sia in presenza di “condizioni inevitabili, eccezionali o impreviste”. Determinati Stati membri dell’UE sono stati colpiti da catastrofi naturali che hanno distrutto svariate infrastrutture, il cui danno è ammontato a circa 5,5 miliardi di euro e in alcuni casi ha superato la soglia dello 0,6 per cento del reddito nazionale lordo. Tale situazione costituisce una giustificazione e una motivazione valida per mobilitare il Fondo di solidarietà dell’Unione europea (FSUE), che ha l’unica finalità di ripristinare le infrastrutture. Poiché gli stanziamento di bilancio esistenti sono insufficienti per coprire tutte le domande, concordo con questo bilancio rettificativo – la prima proposta di mobilitazione del FSUE presentata dalla Commissione – che propone un incremento di 182 388 893 euro in stanziamenti di impegno e di pagamento.</p>
    </intervention>
    <intervention id="3-207-000" speaker_id="96706" name="João FERREIRA" is_mep="True" mode="written" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">Il bilancio rettificativo si propone di rispondere alla richiesta di mobilizzazione del Fondo di solidarietà dell’Unione europea (FSUE) per far fronte ai danni causati dalle catastrofi che hanno colpito cinque Stati membri, oltre alla Croazia, nei mesi di maggio e giugno del 2010. Si è trattato di “condizioni inevitabili, eccezionali o impreviste”, come definite dal regolamento finanziario. Pertanto, a nostro avviso, tale procedura è al contempo giustificata e necessaria.</p>
      <p sl="pt">L’importo mobilizzato a sostegno di questi paesi – 182,4 milioni di euro – rappresenta solamente il 3 per cento circa dei danni totali, stimati intorno ai 5 512,7 milioni di euro. Gli Stati membri dell’UE sono stati colpiti duramente da un numero ingente di catastrofi negli ultimi anni. Nei primi sei anni del FSUE, la Commissione ha ricevuto 62 richieste di sostegno finanziario da 21 paesi diversi. Circa un terzo sono classificabili come “catastrofi naturali importanti”, così come quattro dei casi che stiamo considerando oggi. Il FSUE è uno strumento importante per contribuire a porre rimedio all’impatto quasi sempre considerevole e spesso durevole delle catastrofi sulle persone, l’ambiente e l’economia. Tuttavia, occorre anche un impegno corrispondente in termini di prevenzione dei disastri, mediante la messa in pratica delle raccomandazioni approvate di recente dal Parlamento in materia.</p>
    </intervention>
    <intervention id="3-208-000" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Questa relazione sul progetto di bilancio rettificativo si propone di rispondere alla richiesta di mobilizzazione del Fondo di solidarietà dell’Unione europea (FSUE) per far fronte ai danni causati dalle catastrofi che si sono abbattute su cinque Stati membri, oltre che sulla Croazia, in maggio e giugno del 2010.</p>
      <p sl="pt">Si è trattato di “condizioni inevitabili, eccezionali o impreviste”, come definite dal regolamento finanziario. Pertanto, a nostro avviso, tale procedura è al contempo giustificata e necessaria. L’importo mobilizzato a sostegno di questi paesi – 182,4 milioni di euro – rappresenta solamente il 3 per cento circa dei danni totali, stimati intorno ai 5 512,7 milioni di euro.</p>
      <p sl="pt">Gli Stati membri dell’UE sono stati colpiti duramente da un numero ingente di catastrofi negli ultimi anni. Nei primi sei anni del FSUE, la Commissione ha ricevuto 62 richieste di sostegno finanziario da 21 paesi diversi. Circa un terzo sono classificabili come “catastrofi naturali importanti”, così come quattro dei casi che stiamo considerando oggi.</p>
      <p sl="pt">Il FSUE è uno strumento importante per contribuire a porre rimedio all’impatto quasi sempre considerevole e spesso durevole delle catastrofi sulle persone, l’ambiente e l’economia. Tuttavia, altrettanto importante è anche un impegno corrispondente in termini di prevenzione.</p>
    </intervention>
    <intervention id="3-208-500" speaker_id="96693" name="Juozas IMBRASAS" is_mep="True" mode="written" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="lt">Ho appoggiato la relazione e la proposta del relatore di accettare senza emendamenti la posizione del Consiglio sul progetto di bilancio rettificativo 1/2011, in quanto l’assistenza finanziaria a favore di questi paesi, vale a dire Polonia, Repubblica ceca, Slovacchia, Ungheria, Croazia e Romania, deve essere erogata immediatamente e non può subire ulteriori ritardi.</p>
    </intervention>
    <intervention id="3-210-000" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ho votato a favore della proposta della Commissione di mobilizzare il FSUE che si basa sul punto 26 dell’AII del 17 maggio 2006 sulla disciplina di bilancio e su una buona gestione finanziaria, che autorizza una tale mobilizzazione entro un tetto massimo annuale di 1 miliardo di euro. Le condizioni di ammissibilità al Fondo sono illustrate nel dettaglio nel regolamento del Consiglio n. 2012/2002 che istituisce il FSUE. Va ricordato che la finalità del Fondo consiste nel ripristinare le infrastrutture e nel fungere da strumento di rifinanziamento, e non nel risarcire danni privati. Tale proposta di mobilizzazione del FSUE è la prima che la Commissione ha presentato per l’esercizio 2011.</p>
    </intervention>
    <intervention id="3-210-250" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">Il progetto di bilancio rettificativo è sensato, considerata la finalità dei fondi mobilitati mediante il Fondo di solidarietà, che consiste nel fronteggiare gli effetti delle frane e inondazioni ingenti causate dalle forti precipitazioni in Polonia, Slovacchia, Repubblica ceca, Ungheria, Croazia e Romania. Dopo aver verificato che le richieste soddisfacessero i criteri di ammissibilità del regolamento (CE) n. 2012/2002, la Commissione ha proposto la mobilizzazione del Fondo di solidarietà per una somma di 182,4 milioni di euro per far fronte agli eventi verificatisi in quei paesi. Vorrei tuttavia porre l’accento sul ritardo nella mobilizzazione di questo tipo di assistenza. La procedura deve essere resa meno burocratica e più snella per rispondere tempestivamente alle catastrofi future.</p>
    </intervention>
    <intervention id="3-210-500" speaker_id="96999" name="Alexander MIRSKY" is_mep="True" mode="written" nationality="Latvia" birth_date="20-03-1964" birth_place="Vilna" p_group="Group of the Progressive Alliance of Socialists and Democrats in the European Parliament" m_state="LV">
      <p sl="en">Dato che il progetto di bilancio rettificativo n. 1/2011 del bilancio generale del 2011 si propone di mobilitare il Fondo di solidarietà UE per un importo di 182,4 milioni di euro in stanziamenti di impegno e di pagamento al fine di arginare gli effetti delle inondazioni causate dalle forti precipitazioni in Polonia, Slovacchia, Repubblica ceca, Ungheria, Croazia e Romania, ho votato a favore.</p>
    </intervention>
    <intervention id="3-211-000" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Le catastrofi naturali non sono più una rarità in Europa. Gli eventi più recenti, tra cui le inondazioni del 2010 in Polonia, Slovacchia, Romania, Repubblica ceca e Ungheria, dimostrano che il Fondo di solidarietà è essenziale. Il fondo non ha lo scopo di risarcire i privati dei danni alle proprietà, ma si propone essenzialmente di ripristinare le infrastrutture. Può essere pertanto considerato un vero e proprio strumento di rifinanziamento. In particolare, su paesi quali la Polonia,la Slovacchia, l’Ungheria e la Romania, si sono abbattute catastrofi di grande entità, i cui danni diretti superano la soglia consueta dello 0,6 per cento del reddito nazionale lordo. Per questo motivo, ho votato a favore della proposta.</p>
    </intervention>
    <intervention id="3-211-250" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">La relazione si riferisce al progetto di bilancio rettificativo n. 1/2011 del bilancio generale per il 2011, la cui finalità consiste nel mobilitare il Fondo di solidarietà dell’Unione europea per una somma di 182,4 milioni di euro in stanziamenti di impegno e di pagamento al fine di arginare gli effetti delle inondazioni causate dalle precipitazioni intense in Polonia, Slovacchia, Repubblica ceca, Ungheria, Croazia e Romania. L’unico scopo del progetto di bilancio rettificativo n 1/2011 è incorporare formalmente tale emendamento al bilancio nel bilancio per il 2011. Le motivazioni addotte giustificano pienamente tale bilancio rettificativo, e mi sono pertanto espressa a favore della relazione.</p>
    </intervention>
    <intervention id="3-211-500" speaker_id="96903" name="Paulo RANGEL" is_mep="True" mode="written" nationality="Portugal" birth_date="18-02-1968" m_state="PT">
      <p sl="pt">Ho votato a favore di questo progetto di bilancio rettificativo, la cui finalità consiste nel rispondere alla mobilitazione del Fondo di solidarietà dell’Unione europea per una somma di 182,4 milioni di euro in stanziamenti di impegno e di pagamento al fine di arginare gli effetti delle inondazioni causate dalle precipitazioni intense in Polonia, Slovacchia, Repubblica ceca, Ungheria, Croazia e Romania.</p>
    </intervention>
    <intervention id="3-212-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Ci siamo astenuti. La relazione riguarda uno storno dei pagamenti per mobilitare il Fondo europeo di solidarietà per le inondazioni verificatesi nel 2011 in Polonia, Slovacchia, Ungheria, Repubblica ceca, Croazia e Romania. Concordiamo con la necessità di mobilizzare con urgenza i fondi, ma non con il metodo di finanziamento proposto (mediante una “riserva negativa”).</p>
    </intervention>
    <intervention id="3-214-500" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Sono a favore di questa relazione, che si propone di erogare aiuti comunitari dal Fondo di solidarietà dell’Unione europea per Polonia, Slovacchia, Ungheria, Repubblica ceca, Croazia e Romania in seguito alle inondazioni del maggio e giugno 2010 che hanno colpito queste regioni e la loro popolazioni. L’UE deve continuare a essere un’organizzazione solidale.</p>
    </intervention>
    <intervention id="3-214-375" speaker_id="96680" name="Zigmantas BALČYTIS" is_mep="True" mode="written" nationality="Lithuania" birth_date="16-11-1953" birth_place="Šilutė" p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">Ho dato il mio sostegno a questa relazione sullo stanziamento di aiuti finanziari dal Fondo di solidarietà dell’Unione europea per Polonia, Slovacchia, Ungheria, Repubblica ceca, Croazia e Romania. L’accordo interistituzionale permette una mobilizzazione di fondi con un tetto annuale di 1 miliardo di euro. Ritengo che, in generale, il Fondo di solidarietà dell’UE debba essere mobilitato il prima possibile in seguito a una catastrofe naturale, e che le domande di assistenza finanziaria vadano elaborate in maniera efficace e tempestiva, in modo da erogare assistenza sanitaria urgente ai paesi vittima di catastrofi naturali.</p>
    </intervention>
    <intervention id="3-214-000" speaker_id="5956" name="Regina BASTOS" is_mep="True" mode="written" nationality="Portugal" birth_date="04-11-1960" birth_place="Veiros-Estarreja" p_group="Group of the European People's Party (Christian Democrats)" m_state="PT">
      <p sl="pt">La finalità del Fondo di solidarietà dell’Unione europea (FSUE) è quella di erogare assistenza rapida, efficace e flessibile alla popolazione di uno Stato membro, o a un paese che sta negoziando l’adesione, in caso di catastrofe naturale di grande entità.</p>
      <p sl="pt">Tale fondo integra i fondi pubblici degli Stati membri per le situazioni di emergenza, nello specifico per ripristini urgenti delle infrastrutture, rifugi temporanei e servizi di emergenza al fine di soddisfare le necessità immediate delle persone, oltre che per ripulire e riordinare le zone colpite dal disastro. Nel 2010 la Polonia, la Slovacchia, l’Ungheria, la Repubblica ceca, la Croazia e la Romania sono state colpite da piogge torrenziali che hanno provocato gravi inondazioni e di conseguenza enormi perdite nei paesi interessati. In seguito alla catastrofe, i paesi in questione hanno richiesto l’assistenza del FSUE. Poiché erano stati soddisfatti i criteri di ammissibilità stabiliti nel relativo regolamento, è stata autorizzata la mobilizzazione del FSUE al fine di arginare il dolore, la sofferenza e le perdite delle popolazioni colpite dalle suddette catastrofi. Per le ragioni testé descritte, ho deciso di appoggiare la relazione.</p>
    </intervention>
    <intervention id="3-214-250" speaker_id="23788" name="Adam BIELAN" is_mep="True" mode="written" nationality="Poland" birth_date="12-09-1974" birth_place="Gdańsk" m_state="PL">
      <p sl="pl">Le inondazioni che si sono abbattute lo scorso anno sulla parte orientale dell’Unione europea hanno provocato danni materiali ingenti praticamente in tutte le regioni, molte delle quali continuano a dibattersi negli effetti disastrosi delle inondazioni. Molte persone sono ancora in attesa dell’assistenza finanziaria promessa dalle autorità. I danni più gravi riguardano principalmente l’agricoltura, le infrastrutture, la rete dei trasporti e i luoghi della tradizione culturale. Molte persone hanno sofferto e spesso hanno perso tutto ciò che avevano. Soltanto in Polonia, si stima che le perdite dirette siano state dell’ordine dei 3 miliardi di euro, un importo che supera di molto la soglia per cui scatta la mobilizzazione del Fondo di solidarietà. Anche altri paesi che hanno fatto domanda di sostegno dal fondo presentano situazioni analoghe. La possibilità di ricorrere ai fondi previsti dall’accordo interistituzionale porterà un enorme sollievo alle regioni più colpite dalla catastrofe, in quanto ciò permetterà di intervenire per arginare le conseguenze della catastrofe naturale. Sono fortemente favorevole alla mobilizzazione del Fondo di solidarietà.</p>
    </intervention>
    <intervention id="3-215-000" speaker_id="28354" name="Jan BŘEZINA" is_mep="True" mode="written" nationality="Czechia" birth_date="14-04-1954" birth_place="Konice" p_group="Group of the European People's Party (Christian Democrats)" m_state="CZ">
      <p sl="cs">Accolgo con favore la decisione del Parlamento europeo di sbloccare le risorse del Fondo di solidarietà UE per gli Stati dell’Europa centrale colpiti dalle inondazioni dello scorso anno. Nel caso della Repubblica ceca, occorre una somma di 125 milioni di corone ceche per coprire alcuni dei danni causati lo scorso maggio e giugno dalle inondazioni in Moravia settentrionale. Poiché l’ammontare complessivo dei danni è stato stimato attorno ai 5 miliardi di corone ceche, che rappresentano meno dello 0,6 per cento del RNL ceco, non si è trattata di una “grave catastrofe naturale” ai sensi del diritto comunitario, nel cui caso l’assistenza del Fondo di solidarietà è praticamente assicurata. Per la Repubblica ceca è stato pertanto necessario richiedere un’esenzione, in quanto il nostro paese è stato colpito dalla medesima catastrofe naturale che ha colpito lo Stato limitrofo della Polonia, in cui le conseguenze sono state più devastanti. Nel progetto di risoluzione originario del Parlamento europeo era stata citata solamente la Polonia come paese colpito, ed è stato soltanto dopo la mia precisazione che le inondazioni avevano colpito anche altri paesi che il suo ambito di applicazione è stato esteso all’intera regione dell’Europa centrale. Mi rallegra che il governo ceco, dopo il lassismo e l’esitazione iniziali, si sia mobilitato e sia riuscito entro la scadenza prevista a presentare una domanda di assistenza finanziaria dal Fondo di solidarietà, che ora si rivelerà estremamente utile.</p>
    </intervention>
    <intervention id="3-215-500" speaker_id="96867" name="Maria da Graça CARVALHO" is_mep="True" mode="written" nationality="Portugal" m_state="PT">
      <p sl="pt">Alla luce dei danni significativi causati dalle gravi catastrofi naturali che si sono verificate ultimamente, danni soprattutto a carico dei beni privati, delle reti di trasporto e del patrimonio culturale e poiché i danni diretti complessivi stimati in tutti questi paesi superano la soglia consueta per la mobilizzazione del Fondo di solidarietà, pari allo 0,6 per cento del prodotti interno lordo, concordo con la proposta di decisione del Parlamento europeo e del Consiglio concernente la mobilizzazione del Fondo di solidarietà dell’Unione europea a favore di Polonia, Slovacchia, Ungheria, Repubblica ceca, Croazia e Romania.</p>
    </intervention>
    <intervention id="3-216-000" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Mi sono espressa a favore della mobilizzazione del Fondo di solidarietà dell’Unione europea a favore di Slovacchia, Ungheria, Repubblica ceca, Croazia e Romania in seguito alle gravi inondazioni che hanno colpito tali paesi nel maggio e giugno 2010. Mi preme ribadire che il Consiglio deve provvedere con urgenza alla revisione continua del nuovo regolamento sul Fondo di solidarietà approvato dal Parlamento in modo da renderlo più tempestivo ed efficace.</p>
    </intervention>
    <intervention id="3-217-000" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">La mobilizzazione del Fondo di solidarietà dell’Unione europea a favore di Polonia, Slovacchia, Ungheria, Repubblica ceca, Croazia e Romania è giustificata alla luce delle forti precipitazioni e inondazioni che hanno colpito tali paesi e dei danni gravi da esse causati. Il sostegno ricevuto da tale decisione da parte di un’ampia maggioranza nelle commissioni parlamentari competenti è indicativo dell’appoggio di cui gode. Mi rammarico dei disagi subiti dalla popolazione, e auspico che la mobilizzazione del fondo possa alleviarli e contribuire a una ricostruzione più rapida ed efficiente delle aree più colpite.</p>
    </intervention>
    <intervention id="3-217-500" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">Nel maggio e giugno del 2010 sull’Europa centrale e orientale si è abbattuto un forte temporale che ha causato danni enormi in determinati Stati membri, soprattutto con la distruzione di infrastrutture pubbliche, aziende agricole, reti viarie e ferroviarie, nonché beni pubblici e privati. Le inondazioni hanno colpito quasi l’intera Polonia, provocando dissesti superiori allo 0.85 per cento del prodotto interno lordo (RNL); in Slovacchia, il temporale ha allagato determinate zone, ha provocato frane e inondazioni, e ha causato danni dell’ordine dello 0,89 per cento del RNL; in Ungheria, i danni ammontano allo 0,73 per cento del RNL, mentre in Romania sono stimati attorno agli 875 milioni di euro e oltre, vale a dire lo 0,67 per cento del RNL; in Croazia, i danni superano i 153 milioni di euro (0,6 per cento del RNL), mentre nella Repubblica ceca l’importo ammonta a 204 milioni di euro (0,6 per cento del RNL). Tale situazione giustifica la mobilizzazione del Fondo di solidarietà dell’Unione europea e ha portato all’approvazione del primo bilancio rettificativo del 2011. Pertanto, poiché rientra nel progetto di bilancio rettificativo già approvato e alla luce del parere della commissione per lo sviluppo regionale, concordo con la posizione del relatore sulla mobilizzazione di 182 388 893 euro per contribuire al ripristino delle infrastrutture pubbliche danneggiate dai temporali che hanno compito i suddetti Stati membri.</p>
    </intervention>
    <intervention id="3-218-000" speaker_id="96706" name="João FERREIRA" is_mep="True" mode="written" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">La relazione chiede la mobilizzazione del Fondo di solidarietà dell’Unione europea (FSUE) per assistere sei paesi: Polonia, Slovacchia, Ungheria, Repubblica ceca, Croazia e Romania. Tali paesi sono stati colpiti in alcuni casi da precipitazioni torrenziali senza precedenti, con inondazioni, frane e smottamenti estesi. In quattro paesi – Polonia, Slovacchia, Ungheria e Romania – i disastri possono essere considerati “gravi catastrofi naturali” in base alla definizione riportata nel regolamento relativo al FSUE; in altre parole, i danni stimati superano lo 0,6 per cento del loro reddito nazionale lordo. Consideriamo importante e necessaria la mobilizzazione di tali aiuti e abbiamo quindi votato a favore della relazione.</p>
      <p sl="pt">Occorre richiamare nuovamente l’attenzione sugli eccessivi ritardi che incorrono tra il verificarsi del disastro, la decisione di mobilizzare il FSUE e l’effettiva erogazione del sostegno comunitario agli Stati membri e alle regioni colpite. In questo caso, i dissesti si sono verificati nel maggio e giugno del 2010. Il Parlamento ha appena approvato la mobilizzazione del FSUE, a quasi un anno di distanza. Adesso, gli ulteriori requisiti di ordine procedurale ritarderanno ancor di più l’arrivo dei fondi ai beneficiari. Per questo abbiamo sostenuto la necessità di adeguare le norme di mobilizzazione del fondo, per rendere l’erogazione degli aiuti più flessibile e tempestiva.</p>
    </intervention>
    <intervention id="3-219-000" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Abbiamo votato a favore della relazione che chiede la mobilizzazione del Fondo di solidarietà dell’Unione europea (FSUE) per assistere sei paesi: Polonia, Slovacchia, Ungheria, Repubblica ceca, Croazia e Romania.</p>
      <p sl="pt">Tali paesi sono stati colpiti in alcuni casi da precipitazioni torrenziali senza precedenti, con inondazioni, frane e smottamenti estesi. In quattro paesi – Polonia, Slovacchia, Ungheria e Romania – i disastri possono essere considerati “gravi catastrofi naturali” in base alla definizione riportata nel regolamento relativo al FSUE; in altre parole, i danni stimati superano lo 0,6 per cento del loro reddito nazionale lordo.</p>
      <p sl="pt">Consideriamo importante e necessaria la mobilizzazione di tali aiuti e abbiamo quindi votato a favore della relazione.</p>
      <p sl="pt">Occorre tuttavia richiamare nuovamente l’attenzione sugli eccessivi ritardi che incorrono tra il verificarsi del disastro, la decisione di mobilizzare il FSUE e l’effettiva erogazione del sostegno comunitario agli Stati membri e alle regioni colpite. In questo caso, i dissesti si sono verificati nel maggio e giugno del 2010. Il Parlamento ha appena approvato la mobilizzazione del FSUE, a quasi un anno di distanza. Adesso, gli ulteriori requisiti di ordine procedurale ritarderanno ancor di più l’arrivo dei fondi ai beneficiari.</p>
      <p sl="pt">Per questo abbiamo sostenuto la necessità di adeguare le norme di mobilizzazione del fondo, per rendere l’erogazione degli aiuti più flessibile e tempestiva.</p>
    </intervention>
    <intervention id="3-220-000" speaker_id="23868" name="Monika BEŇOVÁ" is_mep="True" mode="written" nationality="Slovakia" birth_date="15-08-1968" birth_place="Bratislava" m_state="SK">
      <p sl="sk">Le inondazioni del 2010 hanno colpito zone estese di diversi paesi dell’Europa centrale. La catastrofe naturale si è abbattuta soprattutto su Polonia, Slovacchia, Ungheria, Repubblica ceca, Croazia e Romania. Le persone che vivono in queste zone non sono in grado di far fronte da sole alle conseguenze delle inondazioni. Non possono porre rimedio a tali conseguenze attingendo solamente alle proprie risorse, in quanto i bilanci dei singoli paesi sono oberati dagli effetti della crisi economica e finanziaria. Tuttavia, la Commissione propone di mobilizzare il Fondo di solidarietà UE a vantaggio dei paesi colpiti. Tutti i paesi citati hanno fatto domanda di assistenza dal fondo dopo essere stati colpiti e paralizzati, nella primavera ed estate dello scorso anno, da frane, inondazioni e precipitazioni quasi ininterrotte.</p>
      <p sl="sk">Gli elementi naturali hanno pertanto causato danni estesi nelle aree colpite, a carico delle infrastrutture sia pubbliche sia private, del trasporto stradale e ferroviario, nonché dell’agricoltura. Anche la proprietà, gli edifici residenziali e i monumenti culturali hanno riportato danni ingenti. è pertanto opportuno fornire ai paesi europei colpiti la necessaria assistenza finanziaria, per permettere loro di affrontare le conseguenze della catastrofe naturale e di ritornare il prima possibile alla vita normale.</p>
    </intervention>
    <intervention id="3-220-250" speaker_id="96693" name="Juozas IMBRASAS" is_mep="True" mode="written" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="lt">Ho dato il mio sostegno al documento, in quanto la Commissione, nella sua proposta di decisione del Parlamento europeo e del Consiglio sulla mobilizzazione del Fondo di solidarietà UE (COM (2011)0010), ha informato il Parlamento che, sulla base delle domande di assistenza presentate da Polonia, Slovacchia, Ungheria, Repubblica ceca, Romania e dalla Croazia, paese candidato, relativamente alle inondazioni del maggio e giugno 2010, proponeva la mobilizzazione del Fondo di solidarietà UE. Al fine di evitare ritardi inopportuni nell’approvazione di tale misura, che la commissione per i bilanci intende adottare il prima possibile, va rilevato che la commissione per lo sviluppo regionale non ha alcuna obiezione nei confronti della mobilizzazione del Fondo di solidarietà UE per erogare 182 388 893 euro ai paesi interessati come proposto dalla Commissione e ai sensi delle norme contenute nell’accordo interistituzionale del 17 maggio 2006 e nel regolamento (CE) n. 2012/2002 del Consiglio.</p>
    </intervention>
    <intervention id="3-220-500" speaker_id="96857" name="Cătălin Sorin IVAN" is_mep="True" mode="written" nationality="Romania" birth_date="23-12-1978" birth_place="Galaţi" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Il Fondo di solidarietà rappresenta uno strumento di importanza cruciale per l’UE. Oltre all’impatto finanziario, è espressione di solidarietà europea. Tuttavia, il Consiglio ha appena dimostrato che la sua solidarietà sta cominciando progressivamente a diminuire. Al momento, per aiutare i cittadini che hanno già dovuto subire ingenti disagi a causa delle inondazioni dello scorso anno, il Consiglio ci sta costringendo a tagliare i fondi di programmi molto importanti.</p>
      <p sl="ro">Inoltre, se esaminiamo quali sono gli Stati membri che stanno attualmente bloccando in seno al Consiglio l’erogazione di nuovi fondi per far fronte alle necessità del fondo, notiamo che sono gli stessi che gli anni scorsi, a loro volta, hanno ricevuto ingenti somme di denaro.</p>
      <p sl="ro">L’Unione è fondata sul concetto di solidarietà, senza il quale non avremmo potuto forgiare l’Europa che abbiamo oggi, né riusciremo a plasmare l’Europa di domani.</p>
    </intervention>
    <intervention id="3-221-000" speaker_id="96704" name="Edvard KOŽUŠNÍK" is_mep="True" mode="written" nationality="Czechia" birth_date="30-01-1971" birth_place="Olomouc" p_group="European Conservatives and Reformists Group" m_state="CZ">
      <p sl="cs">A differenza del Fondo europeo di adeguamento alla globalizzazione, considero il Fondo di solidarietà, le cui risorse servono a coprire i danni causati dalle catastrofi naturali, alla stregua di una vera e propria manifestazione di solidarietà europea. Apprezzo molto il fatto che questa relazione proponga anche lo stanziamento di risorse per far fronte ai danni causati dalle inondazioni ai beni pubblici della Repubblica ceca, soprattutto in Moravia settentrionale, che nel maggio dello scorso anno è stata colpita dalla medesima ondata di inondazioni che ha provocato danni in tutta la regione dell’Europa centrale. Mi rallegro che la Repubblica ceca abbia ricevuto fondi dal Fondo di solidarietà per coprire i danni, soprattutto perché i paesi limitrofi sono stati maggiormente colpiti dalle inondazioni rispetto alla Repubblica ceca.</p>
      <p sl="cs">Ma nel quadro della solidarietà europea non è rimasto inascoltato nemmeno l’appello rivolto dalla Repubblica ceca. Vorrei inoltre ringraziare gli onorevoli Březina e Tošenovský, con cui ho rivolto l’appello – andato a buon fine – per l’inclusione della Repubblica ceca nel gruppo di paesi aventi diritto a ricevere un risarcimento dal Fondo di solidarietà in correlazione alle inondazioni. Un ringraziamento speciale va anche al Presidente Parlamento Buzek per aver visitato insieme a noi le zone colpite della Moravia e per aver personalmente sostenuto la causa della Repubblica ceca.</p>
    </intervention>
    <intervention id="3-222-000" speaker_id="23768" name="Bogusław LIBERADZKI" is_mep="True" mode="written" nationality="Poland" birth_date="12-09-1948" birth_place="Sochaczew" m_state="PL">
      <p sl="pl">Il 2010 è stato caratterizzato da inondazioni devastanti in molti paesi europei, due delle quali hanno colpito la Polonia. Accogliamo con favore le espressioni di solidarietà dell’Unione europea nell’arginare gli effetti delle inondazioni e nelle azioni intraprese per alleviare le condizioni terribili in cui versavano i cittadini colpiti – che hanno perduto gran parte dei loro beni materiali, se non addirittura tutti, hanno subito danni alla salute e hanno persino perso i propri cari.</p>
      <p sl="pl">Come parte del concetto di solidarietà nel momento del bisogno e della sofferenza, occorre anche riflettere su come prevenire le inondazioni. La soluzione in tal caso è rappresentata dalla gestione idrica: regolazione dei fiumi, costruzione di bacini idrici, eccetera. Dovremmo stanziare più fondi di quelli assegnati alle finalità ambientali nel Fondo di coesione allo scopo di prevenire le inondazioni. Nell’appoggiare la relazione Böge, chiedo di sostenere la proposta a favore di maggiori risorse in bilancio dopo il 2013.</p>
    </intervention>
    <intervention id="3-223-000" speaker_id="96791" name="Elżbieta Katarzyna ŁUKACIJEWSKA" is_mep="True" mode="written" nationality="Poland" birth_date="25-11-1966" birth_place="Jasło" m_state="PL">
      <p sl="pl">Mi rallegra che il Parlamento europeo abbia preso decisioni così costruttive. Gli eurodeputati delle regioni colpite dalle inondazioni hanno insistito molto per la concessione degli aiuti comunitari e, come sappiamo, raggiungere tali risultati non è stato semplice. L’erogazione di 182,4 milioni di euro quale compensazione per gli effetti delle inondazioni dello scorso anno è estremamente importante non soltanto per le regioni colpite dalla catastrofe naturale, ma anche per le popolazioni che ivi abitano.</p>
      <p sl="pl">La Polonia e la regione di Podkarpacie sono state particolarmente penalizzate dal disastro, e auspico che le risorse finanziarie messe a disposizione per la ricostruzione delle infrastrutture vengano utilizzare efficacemente. La decisione odierna del Parlamento è definitiva e avvia la procedura per l’erogazione dei fondi comunitari, per questo ho votato a favore della risoluzione sulla mobilizzazione del Fondo di solidarietà UE – inondazioni del 2010 in Polonia, Slovacchia, Ungheria, Repubblica ceca, Croazia e Romania.</p>
    </intervention>
    <intervention id="3-224-000" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Appoggio la proposta della Commissione per una decisione del Parlamento europeo e del Consiglio concernente mobilizzazione del Fondo di solidarietà UE. Sulla base delle domande di assistenza di Polonia, Slovacchia, Ungheria, Repubblica ceca, Romania e Croazia, paese candidato, relative ai disastri causati dalle inondazioni nel maggio, giugno e luglio 2010, propone l’applicazione de Fondo di solidarietà UE.</p>
    </intervention>
    <intervention id="3-225-000" speaker_id="96813" name="Barbara MATERA" is_mep="True" mode="written" nationality="Italy" birth_date="09-12-1981" birth_place="Foggia" p_group="Group of the European People's Party (Christian Democrats)" m_state="IT">
      <p sl="it">Esprimo la mia soddisfazione per l’approvazione della mobilizzazione del Fondo europeo di solidarietà votata quest’oggi a favore di Polonia, Slovacchia, Repubblica ceca, Ungheria, Romania e Croazia per le alluvioni avvenute lo scorso anno.</p>
      <p sl="it">Nonostante il disaccordo tra Parlamento e Consiglio sulla procedura tecnica per il reperimento di 182,4 milioni di euro necessari a ricompensare gli Stati membri dei danni subiti, l’Europa dimostra ancora una volta la sua solidarietà nei confronti dei propri cittadini. Confido nell’utilizzo del surplus relativo al bilancio 2010 per coprire la "riserva negativa" utilizzata per reperire i fondi necessari. Tale riserva è infatti uno strumento "contabile" che deve essere utilizzato in contingenze di emergenza che potrebbero sorgere durante l’esercizio in corso.</p>
    </intervention>
    <intervention id="3-225-500" speaker_id="95017" name="Iosif MATULA" is_mep="True" mode="written" nationality="Romania" birth_date="23-08-1958" birth_place="Tamasda" p_group="Group of the European People's Party (Christian Democrats)" m_state="RO">
      <p sl="ro">La solidarietà è un tratto saliente dell’Unione europea. Sulla base di ciò, considero puntuale e necessaria la relazione sulla mobilizzazione del Fondo di solidarietà dell’Unione europea per le inondazioni che hanno colpito Polonia, Slovacchia, Repubblica ceca, Ungheria, Croazia e Romania nel 2010. Tale solidarietà si rivelerà quanto mai necessaria, dal momento che il cambiamento climatico continua a disinnescare dissesti in tutta Europa. A tale proposito, occorre formulare strategie che contribuiscano anche a ridurre il livello di emissioni di gas a effetto serra.</p>
      <p sl="ro">Gli sforzi dell’Unione europea devono essere mirati a consolidare le azioni intraprese dagli Stati membri per prevenire e mitigare l’impatto delle gravi inondazioni in Europa, che sono divenute sempre più frequenti. Una delle priorità in tal senso dev’essere indurre gli Stati membri a valutare le attività che aumentano il rischio di inondazioni e accelerare la risposta, la mobilità e la flessibilità degli interventi. Infine, ma non da ultimo, vorrei sottolineare quanto sia importante informare i cittadini e coinvolgerli nelle azioni e nei progetti di gestione delle inondazioni.</p>
    </intervention>
    <intervention id="3-225-750" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">Lo strumento di solidarietà in questione è stato già utilizzato in passato – nello specifico nel mio paese, con l’assistenza inviata a Madeira in seguito alle forti precipitazioni che l’avevano colpita nel febbraio del 2010 – e ora è perfettamente sensato mobilizzare tale strumento al fine di arginare gli effetti che le catastrofi naturali esercitano sempre sulle popolazioni dei paesi colpiti.</p>
    </intervention>
    <intervention id="3-226-000" speaker_id="96652" name="Alajos MÉSZÁROS" is_mep="True" mode="written" nationality="Slovakia" birth_date="18-06-1952" birth_place="Bratislava" p_group="Group of the European People's Party (Christian Democrats)" m_state="SK">
      <p sl="hu">Lo scorso anno le precipitazioni intense hanno causato una situazione disastrosa nei paesi dell’Europa centrale. I fiumi in piena hanno allagato strade e abitazioni. Le persone sono cadute in povertà e molte di esse hanno perso quasi tutto ciò che possedevano. Per questo in quel frangente sono state cruciali una rapida valutazione della situazione e un’assistenza tempestiva. Slovacchia, Ungheria, Polonia, Repubblica ceca, Croazia e Romania hanno richiesto tutte assistenza all’Unione europea per poter aiutare le persone in difficoltà attingendo al Fondo di solidarietà. Mi fa molto piacere constatare che anche il Parlamento europeo ha riconosciuto la situazione e ha manifestato l’intenzione di aiutare tali paesi. Per questo considero molto importante appoggiare tale proposta di decisione, e vorrei cogliere l’occasione per manifestare la mia gratitudine a tutti coloro che hanno espresso solidarietà ai miei concittadini dell’Europa centrale in quel frangente. Grazie.</p>
    </intervention>
    <intervention id="3-227-000" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">In seguito alle precipitazioni intense del 2010, che hanno provocato la rottura degli argini dei fiumi e costretto le persone ad abbandonare le loro case, nell’ottobre del 2010 la Repubblica ceca ha fatto domanda di assistenza dal Fondo di solidarietà. La soglia dello 0,6 per cento del reddito nazionale lordo non è stata superata, ma la catastrofe ha colpito la maggioranza della popolazione e l’economia della regione è arrivata sull’orlo del collasso. Danni ingenti sono stati riportati da settori importanti, quali il turismo e l’industria. tale assistenza coprirà parte dei costi delle misure immediate necessarie per ripristinare le infrastrutture danneggiate. Appoggio pertanto la proposta.</p>
    </intervention>
    <intervention id="3-228-000" speaker_id="39714" name="Rareș-Lucian NICULESCU" is_mep="True" mode="written" nationality="Romania" birth_date="29-08-1976" birth_place="Cluj-Napoca" p_group="Group of the European People's Party (Christian Democrats)" m_state="RO">
      <p sl="ro">La scorsa estate, gran parte del territorio della Romania è stata flagellata da inondazioni e frane disastrose. I danni stimati erano dell’ordine dei 900 milioni di euro, quasi lo 0,7 per cento del RNL rumeno. Accolgo con favore l’assistenza del Fondo di solidarietà, che contribuirà sia ad alleviare l’impatto del disastro, sia a prevenire il verificarsi di altri incidenti della stessa natura. Il Fondo di solidarietà è uno degli esempi specifici che possono essere fatti ai nostri cittadini per mostrare l’importanza delle azioni congiunte a livello comunitario.</p>
    </intervention>
    <intervention id="3-228-500" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">La Commissione propone di mobilizzare il Fondo di solidarietà dell’Unione europea a favore di Polonia, Slovacchia, Ungheria, Repubblica ceca, Croazia e Romania, ai sensi dell’accordo interistituzionale del 17 maggio 2006 sulla disciplina di bilancio e una sana gestione finanziaria (AII). L’AII autorizza la mobilizzazione of the Fondo di solidarietà entro un tetto annuale di 1 miliardo di euro. Parallelamente a questa proposta di mobilizzare il Fondo di solidarietà dell’Unione europea a favore di Polonia, Slovacchia, Ungheria, Repubblica ceca, Croazia e Romania, la Commissione ha anche presentato un progetto di bilancio rettificativo (A7-0115/2011). Dalla relazione emerge con chiarezza che tutte le domande presentate soddisfano i criteri di ammissibilità previsti dal regolamento (CE) n. 2012/2002. Ho pertanto votato a favore della mobilizzazione del Fondo di solidarietà UE per le somme di 105 567 155 euro per la Polonia, 20 430 841 euro per la Slovacchia, 22 485 772 euro per l’Ungheria, 5 111 401 euro per la Repubblica ceca, 3 825 983 euro per la Croazia e 24 967 741 euro per la Romania, per un totale di 182 388 893 euro in stanziamenti di impegno e di pagamento.</p>
    </intervention>
    <intervention id="3-229-000" speaker_id="38595" name="Rovana PLUMB" is_mep="True" mode="written" nationality="Romania" birth_date="22-06-1960" birth_place="Bucureşti" m_state="RO">
      <p sl="ro">I costi diretti delle inondazioni che hanno colpito Polonia, Slovacchia, Repubblica ceca, Ungheria, Croazia e Romania nel 2010 ammontano a 5 512 719 662 euro. Ho votato a favore di questa relazione per far approvare la mobilizzazione di 182,4 milioni di euro dal UE Fondo di solidarietà UE per tali inondazioni. Dissento dalla fonte del finanziamento, una “risorsa negativa” proposta dal Consiglio. Mi sono tuttavia espressa a favore della proposta del Consiglio, in quanto ritengo che i cittadini che hanno subito le inondazioni non possano diventare vittima di una battaglia interistituzionale tra gli Stati membri e il Parlamento europeo.</p>
    </intervention>
    <intervention id="3-229-500" speaker_id="96903" name="Paulo RANGEL" is_mep="True" mode="written" nationality="Portugal" birth_date="18-02-1968" m_state="PT">
      <p sl="pt">La questione in oggetto sono le richieste di assistenza presentate da Polonia, Slovacchia, Ungheria, Repubblica ceca, Romania e Croazia (quale paese candidato) per far fronte ai danni ingenti provocati dalle inondazioni devastanti che si sono abbattute su questi paesi nel maggio, giugno e luglio 2010. Poiché tutte le domande soddisfano i criteri di ammissibilità stabiliti dal regolamento (CE) n. 2012/2002, ho votato a favore della proposta di mobilizzare il Fondo di solidarietà dell’Unione europea per stanziare la somma di 182 388 893 euro ai paesi in questione, nella speranza che tale sostegno contribuisca ad accelerare la ricostruzione delle zone colpite e ad alleviare la sofferenza delle popolazioni.</p>
    </intervention>
    <intervention id="3-230-000" speaker_id="28352" name="Zuzana ROITHOVÁ" is_mep="True" mode="written" nationality="Czechia" birth_date="30-01-1953" birth_place="Praha" p_group="Group of the European People's Party (Christian Democrats)" m_state="CZ">
      <p sl="cs">Sono stata molto lieta di votare a favore del progetto di decisione del Parlamento europeo e del Consiglio concernente lo sblocco di fondi dal Fondo di solidarietà dell’UE per Polonia, Slovacchia, Ungheria, Repubblica ceca, Croazia e Romania. Lo scorso anno tutti questi paesi sono stati colpiti da inondazioni intense, causate dalle precipitazioni torrenziali cha hanno provocato frane e numerose vittime, oltre a danni a carico degli edifici residenziali, delle aziende, delle aree agricole, delle reti viarie e ferroviarie e di altre infrastrutture. Benché l’importo degli aiuti proposti rappresenti solamente una piccola percentuale dei danni complessivi stimati per la maggior parte dei paesi, è comunque un’assistenza significativa, che ammonta in totale a 182 milioni di euro. Mi preme precisare che l’UE ha istituito il Fondo di solidarietà per aiutare gli abitanti delle regioni colpite dalle catastrofi naturali. Vorrei ringraziare gli onorevoli colleghi per aver appoggiato la relazione.</p>
    </intervention>
    <intervention id="3-231-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">A favore. La Commissione propone di mobilizzare il Fondo di solidarietà dell’Unione europea per Polonia, Slovacchia, Ungheria, Repubblica ceca, Croazia e Romania sulla base del punto 26 dell’accordo interistituzionale del 17 maggio 2006 sulla disciplina di bilancio e su una buona gestione finanziaria (AII). L’AII autorizza una mobilizzazione of the Fondo di solidarietà entro un tetto massimo annuale di 1 miliardo di euro. Parallelamente alla proposta di mobilizzare il Fondo di solidarietà per Polonia, Slovacchia, Ungheria, Repubblica ceca, Croazia e Romania, la Commissione ha presentato un progetto di bilancio rettificativo (n. 1/2011 del 14 gennaio 2011) per inserire gli stanziamenti di impegno e di pagamento corrispondenti nel bilancio del 2011, come previsto dal punto 26 dell’AII.</p>
    </intervention>
    <intervention id="3-232-000" speaker_id="96819" name="Licia RONZULLI" is_mep="True" mode="written" nationality="Italy" birth_date="14-09-1975" birth_place="Milano" p_group="Group of the European People's Party (Christian Democrats)" m_state="IT">
      <p sl="it">Ho votato a favore di questo testo perché ritengo necessario mobilitare il Fondo di solidarietà dell’Unione europea in favore dei paesi che hanno subito danni in seguito alle inondazioni avvenute nel 2010 in buona parte dell’Europa centro-orientale.</p>
      <p sl="it">Paesi come Polonia, Slovacchia, Ungheria, Repubblica ceca, Croazia e Romania hanno infatti dovuto sostenere enormi spese in seguito alle pesanti piogge di quel periodo, che hanno causato ingenti danni alle loro infrastrutture. Solo la Polonia, ad esempio, ha subito a maggio e giugno 2010 due ondate di piena consecutive dei suoi fiumi principali, che hanno causato gravi danni al settore agricolo, alle reti di trasporto e ai siti di patrimonio culturale, per un totale di quasi tre miliardi di euro di danni. La priorità ora è rimettere in piedi le regioni più colpite dai tragici eventi dello scorso anno, permettendo loro di rimettere in moto i rispettivi sistemi produttivi senza ulteriori ritardi.</p>
    </intervention>
    <intervention id="3-233-000" speaker_id="96718" name="Olga SEHNALOVÁ" is_mep="True" mode="written" nationality="Czechia" birth_date="25-10-1968" birth_place="Kromĕříž" p_group="Group of the Progressive Alliance of Socialists and Democrats in the European Parliament" m_state="CZ">
      <p sl="cs">Le inondazioni del 2010 hanno colpito diversi paesi europeo a diverso livello. Ad esempio, nella Repubblica ceca, le inondazioni hanno colpito una superficie minore in termini di dimensioni, ma le conseguenze sono state veramente devastanti per il paese, proprio come è accaduto in Polonia. Ho pertanto avallato lo sblocco di risorse sulla base della possibilità prevista ai sensi del regolamento (CE) n. 2012/2002 del Consiglio per tali situazioni eccezionali. Ho votato a favore dell’adozione della relazione, compreso lo sblocco di risorse a favore di Repubblica ceca e Croazia, che presenta una situazione analoga.</p>
    </intervention>
    <intervention id="3-234-000" speaker_id="96789" name="Joanna SENYSZYN" is_mep="True" mode="written" nationality="Poland" birth_date="01-02-1949" birth_place="Gdynia" p_group="Group of the Progressive Alliance of Socialists and Democrats in the European Parliament" m_state="PL">
      <p sl="pl">Ho appoggiato la relazione sulla mobilizzazione del Fondo di solidarietà UE ai sensi del punto 26 dell’accordo interistituzionale del 17 maggio 2006 tra Parlamento europeo, Consiglio e Commissione sulla disciplina di bilancio e su una buona gestione finanziaria. è estremamente importante che l’UE assista i paesi colpiti dalle catastrofi naturali. Le perdite causate da questo disastro superano i 2,9 miliardi di euro. Il sostegno finanziario comunitario contribuirà alla ricostruzione delle infrastrutture pubbliche danneggiate dal disastro: condutture idriche, sistemi fognari, strade e ponti. è già trascorso quasi un anno dalle inondazioni. Gli aiuti sono ancora indispensabili. Andrebbero mobilizzati con maggiore rapidità. A tal fine, andrebbero abbreviate le procedure per l’erogazioni di aiuti finanziari dal Fondo di solidarietà.</p>
    </intervention>
    <intervention id="3-235-500" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Sono a favore della relazione, in quanto promuove la pesca responsabile nella zona di pesca delle Comore sulla base di una politica di non discriminazione tra le varie flotte presenti nella zona, e al contempo avvia un dialogo sulle riforme necessarie. Sono inoltre favorevole alla relazione in quanto rappresenta un progresso rispetto all’accordo precedente, visto che prevede una sospensione del protocollo in caso di violazioni dei diritti umani. Tuttavia, poiché la finalità del protocollo consiste nel rafforzare il partenariato e la cooperazione nel settore della pesca mediante il ricorso a tutti gli strumenti finanziari disponibili, richiamo l’attenzione sull’esigenza immediata di un quadro che favorisca gli investimenti nel settore e l’ottimizzazione di una produzione su piccola scala nel settore della pesca.</p>
    </intervention>
    <intervention id="3-236-000" speaker_id="96846" name="George BECALI" is_mep="True" mode="written" nationality="Romania" birth_date="25-06-1958" birth_place="Brăila" p_group="Non" m_state="RO">
      <p sl="ro">Ho appoggiato la relazione in quanto contiene l’impegno di promuovere la pesca responsabile e sostenibile ovunque si trovino ad operare le imbarcazioni europee, sulla base di una valutazione attenta delle risorse disponibili, una volta appurato che le opportunità di pesca da sfruttare sono state corroborate da pareri scientifici credibili e una volta escluso il rischio di esaurimento degli stock locali. L’Unione delle Comore è considerata uno dei paesi meno sviluppati del mondo, con un’economia che dipende essenzialmente dalle sovvenzioni estere e dall’assistenza tecnica. Anche se gli stock sfruttabili dell’Unione delle Comore, soprattutto grandi pesci di mare, sono stimati attorno alle 33 000 tonnellate l’anno, le catture annuali dei pescatori locali ammontano a circa 16 000 tonnellate, completamente assorbite dal mercato locale. La finalità principale del nuovo protocollo consiste nel definire le possibilità di pesca che si offrono alle navi dell’Unione europea per i diritti di accesso e il sostegno settoriale e nel proseguire la cooperazione tra l’UE e l’Unione delle Comore, in vista dell’ampliamento del quadro di partenariato in cui sviluppare una politica sostenibile della pesca e uno sfruttamento responsabile delle risorse ittiche nella zona di pesca comoriana, nell’interesse di entrambe le parti.</p>
    </intervention>
    <intervention id="3-236-250" speaker_id="38610" name="Slavi BINEV" is_mep="True" mode="written" nationality="Bulgaria" birth_date="10-12-1965" birth_place="Sofia" p_group="Non" m_state="BG">
      <p sl="bg">La conclusione di accordi bilaterali nel settore della pesca tra l’Unione europea e i paesi terzi, denominati “accordi di partenariato per la pesca”, è una pratica comune nel quadro della politica comune della pesca. Ho votato a favore in quanto ritengo che il nuovo protocollo dell’accordo di partenariato per la pesca con l’Unione delle Comore vada a vantaggio di entrambe le parti. Da una parte, migliora le possibilità di pesca che si offrono alle navi dell’Unione europea nella zona di pesca comoriana, in quanto vengono esclusi i rischi di esaurimento degli stock locali. Dall’altra, l’UE stanzia dei fondi per lo sviluppo della politica settoriale della pesca nelle Comore.</p>
    </intervention>
    <intervention id="3-236-500" speaker_id="96867" name="Maria da Graça CARVALHO" is_mep="True" mode="written" nationality="Portugal" m_state="PT">
      <p sl="pt">Concordo con la proposta di decisione del Consiglio relativo alla conclusione del protocollo che fissa le possibilità di pesca e il contributo finanziario previsti dall’accordo di partenariato nel settore della pesca tra la Comunità europea e l’Unione delle Comore. Considero tale protocollo positivo, in quanto promuove la pesca responsabile e sostenibile nelle acque territoriali comoriane e va a vantaggio di entrambe le parti; infatti, alle navi europee offre possibilità di pesca in cambio di un sostegno settoriale importante per la comunità dell’arcipelago delle Comore.</p>
    </intervention>
    <intervention id="3-237-000" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Mi sono espressa a favore della raccomandazione sull’accordo CE-Comore nel settore della pesca, in quanto le parti si impegnano a promuovere la pesca sostenibile e responsabile nella zona di pesca comoriana e poiché prevede una clausola di sospensione nel caso di violazioni dei diritti umani nell’Unione delle Comore.</p>
    </intervention>
    <intervention id="3-238-000" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">L’attuale protocollo dell’accordo per la pesca in vigore tra la Comunità europea e l’Unione delle Comore, uno dei tanti accordi di partenariato per la pesca in cui l’Unione europea è cofirmataria, è scaduto il 31 dicembre 2010. Il nuovo protocollo verrà concluso per un triennio (2011-2013), a decorrere dall’entrata in vigore della decisione del Consiglio sull’applicazione provvisoria del suddetto protocollo e in seguito allo scadere del protocollo in vigore. Scopo della proposta di decisione è definire le possibilità di pesca delle navi dell’Unione europea sulla base degli stock in eccesso disponibile, nonché il contributo finanziario dovuto separatamente per i diritti di accesso e il sostegno settoriale.</p>
      <p sl="pt">Il nuovo protocollo promuove gli interessi di entrambe le parti e si propone di rafforzare la cooperazione nell’ambito della pesca mediante il ricorso agli strumenti finanziari disponibili. Si è avvertita l’esigenza di creare un quadro che favorisse lo sviluppo di investimenti nel settore e per ottimizzare la produzione di pesca su piccola scala. Analogamente al relatore, ritengo che Parlamento dovrebbe essere autorizzato a vigilare sul modo in cui si sviluppa e viene rispettato l’accordo, e spetta alla Commissione assicurarsi che ciò accada.</p>
    </intervention>
    <intervention id="3-238-500" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">La relazione è incentrata su una proposta di decisione del Consiglio sulla conclusione di un accordo che fissa i termini ai sensi dei quali i pescherecci dell’Unione europea (UE) possono effettuare operazioni di pesca nelle acque dell’Unione delle Comore. Nel corso degli anni, l’UE ha sottoscritto accordi di partenariato nel settore della pesca con numerosi paesi e, in cambio, ha stanziato un contributo finanziario specifico teso essenzialmente a sostenere le politiche nazionali per la pesca, in particolare per la tutela degli stock. Con l’entrata in vigore del trattato di Lisbona, il Parlamento ha acquisito maggiori responsabilità nel settore, e ora siamo chiamati a concedere la nostra autorizzazione ai nuovi accordi sulla pesca. Poiché il protocollo UE/Unione delle Comore è scaduto il 31 dicembre 2010, dev’essere rinnovato al più presto. La proposta in questione è nell’interesse di entrambe le parti, come ha spiegato molto bene il relatore, e pertanto ho votato a favore della proposta. Mi rammarico che sia stata formulata con così tanto ritardo.</p>
    </intervention>
    <intervention id="3-238-750" speaker_id="photo_generic" name="João Ferreira and Ilda Figueiredo" is_mep="True" mode="written">
      <p sl="pt">La relazione appoggia il nuovo protocollo dell’accordo di partenariato nel settore della pesca tra l’UE e le Comore, che produrrà effetti per tre anni e il cui obiettivo primario è definire le possibilità di pesca che si offrono alle navi europee, il contributo finanziario dovuto in cambio dei diritti d’accesso e del sostegno settoriale. Si tratta di un accordo che riguarda i diritti di accesso alle acque comoriane per 70 imbarcazioni europee in cambio di un contributo finanziario di circa 600 000 euro l’anno, metà dei quali dovrebbero servire allo sviluppo del settore nazionale della pesca. Tale paese non ha praticamente altre risorse 30 000 dei suoi 800 000 abitanti dipendono da questo settore.</p>
      <p sl="pt">è qui che i cosiddetti accordi di partenariato in questo settore hanno registrato i maggiori fallimenti, il che dovrebbe indurre alla riflessione e a cambiamenti in termini di politica. L’autorizzazione alla pesca verrà concessa a 45 tonniere – 22 delle quali sono francesi e 22 spagnole – e a 25 pescherecci con palangari di superficie: è più di quanto non preveda il protocollo attualmente in vigore, che autorizza 40 tonniere e 17 pescherecci con palangari di superficie. Il Portogallo mantiene i cinque pescherecci con palangari di superficie che aveva già prima. Francia e Spagna continuano a essere le maggiori beneficiarie.</p>
    </intervention>
    <intervention id="3-240-500" speaker_id="96693" name="Juozas IMBRASAS" is_mep="True" mode="written" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="lt">Concordo con il documento, in quanto la conclusione di accordi bilaterali di pesca tra la Comunità europea e i paesi terzi, denominati dal 2004 "accordi di partenariato nel settore della pesca" (APP), è sempre stata una prassi abituale della politica comune della pesca (PCP) e quindi un elemento centrale della relativa dimensione esterna. Gli accordi con i paesi dell’Africa e del Pacifico prevedono che una quota considerevole della contropartita finanziaria dell’UE sia destinata a sostenere, nello specifico, le politiche di pesca nazionali basate sui principi di sostenibilità e buona gestione delle risorse alieutiche. Gli accordi di partenariato equivalgono pertanto a un impegno a promuovere una pesca responsabile e sostenibile in tutte le aree in cui operano le navi dell’Unione europea, sulla base di una valutazione approfondita delle risorse disponibili e accertandosi, tra l’altro, che le possibilità di pesca messe a disposizione siano avallate da pareri scientifici credibili ed escludano il rischio di distruzione degli stock locali. Con l’entrata in vigore del trattato di Lisbona, il Parlamento europeo ha acquisito maggiori poteri in materia di accordi di partenariato nel settore della pesca. Infatti, ai sensi dell’articolo 218, paragrafo 6, lettera a), del TUE, per la conclusione di un accordo, invece della semplice procedura di consultazione applicata in precedenza, è necessaria la previa approvazione del Parlamento europeo. Ritengo che il nuovo protocollo proposto per l’accordo di partenariato sulla pesca con l’Unione delle Comore sia nell’interesse di ambo le parti.</p>
    </intervention>
    <intervention id="3-241-000" speaker_id="96771" name="Jarosław KALINOWSKI" is_mep="True" mode="written" nationality="Poland" birth_date="12-04-1962" birth_place="Wyszków" m_state="PL">
      <p sl="pl">Il settore della pesca della regione delle Comore è molto specifico. Le catture dei pescatori locali faticano a soddisfare la domanda della comunità locale. La causa di ciò sono strutture portuali e della flotta scarsamente sviluppate e, sinceramente, quasi inesistenti. Gli abitanti delle isole di questa zona dell’Oceano Indiano sono molto poveri, sono minacciati dalla disoccupazione e, come rivela lo stesso relatore, sono praticamente dipendenti dagli aiuti finanziari esteri. L’accordo di partenariato, che consente alle navi comunitarie di pescare in territorio comoriano in cambio di sostegno finanziario, contribuirà senza ombra di dubbio a un rafforzamento dell’economia della regione. Dovremmo tuttavia vigilare sul modo in cui vengono spesi tali fondi e se contribuiscono realmente a un miglioramento della situazione del settore.</p>
    </intervention>
    <intervention id="3-241-500" speaker_id="96882" name="Elisabeth KÖSTINGER" is_mep="True" mode="written" nationality="Austria" birth_date="22-11-1978" birth_place="Wolfsberg" p_group="Group of the European People's Party (Christian Democrats)" m_state="AT">
      <p sl="de">Scopo del nuovo protocollo che fissa le possibilità di pesca e il contributo finanziario previsti dall’accordo di partenariato nel settore della pesca tra la Comunità europea e l’Unione delle Comore è rafforzare il partenariato e la cooperazione nel settore della pesca facendo ricorso a tutti gli strumenti finanziari disponibili. Il protocollo creerà un quadro favorevole alla crescita degli investimenti nel settore e che contribuirà ad aumentare il valore dei prodotti della pesca su piccola scala. Accolgo con favore la proposta di istituire questo nuovo protocollo.</p>
    </intervention>
    <intervention id="3-241-750" speaker_id="96816" name="Giovanni LA VIA" is_mep="True" mode="written" nationality="Italy" birth_date="28-06-1963" p_group="Group of the European People's Party (Christian Democrats)" m_state="IT">
      <p sl="it">Egregio Presidente, onorevoli colleghi, la raccomandazione sul progetto del Consiglio, relativo alla conclusione del protocollo che fissa le possibilità di pesca e il contributo finanziario previsti dal partenariato nel settore della pesca con l’Unione delle Comore, ha l’obiettivo di evidenziare il ruolo che il Parlamento Europeo deve svolgere nella procedura per la rivisitazione dell’accordo. L’Europa ha sempre perseguito la conclusione di accordi di partenariato nel settore della pesca e con l’Unione delle Comore vigono rapporti di partenariato in quest’ambito già dal 1988. Obiettivo del nuovo protocollo è quello di definire la possibilità di pesca da offrire alle navi dell’Unione, prevedere una politica sostenibile e uno sfruttamento responsabile delle risorse alieutiche, aumentando gli investimenti nel settore della piccola pesca, ottimizzandone l’attività. Il progetto di decisione del Consiglio fa sì che entrambi i partner, Europa e Unione delle Comore, traggano beneficio dalla riproposizione dell’Accordo ma, avendo acquisito il Parlamento un ruolo specifico nella messa in atto degli accordi, a seguito dell’entrata in vigore del Trattato di Lisbona, appare inevitabile individuare misure che coinvolgano il Parlamento in ogni passaggio, fino alla approvazione finale dell’Accordo.</p>
    </intervention>
    <intervention id="3-242-000" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ho votato per la relazione. La conclusione di accordi bilaterali di pesca tra la Comunità europea e i paesi terzi, denominati dal 2004 "accordi di partenariato nel settore della pesca" (APP), è sempre stata una prassi abituale della politica comune della pesca (PCP) e quindi un elemento centrale della relativa dimensione esterna. Gli accordi con i paesi dell’Africa e del Pacifico prevedono che una quota considerevole della contropartita finanziaria dell’UE sia destinata a sostenere, nello specifico, le politiche di pesca nazionali basate sui principi di sostenibilità e buona gestione delle risorse alieutiche. Gli accordi di partenariato equivalgono pertanto a un impegno a promuovere una pesca responsabile e sostenibile in tutte le aree in cui operano le navi dell’Unione europea, sulla base di una valutazione approfondita delle risorse disponibili e accertandosi, tra l’altro, che le possibilità di pesca messe a disposizione siano avallate da pareri scientifici credibili ed escludano il rischio di distruzione degli stock locali.</p>
    </intervention>
    <intervention id="3-242-125" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">Il nuovo accordo sostituisce quello in vigore in precedenza, scaduto il 31 dicembre 2010. Questo tipo di accordo autorizza i pescherecci dell’UE ad accedere alle zone di pesca delle isole Comore in cambio di un contributo finanziario. Il vantaggio ingente di questo genere di protocollo è la possibilità per l’Unione europea di contribuire allo sviluppo di tali paesi. In questo caso, offrirà maggiori aiuti al settore della pesca, che assorba circa il 50 per cento dei fondi assegnati. Non va dimenticato che circa 30 000 comoriani dipendono direttamente dall’industria della pesca, di qui l’importanza del nostro sostegno.</p>
    </intervention>
    <intervention id="3-242-250" speaker_id="96999" name="Alexander MIRSKY" is_mep="True" mode="written" nationality="Latvia" birth_date="20-03-1964" birth_place="Vilna" p_group="Group of the Progressive Alliance of Socialists and Democrats in the European Parliament" m_state="LV">
      <p sl="en">L’accordo di pesca tra la Comunità europea e le Comore è scaduto nel dicembre 2010. Il nuovo protocollo è valido dal 2011 al 2013 e forma già oggetto di un’applicazione provvisoria in attesa della procedura di approvazione del Parlamento europeo. Secondo il progetto di accordo le parti s’impegnano a promuovere una pesca responsabile nella zona di pesca delle Comore, fondata sul principio della non discriminazione tra le varie flotte pescherecce operanti in detta zona. Per quanto concerne le opportunità di pesca, 45 tonniere con reti a circuizione e 25 pescherecci con palangari di superficie saranno autorizzati a pescare. Rispetto all’accordo precedente, quello nuovo contiene una clausola che sospende l’esecuzione del protocollo in caso di violazioni dei diritti umani. Ritengo sia necessario rafforzare il partenariato e la cooperazione nel settore della pesca ricorrendo a tutti gli strumenti finanziari disponibili. Pertanto ho votato a favore.</p>
    </intervention>
    <intervention id="3-242-500" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">La conclusione di accordi bilaterali di pesca tra la Comunità europea e i paesi terzi, denominati dal 2004 “accordi di partenariato nel settore della pesca” (APP), è sempre stata una prassi abituale della politica comune della pesca (PCP) e quindi un elemento centrale della relativa dimensione esterna.</p>
      <p sl="pt">La proposta di un nuovo protocollo dell’accordo di partenariato sulla pesca tra l’Unione europea e le isole Comore è parte integrante della dimensione esterna della PCP ed è nell’interesse di ambo le parti.</p>
      <p sl="pt">La relazione formula le seguenti raccomandazioni considerate rilevanti:</p>
      <p sl="pt">· la Commissione dovrebbe trasmettere al Parlamento europeo non solo le conclusioni delle riunioni e dei lavori della commissione mista di cui all’articolo 9 dell’accordo, ma anche il programma settoriale pluriennale in materia di pesca di cui all’articolo 7, lettera c), del protocollo e i risultati delle valutazioni annuali;</p>
      <p sl="pt">· dovrebbe essere consentito ad alcuni rappresentanti del Parlamento europeo di partecipare, in qualità di osservatori, alle riunioni e ai lavori della commissione mista;</p>
      <p sl="pt">· la Commissione dovrebbe presentare al Parlamento europeo e al Consiglio una relazione sull’applicazione dell’accordo prima della relativa rinegoziazione;</p>
      <p sl="pt">· è necessario che il Parlamento europeo e il Consiglio siano trattati su un piano di parità, sia per quanto concerne il diritto di essere pienamente e immediatamente informati, sia con riferimento al controllo e la valutazione dell’attuazione dei vari accordi internazionali nel settore della pesca e alla negoziazione della relativa revisione.</p>
      <p sl="pt">Per le suddette ragioni, ho votato a favore della relazione.</p>
    </intervention>
    <intervention id="3-242-750" speaker_id="96903" name="Paulo RANGEL" is_mep="True" mode="written" nationality="Portugal" birth_date="18-02-1968" m_state="PT">
      <p sl="pt">Lo scopo di questo protocollo è sostituire il protocollo allegato all’accordo di partenariato sulla pesca tra l’Unione europea e le isole Comore, scaduto il 31 dicembre 2010. L’obiettivo principale del nuovo protocollo consiste nel definire le possibilità di pesca che si offrono alle navi dell’Unione europea a titolo dei diritti di accesso e del sostegno settoriale, e proseguire nella cooperazione tra l’Unione europea e l’Unione delle Comore ai fini dell’istituzione di un quadro di partenariato entro il quale sviluppare una politica di pesca sostenibile e lo sfruttamento responsabile delle risorse alieutiche nella zona di pesca comoriana. Secondo il nuovo protocollo, il contributo finanziario annuo globale dell’UE sarà pari a 1 845 750 euro per l’intero periodo di 3 anni. È previsto inoltre lo sviluppo degli investimenti nel settore della pesca al fine di ottimizzare le attività di pesca su piccola scala. Poiché ritengo che la proposta di un nuovo protocollo dell’accordo di partenariato sulla pesca tra l’Unione europea e le isole Comore sia nell’interesse di ambo le parti, ho votato a favore.</p>
    </intervention>
    <intervention id="3-243-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Ho votato contro. La conclusione di accordi bilaterali di pesca tra la Comunità europea e i paesi terzi, denominati dal 2004 “accordi di partenariato nel settore della pesca” (APP), è sempre stata una prassi abituale della politica comune della pesca (PCP) e quindi un elemento centrale della relativa dimensione esterna. Gli accordi con i paesi dell’Africa e del Pacifico prevedono che una quota considerevole della contropartita finanziaria dell’UE sia destinata a sostenere, nello specifico, le politiche di pesca nazionali basate sui principi di sostenibilità e buona gestione delle risorse alieutiche. Gli accordi di partenariato equivalgono pertanto a un impegno a promuovere una pesca responsabile e sostenibile in tutte le aree in cui operano le navi dell’Unione europea, sulla base di una valutazione approfondita delle risorse disponibili e accertandosi, tra l’altro, che le possibilità di pesca messe a disposizione siano avallate da pareri scientifici credibili ed escludano il rischio di distruzione degli stock locali.</p>
      <p sl="en">Con l’entrata in vigore del trattato di Lisbona, il Parlamento europeo ha acquisito maggiori poteri in materia di accordi di partenariato nel settore della pesca. Infatti, ai sensi dell’articolo 218, paragrafo 6, lettera a), del TUE, per la conclusione di un accordo, invece della semplice procedura di consultazione applicata in precedenza, è necessaria la previa approvazione del Parlamento europeo. Noi verdi siamo molto critici nei confronti del modo in cui sono stati finora attuati tali accordi.</p>
    </intervention>
    <intervention id="3-244-000" speaker_id="96819" name="Licia RONZULLI" is_mep="True" mode="written" nationality="Italy" birth_date="14-09-1975" birth_place="Milano" p_group="Group of the European People's Party (Christian Democrats)" m_state="IT">
      <p sl="it">La conclusione di accordi bilaterali di pesca tra la Comunità europea e i paesi terzi è sempre stata una prassi abituale della politica comune della pesca e pertanto un elemento centrale della relativa dimensione esterna.</p>
      <p sl="it">Gli accordi con i paesi dell’Africa e del Pacifico prevedono che una quota considerevole della contropartita finanziaria dell’UE sia destinata a sostenere le politiche di pesca nazionali basate sui principi di sostenibilità e buona gestione delle risorse ittiche.</p>
      <p sl="it">Le relazioni bilaterali nel settore della pesca tra la Comunità europea e l’Unione delle Comore risalgono al 1988. La risoluzione adottata oggi sottolinea che una maggiore informazione e un maggior controllo da parte del Parlamento europeo durante tutte le fasi del processo negoziale rafforzerebbero gli elementi di partenariato e influirebbero positivamente sullo sviluppo del settore della pesca. È necessario che sia il Parlamento europeo che il Consiglio siano posti su un piano di parità, sia per quanto concerne il diritto di essere pienamente e immediatamente informati, sia in riferimento al controllo e alla valutazione dell’attuazione degli accordi internazionali nel settore della pesca e alla negoziazione della relativa revisione.</p>
    </intervention>
    <intervention id="3-245-000" speaker_id="97016" name="Angelika WERTHMANN" is_mep="True" mode="written" nationality="Austria" birth_date="07-11-1963" birth_place="Schwarzach" p_group="Non" m_state="AT">
      <p sl="de">La flotta di pescherecci dell’UE opera in tutto il mondo. Dal 1988 vige un accordo bilaterale tra quella che adesso viene definita UE e l’Unione delle Comore. L’attuale revisione dell’accordo di partenariato del 2006 nel settore della pesca come parte del processo di ampliamento dello stesso si è anche conclusa con l’inserimento nell’accordo dei principi di base di una politica sostenibile della pesca e dell’uso responsabile delle risorse ittiche nella zona di pesca comoriana. Si tratta non soltanto di uno sviluppo gradito, ma anche di una necessità, se vogliamo che l’UE e la sua politica comune della pesca restino credibili. In tale contesto, la richiesta del relatore di maggiori informazioni e maggiore controllo da parte del Parlamento va appoggiata con vigore. per tale ragione, ho votato a favore della relazione.</p>
    </intervention>
    <intervention id="3-247-000" speaker_id="96702" name="Elena Oana ANTONESCU" is_mep="True" mode="written" nationality="Romania" birth_date="30-12-1979" birth_place="Târgovişte" p_group="Group of the European People's Party (Christian Democrats)" m_state="RO">
      <p sl="ro">Gli aggiornamenti di accordi di libero scambio Euromed possono contribuire alla stabilità economica e politica in questa regione chiave al fine di consolidare un’unica zona di pace, sviluppo, giustizia, uguaglianza, libertà, pluralismo, democrazia e rispetto. La creazione di un meccanismo standard di risoluzione delle controversie dovrebbe prevedere procedure di ricorso semplificate ed efficaci entro precisi limiti di tempo, il che potrebbe aumentare la sicurezza e la prevedibilità delle nostre relazioni commerciali bilaterali e potrebbe rappresentare un ulteriore passo avanti verso la creazione e il buon funzionamento dell’accordo di libero scambio euromediterraneo. Ho votato a favore della proposta di risoluzione.</p>
    </intervention>
    <intervention id="3-247-250" speaker_id="38610" name="Slavi BINEV" is_mep="True" mode="written" nationality="Bulgaria" birth_date="10-12-1965" birth_place="Sofia" p_group="Non" m_state="BG">
      <p sl="bg">Ho espresso voto favorevole alla risoluzione in quanto occorre istituire un meccanismo efficace per risolvere le controversie commerciali tra l’Unione europea e il Regno hashemita di Giordania. Il meccanismo proposto è modellato sui meccanismi di risoluzione delle controversie degli accordi più recenti conclusi dall’Unione europea e sulla risoluzione delle controversie dell’OMC. Tale meccanismo migliorerà il funzionamento dell’accordo di libero scambio euromediterraneo, ma stabilizzerà principalmente i rapporti commerciali bilaterali tra l’Unione europea e il Regno hashemita di Giordania.</p>
    </intervention>
    <intervention id="3-247-500" speaker_id="96867" name="Maria da Graça CARVALHO" is_mep="True" mode="written" nationality="Portugal" m_state="PT">
      <p sl="pt">Tutti gli aggiornamenti di accordi di libero scambio Euromed incidono molto sulla stabilità economica e politica dei paesi e contribuiscono agli innumerevoli progressi sociali e democratici che ne conseguono. Accolgo pertanto con favore ogni sforzo compiuto in questa direzione. Data la risoluzione incompleta di determinate controversie ai sensi delle disposizioni commerciali dell’accordo euromediterraneo che crea un’associazione tra le Comunità europee e il Regno hashemita di Giordania, riconosco l’inefficacia dell’approccio diplomatico in tale contesto. Accetto pertanto la necessità di un meccanismo di applicazione semplice ed efficace delle risorse, pertanto concordo col progetto di decisione del Consiglio concernente la conclusione di un accordo in forma di protocollo tra l’Unione europea e il Regno hashemita di Giordania. Scopo del protocollo è l’istituzione di un meccanismo di risoluzione delle controversie applicabile a tutte le controversie nel quadro delle disposizioni commerciali dell’accordo euromediterraneo.</p>
    </intervention>
    <intervention id="3-248-000" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Gli accordi euromediterranei contengono disposizioni in materia di liberalizzazione dello scambio di beni, ma le norme per la composizione delle controversie che derivano dalle stesse si basavano soprattutto sulla diplomazia e potevano essere facilmente bloccate dalla parte convenuta. Nel 2006 il Consiglio ha autorizzato la Commissione ad avviare i negoziati con i propri partner del Mediterraneo al fine di istituire meccanismi di composizione delle controversie commerciali modellati sui meccanismi di risoluzione delle controversie degli accordi più recenti conclusi dall’Unione europea in seno all’OMC. Il 9 dicembre del 2009 è stato siglato un progetto di accordo con la Giordania.</p>
      <p sl="pt">Appoggio il meccanismo di risoluzione delle controversie, e spero che abbia una funzione deterrente e non repressiva. Mi auguro inoltre che la Giordania possa far fronte all’instabilità della regione e confermarsi il partner moderato e responsabile che è sempre stato durante il regno di re Hussein e di re Abdullah II.</p>
    </intervention>
    <intervention id="3-248-500" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">La raccomandazione si basa su un progetto di decisione del Consiglio concernente la conclusione di un accordo in forma di protocollo tra l’Unione europea e il Regno hashemita di Giordania che istituisce un dispositivo di risoluzione delle controversie come parte dell’accordo euromediterraneo. In generale, la composizione di conflitti commerciali tra i paesi mediante la diplomazia non ha sempre avuto l’effetto desiderato. Pertanto, nel contesto della regione euromediterranea, sono stati avviati negoziati tra l’UE e i suoi partner del Mediterraneo, nello specifico la Giordania. Il progetto di accordo è stato siglato in occasione della Conferenza euromediterranea dei ministri del commercio svoltasi il 9 dicembre 2009 a Bruxelles. Voto a favore di questo progetto di risoluzione legislativa del Parlamento europeo, in quanto sono convinto che migliorerà notevolmente i rapporti tra gli Stati in termini di libero scambio e contribuirà alla stabilità politica ed economica della regione. Accolgo pertanto con favore il nuovo accordo e auspico che, quando entrerà in vigore, non insorgano più dispute di nessun genere tra l’UE o i suoi Stati membri e la Giordania.</p>
    </intervention>
    <intervention id="3-249-000" speaker_id="96706" name="João FERREIRA" is_mep="True" mode="written" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">Come citato nella motivazione della relazione, fino ad oggi la risoluzione di controversie derivanti da accordi euromediterranei si è basata unicamente su approcci diplomatici. Il modello “alternativo” proposto rientra nella logica promossa in seno all’Organizzazione mondiale del commercio che, alla ricerca di una presunta efficienza, tenta di eludere la sovranità nazionale, la risoluzione delle controversie attraverso il rispetto per le specificità di ogni paese e il diritto di tali paesi di difendere i propri interessi e quelli dei loro popoli. La composizione delle controversie mediante la diplomazia è una garanzia di parità di trattamento tra i paesi. Per contro, questo meccanismo sovverte tale principio, incoraggiando la circolazione del capitale e anteponendo il potere economico al potere politico, e l’interesse del capitale agli interessi dei paesi e dei loro popoli.</p>
      <p sl="pt">La nostra opposizione a tale meccanismo e alle sue implicazioni è tanto più giustificata in quanto deriva dalla conclusione di un accordo tra l’UE, la cui legittimità conferita dal trattato di Lisbona è discutibile (e in ogni caso deplorevole), e il regime di re Abdullah, che continua a reprimere con violenza il movimento emergente e pacifico di giovani che chiedono riforme e libertà democratiche.</p>
    </intervention>
    <intervention id="3-250-000" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Fino ad oggi la risoluzione di controversie derivanti da accordi euromediterranei si è basata unicamente su approcci diplomatici. Il modello “alternativo” proposto rientra nella logica promossa in seno all’Organizzazione mondiale del commercio che, alla ricerca di una presunta efficienza, tenta di eludere la sovranità nazionale, la risoluzione delle controversie attraverso il rispetto per le specificità di ogni paese e il diritto di tali paesi di difendere i propri interessi e quelli dei loro popoli. La composizione delle controversie mediante la diplomazia è una garanzia di parità di trattamento tra i paesi. Per contro, questo meccanismo sovverte tale principio, incoraggiando la circolazione del capitale e anteponendo il potere economico al potere politico, e l’interesse del capitale agli interessi dei paesi e dei loro popoli.</p>
      <p sl="pt">La nostra opposizione a tale meccanismo e alle sue implicazioni è tanto più giustificata in quanto deriva dalla conclusione di un accordo tra l’UE, la cui legittimità conferita dal trattato di Lisbona è discutibile (e in ogni caso deplorevole), e il regime di re Abdullah, che continua a reprimere con violenza il movimento emergente e pacifico di giovani che chiedono riforme e libertà democratiche.</p>
    </intervention>
    <intervention id="3-251-000" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ho votato a favore della relazione. La creazione di un meccanismo standard di risoluzione delle controversie è accolta favorevolmente in quanto dovrebbe prevedere procedure di ricorso semplificate ed efficaci entro precisi limiti di tempo. Il relatore ritiene che questi aggiornamenti di accordi di libero scambio Euromed possano contribuire alla stabilità economica e politica in questa regione chiave al fine di consolidare un’unica zona di pace, sviluppo, giustizia, uguaglianza, libertà, pluralismo, democrazia e rispetto. Inoltre la corretta applicazione di tale meccanismo potrebbe aumentare la sicurezza e la prevedibilità delle nostre relazioni commerciali bilaterali e potrebbe rappresentare un ulteriore passo avanti verso la creazione e il buon funzionamento dell’accordo di libero scambio euromediterraneo.</p>
    </intervention>
    <intervention id="3-251-125" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">L’esperienza passata dimostra che la diplomazia non è riuscita a essere efficace nella risoluzione delle diverse controversie esistenti. Accolgo pertanto con favore la creazione di un meccanismo standard di risoluzione delle controversie è accolta favorevolmente in quanto dovrebbe prevedere procedure di ricorso semplificate ed efficaci entro precisi limiti di tempo. Convengo con il relatore, che ritiene che questi aggiornamenti di accordi di libero scambio Euromed possano contribuire alla stabilità economica e politica in questa regione chiave al fine di consolidare un’unica zona di pace, sviluppo, giustizia, uguaglianza, libertà, pluralismo, democrazia e rispetto. Inoltre la corretta applicazione di tale meccanismo potrebbe aumentare la sicurezza e la prevedibilità delle nostre relazioni commerciali bilaterali e potrebbe rappresentare un ulteriore passo avanti verso la creazione e il buon funzionamento dell’accordo di libero scambio euromediterraneo.</p>
    </intervention>
    <intervention id="3-251-187" speaker_id="96999" name="Alexander MIRSKY" is_mep="True" mode="written" nationality="Latvia" birth_date="20-03-1964" birth_place="Vilna" p_group="Group of the Progressive Alliance of Socialists and Democrats in the European Parliament" m_state="LV">
      <p sl="en">Constato che il meccanismo proposto è modellato sui meccanismi di risoluzione delle controversie degli accordi più recenti conclusi dall’Unione europea e sulla risoluzione delle controversie dell’OMC. Gli accordi commerciali bilaterali dovrebbero sempre essere pienamente compatibili con il sistema commerciale multilaterale. La Commissione deve garantire che l’applicazione sia effettiva. Le controversie che si protraggono a lungo incidono negativamente sulla comunità commerciale. Ho quindi votato a favore.</p>
    </intervention>
    <intervention id="3-251-250" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Con questa relazione, il Parlamento europeo autorizza la creazione di un meccanismo standard di risoluzione delle controversie che dovrebbe prevedere procedure di ricorso semplificate ed efficaci entro precisi limiti di tempo ogniqualvolta si presenti la necessità di dirimere controversie tra l’Unione europea e il Regno hashemita di Giordania derivanti dalle disposizioni commerciali dell’accordo euromediterraneo. Fino ad oggi la risoluzione di controversie derivanti da accordi euromediterranei si è basata unicamente su approcci diplomatici. In pratica ciò non è efficiente e ha prodotto situazioni in cui controversie sono rimaste irrisolte, visto che possono essere facilmente bloccate dalla parte convenuta. Questi aggiornamenti di accordi di libero scambio Euromed possono contribuire alla stabilità economica e politica in questa regione chiave al fine di consolidare un’unica zona di pace, sviluppo, giustizia, uguaglianza, libertà, pluralismo, democrazia e rispetto. Inoltre la corretta applicazione di tale meccanismo potrebbe aumentare la sicurezza e la prevedibilità delle nostre relazioni commerciali bilaterali e potrebbe rappresentare un ulteriore passo avanti verso la creazione e il buon funzionamento dell’accordo di libero scambio euromediterraneo. Il mio voto a favore è stato motivato da ciascuno di questi fatti.</p>
    </intervention>
    <intervention id="3-251-500" speaker_id="96903" name="Paulo RANGEL" is_mep="True" mode="written" nationality="Portugal" birth_date="18-02-1968" m_state="PT">
      <p sl="pt">Ho votato a favore della conclusione di questo accordo UE-Giordania il cui obiettivo è la creazione di un meccanismo di risoluzione delle controversie applicabile alle controversie nel quadro delle disposizioni commerciali dell’accordo euromediterraneo. Fino ad oggi la risoluzione di controversie derivanti da accordi euromediterranei si è basata unicamente su approcci diplomatici. In pratica ciò non è efficiente e ha prodotto situazioni in cui controversie sono rimaste irrisolte o sono rimaste bloccate. Auspico che l’applicazione di tale meccanismo standard per la composizione delle controversie aumenti la sicurezza e la prevedibilità delle relazioni commerciali UE-Giordania.</p>
    </intervention>
    <intervention id="3-252-500" speaker_id="4345" name="Tokia SAÏFI" is_mep="True" mode="written" nationality="France" birth_date="11-07-1959" birth_place="Hautmont" p_group="Group of the European People's Party (Christian Democrats)" m_state="FR">
      <p sl="fr">Nel quadro degli accordi di associazione euromediterranei, le controversie di natura commerciale che potrebbero emergere tra le due parti, l’Unione europea da una parte e la Giordania dall’altra, vengono ancora risolte ricorrendo ai canali della diplomazia. Tale soluzione non è né efficiente né trasparente, per questo ho votato a favore della creazione di un meccanismo standard di risoluzione delle controversie, in quanto consentirà ai soggetti di entrambe le sponde del Mediterraneo di commerciare in un ambiente più sicuro e prevedibile. Il meccanismo standard si basa su soluzioni promosse dall’Organizzazione mondiale del commercio nel suo protocollo d’intesa sulla composizione delle controversie, nonché su meccanismi inseriti negli accordi commerciali bilaterali conclusi di recente dall’UE.</p>
      <p sl="fr">In fin dei conti, aggiungere tali meccanismi a un numero crescente di accordi non potrà che creare condizioni di parità non soltanto per i soggetti europei, ma anche per i loro partner nei paesi terzi.</p>
    </intervention>
    <intervention id="3-253-000" speaker_id="97016" name="Angelika WERTHMANN" is_mep="True" mode="written" nationality="Austria" birth_date="07-11-1963" birth_place="Schwarzach" p_group="Non" m_state="AT">
      <p sl="de">Tali negoziati traggono origine da quella che di fatto è un’area non disciplinata da alcuna legislazione, il che significa che non vi erano procedure disponibili per la risoluzione delle controversie tra l’UE e i paesi del Mediterraneo. Il meccanismo di risoluzione delle controversie è modellato su procedure standard internazionali. Poiché l’approccio attuale ha portato in passato a problemi insolubili, ho seguito la raccomandazione del relatore.</p>
    </intervention>
    <intervention id="3-254-625" speaker_id="38610" name="Slavi BINEV" is_mep="True" mode="written" nationality="Bulgaria" birth_date="10-12-1965" birth_place="Sofia" p_group="Non" m_state="BG">
      <p sl="bg">Ho votato a favore della risoluzione perché occorre creare un meccanismo efficace per risolvere le controversie commerciali tra l’Unione europea e il Regno del Marocco. Il meccanismo proposto è modellato sui meccanismi di risoluzione delle controversie degli accordi più recenti conclusi dall’Unione europea, che sono conformi alle norme e procedure in materia di risoluzione delle controversie dell’OMC. Il meccanismo porterà stabilità agli accordi commerciali bilaterali tra Unione europea e Regno del Marocco.</p>
    </intervention>
    <intervention id="3-254-750" speaker_id="96867" name="Maria da Graça CARVALHO" is_mep="True" mode="written" nationality="Portugal" m_state="PT">
      <p sl="pt">Tutti gli aggiornamenti di accordi di libero scambio Euromed incidono molto sulla stabilità economica e politica dei paesi e contribuiscono agli innumerevoli progressi sociali e democratici che ne conseguono. Accolgo pertanto con favore ogni sforzo compiuto in questa direzione. Data la risoluzione incompleta di determinate controversie ai sensi delle disposizioni commerciali dell’accordo euromediterraneo che crea un’associazione tra le Comunità europee e il Regno del Marocco, riconosco l’inefficacia dell’approccio diplomatico in tale contesto. Accetto pertanto la necessità di un meccanismo di applicazione semplice ed efficace delle risorse, pertanto concordo col progetto di decisione del Consiglio concernente la conclusione di un accordo tra l’Unione europea e il Regno del Marocco che istituisce un dispositivo di risoluzione delle controversie.</p>
    </intervention>
    <intervention id="3-254-875" speaker_id="95281" name="Viorica DĂNCILĂ" is_mep="True" mode="written" nationality="Romania" birth_date="16-12-1963" birth_place="Roşiori de Vede" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Poiché le norme attuali per la risoluzione delle controversie si affidano a un approccio diplomatico che può essere facilmente bloccato dalla parte che non ottempera ai propri obblighi, credo che l’adozione di questo accordo migliorerà la sicurezza e prevedibilità delle relazioni commerciali tra l’Unione europea e il Marocco, un vantaggio sia per le aziende sia per i consumatori. L’adozione dell’accordo è in linea con la tabella di marcia euromediterranea per il commercio dopo il 2010.</p>
    </intervention>
    <intervention id="3-255-000" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Analogamente agli altri accordi, a quello l’Unione europea e il Regno del Marocco mancavano delle misure di risoluzione dei conflitti che, naturalmente, contribuivano a renderlo meno affidabile e a ridimensionare le aspettative delle parti di ottenere soluzioni eque in caso di controversia. Spero che il meccanismo previsto entri in vigore e contribuisca a rafforzare la fiducia delle parti, nonché che il Regno del Marocco riesca a proseguire le riforme già avviate da Hassan II e portate avanti da Mohammed VI.</p>
    </intervention>
    <intervention id="3-255-500" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">La raccomandazione si basa su un progetto di decisione del Consiglio concernente la conclusione di un accordo in forma di protocollo tra l’Unione europea e il Regno del Marocco che istituisce un dispositivo di risoluzione delle controversie come parte dell’accordo euromediterraneo. In generale, la composizione di conflitti commerciali tra i paesi mediante la diplomazia non ha sempre avuto l’effetto desiderato. Pertanto, nel contesto della regione euromediterranea, sono stati avviati negoziati tra l’UE e i suoi partner del Mediterraneo, nello specifico il Marocco. Il progetto di accordo è stato siglato in occasione della Conferenza euromediterranea dei ministri del commercio svoltasi il 9 dicembre 2009 a Bruxelles e confermato il 7 marzo 2010 durante il vertice UE-Marocco. Voto a favore di questo progetto di risoluzione legislativa del Parlamento europeo, in quanto sono convinto che migliorerà notevolmente i rapporti tra gli Stati in termini di libero scambio e contribuirà alla stabilità politica ed economica della regione. Accolgo pertanto con favore il nuovo accordo e auspico che, quando entrerà in vigore, non insorgano più dispute di nessun genere tra l’UE o i suoi Stati membri e il Marocco.</p>
    </intervention>
    <intervention id="3-256-000" speaker_id="96706" name="João FERREIRA" is_mep="True" mode="written" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">Come citato nella motivazione della relazione, fino ad oggi la risoluzione di controversie derivanti da accordi euromediterranei si è basata unicamente su approcci diplomatici. Il modello “alternativo” proposto rientra nella logica promossa in seno all’Organizzazione mondiale del commercio che, alla ricerca di una presunta efficienza, tenta di eludere la sovranità nazionale, la risoluzione delle controversie attraverso il rispetto per le specificità di ogni paese e il diritto di tali paesi di difendere i propri interessi e quelli dei loro popoli. La composizione delle controversie mediante la diplomazia è una garanzia di parità di trattamento tra i paesi. Per contro, questo meccanismo sovverte tale principio, incoraggiando la circolazione del capitale e anteponendo il potere economico al potere politico, e l’interesse del capitale agli interessi dei paesi e dei loro popoli.</p>
      <p sl="pt">La nostra opposizione a tale meccanismo e alle sue implicazioni è tanto più giustificata in quanto deriva dalla conclusione di un accordo di libero scambio con il Marocco, un paese che continua ad occupare il Sahara occidentale, a sfruttare e a trarre profitto da risorse che non gli appartengono: sta violando il diritto internazionale e negando al popolo sahariano il diritto all’autodeterminazione.</p>
    </intervention>
    <intervention id="3-257-000" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">La relazione si propone di cambiare la situazione attuale creando un meccanismo per la risoluzione dei conflitti. Come citato nella motivazione della relazione, fino ad oggi la risoluzione di controversie derivanti da accordi euromediterranei si è basata unicamente su approcci diplomatici.</p>
      <p sl="pt">Tuttavia, la Commissione propone ora un modello “alternativo” che rientra nella logica promossa in seno all’Organizzazione mondiale del commercio che, alla ricerca di una presunta efficienza, tenta di eludere la sovranità nazionale, la risoluzione delle controversie attraverso il rispetto per le specificità di ogni paese e il diritto di tali paesi di difendere i propri interessi e quelli dei loro popoli.</p>
      <p sl="pt">La composizione delle controversie mediante la diplomazia è una garanzia di parità di trattamento tra i paesi. Per contro, questo meccanismo sovverte tale principio, incoraggiando la circolazione del capitale e anteponendo il potere economico al potere politico, e l’interesse del capitale agli interessi dei paesi e dei loro popoli.</p>
      <p sl="pt">La nostra opposizione a tale meccanismo e alle sue implicazioni è tanto più giustificata in quanto deriva dalla conclusione di un accordo di libero scambio con il Marocco, un paese che continua ad occupare il Sahara occidentale, a sfruttare e a trarre profitto da risorse che non gli appartengono: sta violando i diritti del popolo sahariano e privando tale popolo del diritto all’autodeterminazione. Per tale ragione, abbiamo votato contro.</p>
    </intervention>
    <intervention id="3-258-000" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Mi associo al relatore, che propone al Parlamento di autorizzare tale accordo. Le controversie che si protraggono a lungo incidono negativamente sulla comunità commerciale e sui consumi di entrambe le sponde del Mediterraneo.</p>
    </intervention>
    <intervention id="3-259-000" speaker_id="96742" name="Jean-Luc MÉLENCHON" is_mep="True" mode="written" nationality="France" birth_date="19-08-1951" birth_place="Tanger" p_group="Confederal Group of the European United Left - Nordic Green Left" m_state="FR">
      <p sl="fr">Le ribellioni dei civili contro i despoti arabi hanno infiammato l’altra sponda del Mediterraneo. Non si tratta evidentemente di un motivo sufficiente per indurre l’UE a interrompere l’avanzamento verso la zona di libero scambio concordata con i medesimi despoti. Abbiamo trasmesso un segnale chiaro: l’UE non vuole negoziare con le democrazie arabe che potrebbero emergere. è assurdo. Mi esprimerò contro.</p>
    </intervention>
    <intervention id="3-259-500" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">L’esperienza passata dimostra che la diplomazia non è riuscita a essere efficace nella risoluzione delle diverse controversie esistenti. Accolgo pertanto con favore la creazione di un meccanismo standard di risoluzione delle controversie è accolta favorevolmente in quanto dovrebbe prevedere procedure di ricorso semplificate ed efficaci entro precisi limiti di tempo. Convengo con il relatore, che ritiene che questi aggiornamenti degli accordi di libero scambio UE-Marocco possano contribuire alla stabilità economica e politica in questa regione chiave al fine di consolidare un’unica zona di pace, sviluppo, giustizia, uguaglianza, libertà, pluralismo, democrazia e rispetto. Inoltre la corretta applicazione di tale meccanismo potrebbe aumentare la sicurezza e la prevedibilità delle nostre relazioni commerciali bilaterali e potrebbe rappresentare un ulteriore passo avanti verso la creazione e il buon funzionamento dello spazio di libero scambio UE-Marocco.</p>
    </intervention>
    <intervention id="3-260-000" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Fino ad oggi, uno dei compiti dei servizi diplomatici è stato quello di comporre le controversie derivanti dall’accordo euromediterraneo. Si prevede ora l’introduzione di meccanismi a livello comunitario per la risoluzione delle controversie e il sostegno alle regioni politicamente instabili, quali il Marocco, per creare uno Stato omogeneo caratterizzato dalla pace, dallo sviluppo, dalla giustizia, dall’uguaglianza, dalla libertà, dal pluralismo, dalla democrazia e dal rispetto. Mi sono astenuto dal voto, in quanto il relatore non ha fornito una spiegazione dettagliata di come garantire la conformità a tali meccanismi.</p>
    </intervention>
    <intervention id="3-261-000" speaker_id="1073" name="Cristiana MUSCARDINI" is_mep="True" mode="written" nationality="Italy" birth_date="06-11-1948" birth_place="Cannobio " p_group="Group of the European People's Party (Christian Democrats)" m_state="IT">
      <p sl="it">L’accordo di liberalizzazione tra l’UE e il Marocco deve essere un segnale per lo sviluppo, la stabilità e il ripristino economico dell’intera regione nordafricana. L’Unione non può e non deve perdere la possibilità di essere protagonista di una rinnovata politica commerciale, capace di aiutare quei paesi che sono stati travolti da crisi politiche e sociali con drammatiche conseguenze per le economie nazionali e, di riflesso, per i nostri investimenti in quei territori.</p>
      <p sl="it">Con il voto di oggi sulla creazione di un meccanismo standard per la risoluzione delle controversie, applicabile ed efficace, abbiamo dunque una garanzia in più a sostegno degli investimenti europei in Marocco, investimenti fondamentali per il benessere economico dell’intera regione che coprono la quasi totalità dei settori.</p>
      <p sl="it">Il voto di oggi sottolinea inoltre la volontà dell’Unione di evitare che si abbiano effetti negativi ed economici sui consumatori finali di entrambe le sponde del Mediterraneo attraverso scelte di politica protezionistica che continua a tener conto di interessi particolari, procrastinando la ratifica di accordi che invece sono fondamentali per riequilibrare e bilanciare le scelte economiche di un’area che comincia ad essere d’interesse per i nostri competitori commerciali come la Cina e i paesi del Medio Oriente.</p>
    </intervention>
    <intervention id="3-261-500" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Con questa relazione, il Parlamento europeo autorizza la creazione di un meccanismo standard di risoluzione delle controversie che dovrebbe prevedere procedure di ricorso semplificate ed efficaci entro precisi limiti di tempo per le controversie derivanti dagli accordi euromediterranei tra l’UE e il Marocco. La risoluzione delle controversie mediante la diplomazia non si è rivelata efficiente e ha prodotto situazioni in cui controversie sono rimaste irrisolte, visto che possono essere facilmente bloccate dalla parte convenuta. I ritardi nella composizione delle controversie hanno un effetto negativo sul mondo economico e sui consumatori finali di entrambe le sponde del Mediterraneo. Gli aggiornamenti degli accordi di libero scambio euromediterranei possono contribuire alla stabilità economica e politica in questa regione chiave al fine di consolidare un’unica zona di pace, sviluppo, giustizia, uguaglianza, libertà, pluralismo, democrazia e rispetto. Il modello a cui si ispira il meccanismo proposto sono i meccanismi di risoluzione delle controversie degli accordi più recenti conclusi dall’Unione europea e il protocollo d’intesa dell’OMC sulle norme e procedure che disciplinano la risoluzione delle controversie. La Commissione deve garantire un’applicazione efficace ed efficiente del meccanismo. Per i suddetti motivi, ho votato a favore della risoluzione che autorizza la conclusione dell’accordo.</p>
    </intervention>
    <intervention id="3-261-750" speaker_id="96903" name="Paulo RANGEL" is_mep="True" mode="written" nationality="Portugal" birth_date="18-02-1968" m_state="PT">
      <p sl="pt">Ho votato a favore della conclusione di questo accordo tra l’UE e il Regno del Marocco il cui obiettivo è la creazione di un meccanismo di risoluzione delle controversie applicabile alle controversie nel quadro delle disposizioni commerciali dell’accordo euromediterraneo. Fino ad oggi la risoluzione di controversie derivanti da accordi euromediterranei si è basata unicamente su approcci diplomatici. In pratica ciò non è efficiente e ha prodotto situazioni in cui controversie sono rimaste irrisolte o sono rimaste bloccate. Auspico che l’applicazione di tale meccanismo standard per la composizione delle controversie aumenti la sicurezza e la prevedibilità delle relazioni commerciali tra l’UE e il Regno del Marocco.</p>
    </intervention>
    <intervention id="3-262-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">A favore. Fino ad oggi la risoluzione di controversie derivanti da accordi euromediterranei si è basata unicamente su approcci diplomatici. In pratica ciò non è efficiente e ha prodotto situazioni in cui controversie sono rimaste irrisolte, visto che possono essere facilmente bloccate dalla parte convenuta.</p>
      <p sl="en">Nel 2006 il Consiglio ha autorizzato la Commissione ad avviare negoziati con i suoi partner della regione mediterranea al fine di negoziare un idoneo dispositivo di risoluzione delle controversie. Un progetto di accordo è stato avviato con il Marocco alla Conferenza ministeriale del commercio euro-mediterraneo a Bruxelles il 9 dicembre 2009, che è stato confermato nel corso del Vertice UE-Marocco, il 7 marzo 2010.</p>
      <p sl="en">La creazione di un meccanismo standard di risoluzione delle controversie è accolta favorevolmente in quanto dovrebbe prevedere procedure di ricorso semplificate ed efficaci entro precisi limiti di tempo.</p>
    </intervention>
    <intervention id="3-266-000" speaker_id="96922" name="Izaskun BILBAO BARANDICA" is_mep="True" mode="written" nationality="Spain" birth_date="27-03-1961" birth_place="Bermeo" m_state="ES">
      <p sl="es">Appoggio la creazione di un meccanismo standard per la composizione delle controversie con l’Egitto, per risolvere le inefficienze e le impasse e per concludere il progetto di accordo con tale paese. L’accordo può contribuire alla stabilità economica e politica della zona euromediterranea, che consentirà un futuro basato su pace, giustizia, libertà, pluralismo e democrazia.</p>
    </intervention>
    <intervention id="3-266-500" speaker_id="38610" name="Slavi BINEV" is_mep="True" mode="written" nationality="Bulgaria" birth_date="10-12-1965" birth_place="Sofia" p_group="Non" m_state="BG">
      <p sl="bg">Ho votato a favore della risoluzione, in quanto occorre creare un meccanismo efficace per dirimere le controversie di natura commerciale tra l’Unione europea e la Repubblica araba d’Egitto. Il meccanismo proposto è modellato sui meccanismi di risoluzione delle controversie degli accordi più recenti conclusi dall’Unione europea, che sono conformi alle norme e procedure dell’OMC in materia di composizione delle controversie. Il meccanismo favorirà il funzionamento dell’accordo di libero scambio euromediterraneo, ma stabilizzerà principalmente i rapporti commerciali bilaterali tra l’Unione europea e la Repubblica araba d’Egitto.</p>
    </intervention>
    <intervention id="3-267-000" speaker_id="29074" name="Vito BONSIGNORE" is_mep="True" mode="written" nationality="Italy" birth_date="03-07-1943" birth_place="Bronte" p_group="Group of the European People's Party (Christian Democrats) - Vice" m_state="IT">
      <p sl="it">Ho espresso voto favorevole sul dispositivo di risoluzione delle controversie proposto dal collega Susta. Infatti concordo sul fatto che una corretta applicazione di un meccanismo standard di risoluzione delle controversie potrebbe rappresentare un ulteriore passo avanti verso la creazione e il buon funzionamento dell’accordo di libero scambio euromediterraneo. Fino ad oggi, le controversie derivanti da accordi euromediterranei sono state risolte, laddove possibile, solo con rapporti diplomatici. È invece opportuno avere un meccanismo stabile, anche perché trascinare per lunghi periodi controversie di natura commerciale può provocare effetti negativi sui consumatori finali di entrambe le sponde del Mediterraneo. Alla luce poi di quanto sta accadendo in alcuni paesi del Nord Africa, è indubbio che il cammino verso la stabilità economica e politica di quei territori passi anche attraverso un buon funzionamento degli accordi di libero scambio nel Mediterraneo.</p>
    </intervention>
    <intervention id="3-267-500" speaker_id="96867" name="Maria da Graça CARVALHO" is_mep="True" mode="written" nationality="Portugal" m_state="PT">
      <p sl="pt">Tutti gli aggiornamenti di accordi di libero scambio Euromed incidono molto sulla stabilità economica e politica dei paesi e contribuiscono agli innumerevoli progressi sociali e democratici che ne conseguono. Accolgo pertanto con favore ogni sforzo compiuto in questa direzione. Data la risoluzione incompleta di determinate controversie ai sensi delle disposizioni commerciali dell’accordo euromediterraneo che crea un’associazione tra le Comunità europee e la Repubblica araba d’Egitto, riconosco l’inefficacia del sistema creato per questa regione ricorrendo all’approccio diplomatico. Accetto pertanto la necessità di un meccanismo di applicazione semplice ed efficace delle risorse, pertanto concordo col progetto di decisione del Consiglio concernente la conclusione di un accordo tra l’Unione europea e la Repubblica araba d’Egitto che istituisce un dispositivo di risoluzione delle controversie.</p>
    </intervention>
    <intervention id="3-268-000" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">La situazione attuale in Egitto offusca forse la necessità di proseguire con l’adozione di accordi come questo. Tuttavia, una volta trascorso il periodo di turbolenze e incertezze caratteristico di situazioni quali quelle vissute attualmente al Cairo, lo Stato egiziano dovrà adoperarsi per assumere nuovamente la pienezza delle sue funzioni. Tra queste si annoverano le relazioni esterne, segnatamente con l’Unione europea, sua partner in un accordo euromediterraneo. Benché le ipotetiche controversie future con l’UE rappresentino probabilmente l’ultima delle preoccupazioni attuali dell’Egitto, ritengo che non sia svantaggioso adottare meccanismi che consentano una loro rapida risoluzione, per il bene di ambo le parti. L’Egitto è inestricabilmente legato alla storia dell’Europa e del mondo. Spero che gli sia riservato un grande futuro, all’altezza del suo passato.</p>
    </intervention>
    <intervention id="3-268-500" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">La raccomandazione si basa su un progetto di decisione del Consiglio concernente la conclusione dell’accordo in forma di protocollo tra l’Unione europea e la Repubblica araba d’Egitto che istituisce un dispositivo di risoluzione delle controversie. Tale protocollo assume un significato molto speciale in un momento in cui l’Egitto sta compiendo i primi passi verso la realizzazione di un regime democratico. In generale, la composizione di conflitti commerciali tra i paesi mediante la diplomazia non ha sempre avuto l’effetto desiderato. Pertanto, nel contesto della regione euromediterranea, sono stati avviati negoziati tra l’UE e i suoi partner del Mediterraneo, nello specifico l’Egitto. Il progetto di accordo è stato siglato il 27 aprile 2010 nel corso della riunione del Consiglio di Associazione UE-Egitto svoltosi a Lussemburgo. Voto a favore di questo progetto di risoluzione legislativa del Parlamento europeo, in quanto sono convinto che migliorerà notevolmente i rapporti tra gli Stati in termini di libero scambio e contribuirà alla stabilità politica ed economica della regione. Accolgo pertanto con favore il nuovo accordo e auspico che, quando entrerà in vigore, non insorgano più dispute di nessun genere tra l’UE o i suoi Stati membri e la Repubblica araba d’Egitto.</p>
    </intervention>
    <intervention id="3-269-000" speaker_id="96706" name="João FERREIRA" is_mep="True" mode="written" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">Come citato nella motivazione della relazione, fino ad oggi la risoluzione di controversie derivanti da accordi euromediterranei si è basata unicamente su approcci diplomatici. Il modello “alternativo” proposto rientra nella logica promossa in seno all’Organizzazione mondiale del commercio che, alla ricerca di una presunta efficienza, tenta di eludere la sovranità nazionale, la risoluzione delle controversie attraverso il rispetto per le specificità di ogni paese e il diritto di tali paesi di difendere i propri interessi e quelli dei loro popoli. La composizione delle controversie mediante la diplomazia è una garanzia di parità di trattamento tra i paesi. Per contro, questo meccanismo sovverte tale principio, incoraggiando la circolazione del capitale e anteponendo il potere economico al potere politico, e l’interesse del capitale agli interessi dei paesi e dei loro popoli.</p>
      <p sl="pt">La nostra opposizione a tale meccanismo e alle sue implicazioni è tanto più giustificata in quanto deriva dalla conclusione di un accordo tra l’UE e il regime del dittatore Mubarak. Le rivolte del popolo egiziano a favore dei cambiamenti democratici, in difesa della propria sovranità contro le ingerenze estere, e la collusione del regime con gli interessi dell’imperialismo nella regione è un segnale positivo, che ci auguriamo finisca per avere implicazioni concrete in relazione a questo e ad altri accordi.</p>
    </intervention>
    <intervention id="3-270-000" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Fino ad oggi la risoluzione di controversie derivanti da accordi euromediterranei si è basata unicamente su approcci diplomatici. Il modello “alternativo” proposto rientra nella logica promossa in seno all’Organizzazione mondiale del commercio che, alla ricerca di una presunta efficienza, tenta di eludere la sovranità nazionale, la risoluzione delle controversie attraverso il rispetto per le specificità di ogni paese e il diritto di tali paesi di difendere i propri interessi e quelli dei loro popoli.</p>
      <p sl="pt">La composizione delle controversie mediante la diplomazia è una garanzia di parità di trattamento tra i paesi. Per contro, questo meccanismo sovverte tale principio, incoraggiando la circolazione del capitale e anteponendo il potere economico al potere politico, e l’interesse del capitale agli interessi dei paesi e dei loro popoli.</p>
      <p sl="pt">La nostra opposizione a tale meccanismo e alle sue implicazioni è tanto più giustificata in quanto deriva dalla conclusione di un accordo tra l’UE, la cui legittimità derivante dal trattato di Lisbona è discutibile, e il regime del dittatore Mubarak. Le rivolte del popolo egiziano a favore dei cambiamenti democratici, in difesa della propria sovranità contro le ingerenze estere, e la collusione del regime con gli interessi dell’imperialismo nella regione è un segnale positivo, che ci auguriamo finisca per avere implicazioni concrete in relazione a questo e ad altri accordi.</p>
    </intervention>
    <intervention id="3-271-000" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Malgrado l’incertezza della situazione in Egitto, ritengo che il Parlamento abbia ragione a portare avanti l’approvazione di questo accordo, che dovrebbe semplificare la vita alle imprese senza esprimere commenti politici sull’attuale governo egiziano.</p>
    </intervention>
    <intervention id="3-271-500" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">L’esperienza passata dimostra che la diplomazia non è riuscita a essere efficace nella risoluzione delle diverse controversie esistenti. Accolgo pertanto con favore la creazione di un meccanismo standard di risoluzione delle controversie è accolta favorevolmente in quanto dovrebbe prevedere procedure di ricorso semplificate ed efficaci entro precisi limiti di tempo. Convengo con il relatore, che ritiene che questi aggiornamenti degli accordi di libero scambio UE-Egitto possano contribuire alla stabilità economica e politica in questa regione chiave al fine di consolidare un’unica zona di pace, sviluppo, giustizia, uguaglianza, libertà, pluralismo, democrazia e rispetto. Inoltre la corretta applicazione di tale meccanismo potrebbe aumentare la sicurezza e la prevedibilità delle nostre relazioni commerciali bilaterali e potrebbe rappresentare un ulteriore passo avanti verso la creazione e il buon funzionamento dell’accordo di libero scambio UE-Egitto.</p>
    </intervention>
    <intervention id="3-272-000" speaker_id="97344" name="Paul MURPHY" is_mep="True" mode="written" nationality="Ireland" birth_date="13-04-1983" birth_place="Dublin" p_group="Confederal Group of the European United Left - Nordic Green Left" m_state="IE">
      <p sl="en">Ho votato contro la relazione, in quanto nutro profonde perplessità sull’approccio economico e politico dell’UE nei confronti dei paesi che rientrano nell’accordo euromediterraneo. La creazione di uno spazio di libero scambio avrebbe conseguenze drammatiche per i lavoratori della regione. Sulla base dei dati dell’UE, si stima che l’Egitto possa perdere 1,5 milioni di posti di lavoro. Le prospettive economiche disastrose per i giovani e l’indignazione nei confronti della corruzione e degli eccessi dell’esigua elite dittatoriale sono al centro del movimento rivoluzionario e delle aspirazioni del popolo egiziano. Portare avanti la dottrina del libero scambio nell’interesse delle grandi imprese europee e delle elite ricche significa proseguire con lo status quo, e tale proposta va pertanto respinta. I negoziati sull’accordo sono stati presieduti da rappresentanti del regime dittatoriale di Mubarak, che è stato estromesso dalle rivolte rivoluzionarie. I vertici dell’esercito sono tuttavia strettamente legati agli interessi economici del regime precedente e non rappresentano le richieste e aspirazioni legittime dei lavoratori. I rapporti commerciali devono fondarsi sulle reali esigenze della maggioranza della popolazione e non sull’avidità delle elite ristrette e delle grandi aziende.</p>
    </intervention>
    <intervention id="3-272-500" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Con questa relazione, il Parlamento europeo autorizza la creazione di un meccanismo standard di risoluzione delle controversie che dovrebbe prevedere procedure di ricorso semplificate ed efficaci entro precisi limiti di tempo per le controversie derivanti dagli accordi euromediterranei tra l’UE e la Repubblica araba d’Egitto. La risoluzione delle controversie mediante la diplomazia non si è rivelata efficiente e ha prodotto situazioni in cui controversie sono rimaste irrisolte, visto che possono essere facilmente bloccate dalla parte convenuta. I ritardi nella composizione delle controversie hanno un effetto negativo sul mondo economico e sui consumatori finali di entrambe le sponde del Mediterraneo. Gli aggiornamenti degli accordi di libero scambio euromediterranei possono contribuire alla stabilità economica e politica in questa regione chiave al fine di consolidare un’unica zona di pace, sviluppo, giustizia, uguaglianza, libertà, pluralismo, democrazia e rispetto. Il modello a cui si ispira il meccanismo proposto sono i meccanismi di risoluzione delle controversie degli accordi più recenti conclusi dall’Unione europea e il protocollo d’intesa dell’OMC sulle norme e procedure che disciplinano la risoluzione delle controversie. La Commissione deve garantire un’applicazione efficace ed efficiente del meccanismo. Per i suddetti motivi, ho votato a favore della risoluzione che autorizza la conclusione dell’accordo.</p>
    </intervention>
    <intervention id="3-272-750" speaker_id="96903" name="Paulo RANGEL" is_mep="True" mode="written" nationality="Portugal" birth_date="18-02-1968" m_state="PT">
      <p sl="pt">Ho votato a favore della conclusione di questo accordo UE-Egitto il cui obiettivo è la creazione di un meccanismo di risoluzione delle controversie applicabile alle controversie nel quadro delle disposizioni commerciali dell’accordo euromediterraneo. Fino ad oggi la risoluzione di controversie derivanti da accordi euromediterranei si è basata unicamente su approcci diplomatici. In pratica ciò non è efficiente e ha prodotto situazioni in cui controversie sono rimaste irrisolte o sono rimaste bloccate. Auspico che l’applicazione di tale meccanismo standard per la composizione delle controversie aumenti la sicurezza e la prevedibilità delle relazioni commerciali tra UE-Egitto.</p>
    </intervention>
    <intervention id="3-265-500" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Voto a favore di questa raccomandazione e accolgo con favore la creazione di un meccanismo di risoluzione delle controversie è accolta favorevolmente in quanto dovrebbe prevedere procedure di ricorso semplificate ed efficaci entro precisi limiti di tempo. Mi associo inoltre alla posizione del relatore, secondo cui gli aggiornamenti di accordi di libero scambio Euromed possono contribuire alla stabilità economica e politica in questa regione, aspetto essenziale al fine di consolidare un’unica zona di pace.</p>
    </intervention>
    <intervention id="3-270-250" speaker_id="96693" name="Juozas IMBRASAS" is_mep="True" mode="written" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="lt">Ho espresso il mio assenso al documento, in quanto fino ad oggi la risoluzione di controversie derivanti da accordi euromediterranei si è basata unicamente su approcci diplomatici. In pratica ciò non è efficiente e ha prodotto situazioni in cui controversie sono rimaste irrisolte, visto che possono essere facilmente bloccate dalla parte convenuta. Questi aggiornamenti di accordi di libero scambio Euromed possono contribuire alla stabilità economica e politica in questa regione chiave al fine di consolidare un’unica zona di pace, sviluppo, giustizia, uguaglianza, libertà, pluralismo, democrazia e rispetto. Inoltre la corretta applicazione di tale meccanismo potrebbe aumentare la sicurezza e la prevedibilità delle nostre relazioni commerciali bilaterali e potrebbe rappresentare un ulteriore passo avanti verso la creazione e il buon funzionamento dell’accordo di libero scambio euromediterraneo. Lunghe controversie hanno un effetto negativo sul mondo economico e sui consumatori finali di entrambe le sponde del Mediterraneo. Con l’entrata in vigore del trattato di Lisbona gli investimenti esteri diretti sono divenuti parte della politica commerciale dell’UE e quindi parte della competenza esclusiva dell’Unione. In un’epoca in cui gli investimenti esteri diretti hanno un ruolo importante per il benessere economico dei paesi e delle regioni, un meccanismo di composizione delle controversie efficace e funzionante servirà anche a risolvere le controversie in questo settore.</p>
    </intervention>
    <intervention id="3-270-500" speaker_id="96882" name="Elisabeth KÖSTINGER" is_mep="True" mode="written" nationality="Austria" birth_date="22-11-1978" birth_place="Wolfsberg" p_group="Group of the European People's Party (Christian Democrats)" m_state="AT">
      <p sl="de">Poiché le norme per la composizione delle controversie si basano sull’approccio diplomatico e hanno portato a situazioni in cui tali controversie rischiano di rimanere bloccate, il nuovo meccanismo per la risoluzione delle controversie commerciali merita il nostro sostegno. Il modello a cui si ispira il meccanismo sono gli accordi più recenti conclusi dall’Unione europea e il protocollo d’intesa dell’OMC. Con la Giordania, il Marocco e l’Egitto sono già stati stilati progetti di accordo che riguardano anche il commercio di prodotti agricoli. Accolgo con favore la decisione del Parlamento europeo di sostenere tali accordi.</p>
    </intervention>
    <intervention id="3-273-000" speaker_id="96819" name="Licia RONZULLI" is_mep="True" mode="written" nationality="Italy" birth_date="14-09-1975" birth_place="Milano" p_group="Group of the European People's Party (Christian Democrats)" m_state="IT">
      <p sl="it">Voto a favore di questa risoluzione perché ritengo essenziale che l’Unione europea preveda un idoneo dispositivo di risoluzione delle controversie che emergono dall’attuazione degli accordi euromediterranei. Nel 2006 il Consiglio ha autorizzato la Commissione ad avviare negoziati con i partner della regione mediterranea e soltanto nel 2009 l’accordo è stato siglato.</p>
      <p sl="it">La creazione di un meccanismo predefinito di risoluzione delle controversie dovrebbe finalmente introdurre delle procedure di ricorso semplificate ed efficaci entro precisi limiti di tempo. Mi associo all’opinione del relatore che reputa fondamentali gli aggiornamenti degli accordi di libero scambio Euromed, al fine di contribuire alla stabilità economica e politica in questa regione e di consolidare un’unica zona di pace e sviluppo. Il meccanismo proposto è modellato sui meccanismi di risoluzione delle controversie degli accordi di partenariato più recenti conclusi dall’Unione europea e sullo schema di risoluzione delle controversie dell´OMC. In un’epoca in cui gli investimenti esteri diretti hanno un ruolo decisivo per il benessere economico degli Stati membri europei, auspico che un meccanismo di composizione delle controversie efficace e funzionante servirà anche a risolvere le controversie in questo settore.</p>
    </intervention>
    <intervention id="3-274-500" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Voto a favore della relazione, e mi preme sottolineare che si tratta di un passo avanti importante nel proseguimento dei negoziati tra UE ed Ucraina in modo da definire un percorso che in futuro permetta la piena adesione del paese all’UE.</p>
    </intervention>
    <intervention id="3-274-750" speaker_id="96680" name="Zigmantas BALČYTIS" is_mep="True" mode="written" nationality="Lithuania" birth_date="16-11-1953" birth_place="Šilutė" p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">Ho votato a favore della relazione. Grazie all’attuazione della politica europea di vicinato, ai paesi partner viene offerta la possibilità di partecipare in maniera graduale a determinati programmi dell’Unione e alle attività delle agenzie. Si tratta di una delle tante misure tese a promuovere le riforme, la modernizzazione e la transizione nei paesi che confinano con l’Unione europea. Nel giugno 2007, il Consiglio dell’Unione europea ha ribadito nuovamente l’importanza enorme della politica europea di vicinato, e pertanto il protocollo in oggetto creerà le condizioni per permettere all’Ucraina di partecipare a importanti programmi comunitari e di beneficiare delle migliori pratiche comunitarie che contribuiscono allo sviluppo di processi democratici.</p>
    </intervention>
    <intervention id="3-275-000" speaker_id="96846" name="George BECALI" is_mep="True" mode="written" nationality="Romania" birth_date="25-06-1958" birth_place="Brăila" p_group="Non" m_state="RO">
      <p sl="ro">Ho votato a favore della proposta del nostro relatore. Ritengo che, se gli obblighi previsti dal protocollo verranno rispettati, ne beneficeranno entrambe le parti. L’Unione europea si assicurerà un partner democratico solido e stabile in prossimità della frontiera orientale, mentre ai cittadini ucraini verrà offerta una prospettiva europea più chiara.</p>
    </intervention>
    <intervention id="3-275-500" speaker_id="23788" name="Adam BIELAN" is_mep="True" mode="written" nationality="Poland" birth_date="12-09-1974" birth_place="Gdańsk" m_state="PL">
      <p sl="pl">Fin dall’inizio del mio mandato al Parlamento europeo, ho sempre sostenuto con vigore le aspirazioni europeiste dell’Ucraina. L’Ucraina è uno dei partner più importanti nella politica orientale della Polonia. Inoltre, insieme all’Ucraina, il mio paese si sta preparando a ospitare il campionato europeo di calcio del prossimo anno. Per conseguire gli obiettivi della politica estera dell’Unione, e anche per ragioni di sicurezza, è estremamente importante che tutta l’UE intensifichi la cooperazione con l’Ucraina. Ritengo che appoggiare la giovane democrazia in Ucraina sia uno dei nostri obblighi più importanti. Appoggio pertanto l’accelerazione dei negoziati sull’area di libero scambio e una partecipazione quanto più ampia possibile dell’Ucraina ai programmi dell’Unione. Mi sono espresso a favore della relazione e, così facendo, ho manifestato il mio consenso alla conclusione del protocollo dell’accordo di partenariato e di cooperazione tra l’Unione europea e l’Ucraina.</p>
    </intervention>
    <intervention id="3-275-750" speaker_id="38610" name="Slavi BINEV" is_mep="True" mode="written" nationality="Bulgaria" birth_date="10-12-1965" birth_place="Sofia" p_group="Non" m_state="BG">
      <p sl="bg">Il protocollo contiene l’accordo quadro sui principi generali della partecipazione dell’Ucraina ai programmi dell’Unione. Prevede clausole standard che verranno applicate a tutti i paesi partner della politica europea di vicinato con cui verranno conclusi tali protocolli. A mio parere, l’Ucraina sta compiendo gi sforzi necessari, pertanto appoggio la conclusione di questo accordo.</p>
    </intervention>
    <intervention id="3-276-000" speaker_id="96681" name="Vilija BLINKEVIČIŪTĖ" is_mep="True" mode="written" nationality="Lithuania" birth_date="03-03-1960" birth_place="Linkuva" m_state="LT">
      <p sl="lt">Ho votato a favore della risoluzione legislativa sull’autorizzazione del Parlamento europeo al progetto di decisione del Consiglio, in base al quale è previsto un protocollo aggiuntivo all’accordo di partenariato e cooperazione UE-Ucraina. Ai sensi di tale protocollo, l’Ucraina avrà la possibilità di partecipare ai programmi comunitari su imprese e imprenditorialità, energia e tecnologie dell’informazione e della comunicazione. In base a tale accordo, l’Ucraina sarà tenuta a versare un contributo finanziario al bilancio generale dell’UE in base ai programmi a cui intende partecipare, mentre l’UE, a propria volta, garantirà che tali programmi siano soggetti al controllo e alla revisione delle istituzioni europee. Sono la vicepresidente della commissione per la cooperazione parlamentare UE-Ucraina, e sono convinta che la conclusione di questo protocollo offrirà all’Ucraina maggiori opportunità per la convergenza tra le sue politiche e le politiche, gli standard e le norme dell’UE nelle aree d’interesse.</p>
    </intervention>
    <intervention id="3-277-000" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Il rapporto tra l’Unione europea e l’Ucraina è stato caratterizzato da passi in avanti e battute d’arresto che, a volte, hanno determinato un grado di minore o maggiore vicinanza allo Stato limitrofo della Russia. Il 18 giugno 2007 il Consiglio ha fornito orientamenti alla Commissione per la negoziazione di accordi quadro con Algeria, Armenia, Azerbaigian, Egitto, Georgia, Israele, Giordania, Libano, Moldova, Marocco, Autorità palestinese, Tunisia e Ucraina sui principi generali che disciplinano la partecipazione di tali paesi ai programmi comunitari. Ritengo che la conclusione del suddetto accordo sia positiva per la necessità di chiarire l’ambito di partecipazione dell’Ucraina ai programmi europei e per contribuire a migliorarne i rapporti con l’Unione.</p>
    </intervention>
    <intervention id="3-277-500" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="it">La politica europea di vicinato prevede la graduale apertura dei programmi dell’Unione europea alla partecipazione dei paesi limitrofi allo scopo di promuoverne le riforme, la modernizzazione e, spesso, la democratizzazione. Alla luce di ciò, il 5 marzo 2007 il Consiglio ha adottato un approccio generale teso a “consentire ai partner della politica europea di vicinato di partecipare alle agenzie comunitarie e ai programmi comunitari”. Di conseguenza, la Commissione ha iniziato a negoziare accordi quadro con i paesi limitrofi, tra cui l’Ucraina, la cui documentazione è completa e pronta a essere presentata al Parlamento europeo per riceverne l’approvazione, ai sensi del trattato sul funzionamento dell’Unione europea. Voto a favore dell’accordo di partenariato e di cooperazione che istituisce un partenariato tra le Comunità europee e i loro Stati membri, da una parte, e l’Ucraina, dall’altra, riguardante un accordo quadro fra l’Unione europea e l’Ucraina sui principi generali della partecipazione dell’Ucraina ai programmi dell’Unione e lo accolgo con favore in quanto si tratta di un altro passo verso gli obiettivi che hanno ispirato la creazione del mercato comune.</p>
    </intervention>
    <intervention id="3-278-000" speaker_id="96706" name="João FERREIRA" is_mep="True" mode="written" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">Per noi, la conclusione di questo accordo presenta numerosi problemi, data la natura estremamente vaga della proposta presentata. Si parla di programmi, ma non ci è stato detto con chiarezza a quali programmi potrà prendere parte l’Ucraina, quale sarà la forma di tale partecipazione o quali saranno le condizioni finanziarie e le implicazioni di tale coinvolgimento. Si parla di vantaggi, senza specificare da dove proverrebbero.</p>
      <p sl="pt">Riteniamo che l’istituzione di accordi con obiettivi quali quelli annunciati dovrebbe essere basata sul rispetto della sovranità dei paesi e dei loro popoli, sull’interesse vicendevole, sulla reciprocità e sulla cooperazione, tenendo conto delle peculiarità di ciascun paese; andrebbero valutati i contributi di ogni paese all’accordo dai punti di vista economico, sociale e culturale. Non possiamo aggiungere altro sulla relazione, se non che è deplorevole che promuova l’istituzione di un protocollo di cui non siamo autorizzati a conoscere il contenuto esatto e le implicazioni.</p>
    </intervention>
    <intervention id="3-279-000" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">La conclusione di questo accordo presenta numerosi problemi, data la natura estremamente vaga della proposta presentata. Si parla di programmi, ma non ci è stato detto con chiarezza a quali programmi potrà prendere parte l’Ucraina, quale sarà la forma di tale partecipazione o quali saranno le implicazioni finanziarie di tale coinvolgimento. Vengono citati i principi generali che disciplinano tale partecipazione, ma non vengono specificati. Si parla di vantaggi, senza che la relazione specifichi da dove proverrebbero.</p>
      <p sl="pt">Riteniamo che all’atto di istituire accordi tra Stati sovrani, sia essenziale ispirarsi a quanto segue: rispetto della sovranità dei paesi e dei loro popoli, interesse vicendevole, reciprocità e cooperazione, tenendo conto delle peculiarità di ciascun paese; andrebbero valutati i contributi di ogni paese all’accordo dai punti di vista economico, sociale e culturale.</p>
      <p sl="pt">è deplorevole aver votato per una relazione che promuove l’istituzione di un protocollo, senza che ci siano state fornite informazioni sul suo contenuto e sulle sue implicazioni.</p>
    </intervention>
    <intervention id="3-279-500" speaker_id="96693" name="Juozas IMBRASAS" is_mep="True" mode="written" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="lt">Ho votato a favore della risoluzione sull’autorizzazione del Parlamento europeo al progetto di decisione del Consiglio, in base al quale è previsto un protocollo aggiuntivo all’accordo di partenariato e cooperazione UE-Ucraina. Ai sensi di tale protocollo, l’Ucraina avrà la possibilità di partecipare ai programmi comunitari su imprese e imprenditorialità, energia e tecnologie dell’informazione e della comunicazione. L’Ucraina sarà tenuta a versare un contributo finanziario al bilancio generale dell’UE in base ai programmi a cui intende partecipare, mentre l’UE, a propria volta, garantirà che tali programmi siano soggetti al controllo e alla revisione delle istituzioni europee. La politica di partenariato e cooperazione offrirà all’Ucraina maggiori opportunità per la convergenza tra le sue politiche e le politiche, gli standard e le norme dell’UE nelle aree d’interesse.</p>
    </intervention>
    <intervention id="3-280-000" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ho votato a favore di questa relazione tecnica che autorizza l’Ucraina a partecipare ai programmi dell’Unione europea.</p>
    </intervention>
    <intervention id="3-280-500" speaker_id="95017" name="Iosif MATULA" is_mep="True" mode="written" nationality="Romania" birth_date="23-08-1958" birth_place="Tamasda" p_group="Group of the European People's Party (Christian Democrats)" m_state="RO">
      <p sl="ro">Ho votato a favore del progetto di risoluzione sulla decisione del Consiglio riguardante un accordo quadro fra l’Unione europea e l’Ucraina sui principi generali della partecipazione dell’Ucraina ai programmi dell’Unione. Tale documento fa parte della politica europea di vicinato, ma soddisfa anche il desiderio dell’Ucraina di partecipare a un maggior numero di programmi comunitari attuali e futuri. Inoltre, l’Ucraina potrà fare domanda di assistenza all’Unione per partecipare a un programma specifico, in linea con le disposizioni generali sull’istituzione di uno strumento per il vicinato e il partenariato europeo o sulla base di altre norme analoghe in materia di assistenza esterna. Ciò potrebbe anche andare a vantaggio delle relazioni tra Romania e Ucraina. Dobbiamo sviluppare in maniera pragmatica tali rapporti, per permettere ai cittadini di beneficiare direttamente delle nostre decisioni politiche.</p>
    </intervention>
    <intervention id="3-280-750" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">Da tempo i rapporti UE-Ucraina sono caratterizzati da alti e bassi. Nella maggioranza dei casi, i diversi stati d’animo sono dettati dal grado maggiore o minore di vicinanza dell’Ucraina al paese limitrofo della Russia. Il protocollo contribuirà alla creazione di un quadro chiaro per la partecipazione dell’Ucraina ai vari programmi europei, per garantire che in futuro i rapporti UE-Ucraina non siano soggetti agli alti e bassi che li hanno caratterizzati fino a questo momento.</p>
    </intervention>
    <intervention id="3-281-000" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">La partecipazione dell’Ucraina ai programmi dell’Unione europea rappresenta un passo importante sia per l’Ucraina sia per l’UE. Tale coinvolgimento promuoverà lo scambio di conoscenze scientifiche e della ricerca. I programmi per gli studenti verranno ampliati e i vantaggi finanziari, economici e sociali saranno evidenti per ambo le parti. La posizione geografica dell’Ucraina è un fattore importante e costituisce anche un vantaggio notevole per l’UE, in quanto le consentirà di migliorare i rapporti con altri Stati dell’Europa orientale. Sono pertanto favorevole al progetto.</p>
    </intervention>
    <intervention id="3-281-500" speaker_id="28279" name="Justas Vincas PALECKIS" is_mep="True" mode="written" nationality="Lithuania" birth_date="01-01-1942" birth_place="Samara " p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">Ho votato a favore della raccomandazione per autorizzare l’Ucraina a partecipare ai programmi comunitari attuali e a quelli che verranno avviati in futuro, in aree quali le imprese, l’energia, le tecnologie e le comunicazioni. L’accordo in oggetto accelererà la riforma dell’amministrazione pubblica ucraina e la convergenza tra le varie aree dell’economia del paese e la legislazione, gli standard e gli esempi di buone pratiche dell’UE. In cambio del contributo finanziario ai programmi, l’Ucraina avrà diritto a partecipare in qualità di osservatore alle commissioni che coordinano i programmi comunitari. Le iniziative su eventuali programmi proposte dall’Ucraina verranno considerate come quelle avanzate dagli Stati membri dell’UE, permettendo all’Ucraina di avvicinarsi gradualmente all’UE.</p>
    </intervention>
    <intervention id="3-281-750" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">I rapporti tra l’Unione europea e l’Ucraina sono stati caratterizzati da passi in avanti e battute d’arresto. Il 18 giugno 2007 il Consiglio ha fornito orientamenti alla Commissione per la negoziazione di accordi quadro con Algeria, Armenia, Azerbaigian, Egitto, Georgia, Israele, Giordania, Libano, Moldova, Marocco, Autorità palestinese, Tunisia e Ucraina sui principi generali che disciplinano la partecipazione di tali paesi ai programmi comunitari. è essenziale stabilire un quadro giuridico chiaro e preciso per la partecipazione dell’Ucraina a programmi europei, contribuendo pertanto a migliorarne i rapporti con l’Unione. Ho quindi votato a favore del progetto di decisione del Consiglio relativo alla conclusione del protocollo dell’accordo di partenariato e di cooperazione che istituisce un partenariato tra le Comunità europee e i loro Stati membri, da una parte, e l’Ucraina, dall’altra, riguardante un accordo quadro fra l’Unione europea e l’Ucraina sui principi generali della partecipazione dell’Ucraina ai programmi dell’Unione.</p>
    </intervention>
    <intervention id="3-282-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Considerando il progetto di decisione del Consiglio (13604/2010), considerando il progetto di protocollo dell’accordo di partenariato e di cooperazione che istituisce un partenariato tra le Comunità europee e i loro Stati membri, da una parte, e l’Ucraina, dall’altra, concluso il 14 giugno 1994, riguardante un accordo quadro fra l’Unione europea e l’Ucraina sui principi generali della partecipazione dell’Ucraina ai programmi dell’Unione (13962/2010), considerando la richiesta di autorizzazione presentata dal Consiglio ai sensi degli articoli nn. 114, 168, 169, 172, 173, paragrafo 3,, 188 e 192 e dell’articolo 218, paragrafo 6, secondo sottoparagrafo, comma (a), del trattato sul funzionamento dell’Unione europea (C7-0401/2010), considerando gli articoli nn. 81, 90, paragrafo 8, e 46, paragrafo 1, del regolamento del Parlamento, e considerando la raccomandazione della commissione per gli affari esteri (A7-0063/2011), autorizziamo la conclusione del protocollo.</p>
    </intervention>
    <intervention id="3-282-500" speaker_id="96773" name="Rafał TRZASKOWSKI" is_mep="True" mode="written" nationality="Poland" birth_date="17-01-1972" birth_place="Warszawa" p_group="Group of the European People's Party (Christian Democrats)" m_state="PL">
      <p sl="pl">La partecipazione a programmi e agenzie comunitarie da parte dei paesi che fanno parte della politica europea di vicinato è una delle forme più specifiche di cooperazione di tali paesi con l’Unione. Dovremmo cercare di garantire che i programmi offerti diano il massimo sostegno possibile alle riforme intraprese da questi paesi per avvicinarsi all’Unione.</p>
    </intervention>
    <intervention id="3-282-750" speaker_id="96698" name="Viktor USPASKICH" is_mep="True" mode="written" nationality="Lithuania" birth_date="24-07-1959" birth_place="Vilnius" m_state="LT">
      <p sl="lt">Questa settimana a Bruxelles si svolge il diciottesimo ciclo di negoziati UE-Ucraina sulla sottoscrizione dell’accordo di associazione. Il processo è stato troppo lungo. è giunto il momento di firmare l’accordo, perché è nell’interesse di entrambe le parti. Con una popolazione di 46 milioni di abitanti, l’Ucraina ha bisogno di stabilità nella regione. Negli ultimi anni, l’Ucraina si è trasformata in un campo di calcio politico: non deve essere costretta a scegliere tra la Russia e l’occidente. è importante che gli Stati membri dell’UE, e la Lituania in particolare, approfondiscano attivamente la cooperazione con i loro vicini orientali, anche se permangono alcune differenze. La conclusione di un accordo di associazione positivo incoraggerebbe la modernizzazione e le riforme in Ucraina e l’aiuterebbe ad avvicinarsi agli standard comunitari.</p>
      <p sl="lt">Per quanto riguarda i negoziati sull’area di libero scambio, dobbiamo trovare un accordo sulle proposte tariffarie, sulle procedure di tassazione dell’energia e sullo sviluppo sostenibile. Altrettanto cruciale è liberalizzare la circolazione delle persone. I lituani ricordano ancora le restrizioni sui viaggi loro imposte. Sappiamo cosa vuol dire vivere alla frontiera esterna dell’Europa. è importante che la questione dei viaggi senza obbligo di visto diventi assolutamente prioritaria.</p>
    </intervention>
    <intervention id="3-283-500" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Voto a favore della relazione, in quanto è nell’interesse delle regioni in questione stabilire una base giuridica per gli scambi commerciali tra l’UE e la Groenlandia, in questo caso, che rientri tra le norme del mercato interno comunitario.</p>
    </intervention>
    <intervention id="3-284-000" speaker_id="29074" name="Vito BONSIGNORE" is_mep="True" mode="written" nationality="Italy" birth_date="03-07-1943" birth_place="Bronte" p_group="Group of the European People's Party (Christian Democrats) - Vice" m_state="IT">
      <p sl="it">Nel 2010 la Commissione ha presentato al Consiglio una proposta sulle norme d’importazione nell’UE di prodotti della pesca, ponendo quale base giuridica della propria attività l’articolo 203 del TFUE. Concordo con l’interpretazione secondo cui quest’attività legislativa debba essere regolata sulla base dell’articolo 43, in combinato disposto con l’articolo 204, consentendo in tale modo che le modifiche al regolamento siano apportate tramite la procedura legislativa ordinaria.</p>
      <p sl="it">Solo nel 2007, quasi l’87 per cento dei prodotti della pesca esportati dalla Groenlandia sono stati destinati all’UE. Per questo, stabilire delle regole generali per il commercio e l’importazione di prodotti della pesca che provengono dalla Groenlandia non può essere compito esclusivo della Commissione e del Consiglio, perché è in contrasto con quanto stabilito dallo stesso trattato di Lisbona. Per tale motivo, ritengo che il Parlamento europeo debba far sentire la propria voce in un settore così importante.</p>
    </intervention>
    <intervention id="3-285-000" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ho votato a favore della relazione sulle importazioni dalla Groenlandia di prodotti della pesca, che si propone di applicare le norme del mercato interno a tali importazioni non appena la Groenlandia recepirà la legislazione europea, segnatamente quella in materia di salute degli animali e di sicurezza degli alimenti. Ritengo tuttavia che la base giuridica della proposta vada modificata in modo da far assumere al testo la forma di regolamento invece che di decisione del Consiglio.</p>
    </intervention>
    <intervention id="3-286-000" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">La proposta fissa le norme generali per il commercio UE-Groenlandia di prodotti della pesca, tra cui molluschi bivalvi vivi, echinodermi, tunicati, gasteropodi marini e i loro sottoprodotti. Gli Stati membri dovrebbero autorizzare l’importazione di prodotti originari della Groenlandia, in linea con la legislazione europea sul commercio interno. L’importazione di prodotti nell’Unione sarà soggetta a una serie di condizioni, tra cui l’efficace recepimento e attuazione delle norme applicabili stabilite dalla legislazione dell’Unione in materia di salute animale e sicurezza degli alimenti. Convengo con la relatrice che il testo proposto debba essere adottato ricorrendo alla procedura legislativa ordinaria, e che il Parlamento debba esercitare i propri diritti legislativi in casi analoghi che dovessero presentarsi in futuro.</p>
    </intervention>
    <intervention id="3-286-500" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">I prodotti della pesca esportati dalla Groenlandia rappresentano circa l’82 per cento delle sue esportazioni totali e ammontavano a 255 milioni di euro nel 2007. Erano per la maggior parte (87 per cento) destinati all’UE, soprattutto alla Danimarca (97 per cento). La commissione per gli affari legali ha adottato all’unanimità un parere che avalla la richiesta che la base giuridica del testo legislativo proposto sia rappresentata dall’articolo 43, paragrafo 2, e dall’articolo 204 del trattato sul funzionamento dell’Unione europea, nonché dall’articolo unico dell’allegato protocollo (n. 34) concernente il regime particolare applicabile alla Groenlandia, al posto della base giuridica scelta dalla Commissione, vale a dire l’articolo 203 del TFUE. Pertanto, poiché il problema in questione è di carattere giuridico e non riguarda il contenuto della proposta di risoluzione, e alla luce del consenso ottenuto, concordo con l’adozione.</p>
    </intervention>
    <intervention id="3-287-000" speaker_id="96706" name="João FERREIRA" is_mep="True" mode="written" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">La discussione accesa sulla relazione è secondaria rispetto alla motivazione della stessa. Nello specifico, la commissione per la pesca del Parlamento europeo ha espresso il proprio dissenso sulla base giuridica scelta dalla Commissione per presentare tale proposta: l’articolo 203 del trattato sul funzionamento dell’Unione europea (TFUE), che prevede che il Consiglio esamini “disposizioni relative alle modalità e alla procedura dell’associazione tra i paesi e territori e l’Unione” dopo essersi consultato col Parlamento europeo. La commissione per la pesca ha ritenuto che come base giuridica andassero adottati gli articoli 43, paragrafo 2 – che fa riferimento alla procedura legislativa ordinaria, o colegislazione – e l’articolo 204 del TFUE, nonché dall’articolo unico dell’allegato protocollo (n. 34) concernente il regime particolare applicabile alla Groenlandia.</p>
      <p sl="pt">Tale posizione è stata avallata dal parere della commissione per gli affari legali. La questione importante che dovrebbe essenzialmente rappresentare la sostanza della relazione rimane a latere: la definizione delle norme applicabili alle importazioni di prodotti della pesca dalla Groenlandia all’UE. Tra i principali prodotti della pesca esportati dalla Groenlandia figurano i gamberi (59 per cento), l’ippoglosso nero (23 per cento), il merluzzo (9,5 per cento), i granchi (1,9 per cento), le capesante (1,4 per cento) e le uova di pesce (1,3 per cento).</p>
    </intervention>
    <intervention id="3-288-000" speaker_id="2338" name="Ian HUDGHTON" is_mep="True" mode="written" nationality="United Kingdom" birth_date="19-09-1951" birth_place="Forfar" p_group="Group of the Greens/European Free Alliance" m_state="GB">
      <p sl="en">Mi sono espresso a favore della relazione Fraga, che consente alla Groenlandia di esportare prodotti della pesca nell’UE malgrado non ne faccia parte. Quando la Groenlandia acquisì un governo locale sufficiente e decise di rinunciare alla CEE, dovette negoziare la propria uscita. Questo precedente smentisce le affermazioni fallaci secondo cui l’allargamento interno dell’UE imporrebbe agli Stati UE di recente indipendenza di fare nuovamente domanda di adesione.</p>
    </intervention>
    <intervention id="3-288-250" speaker_id="96693" name="Juozas IMBRASAS" is_mep="True" mode="written" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="lt">Ho votato a favore di questa relazione sulla proposta di decisione del Consiglio che fissa le norme generali per le importazioni nell’Unione europea di prodotti della pesca della Groenlandia, molluschi bivalvi vivi, echinodermi, tunicati, gasteropodi marini e i loro sottoprodotti. I prodotti della pesca esportati dalla Groenlandia rappresentano circa l’82 per cento delle sue esportazioni totali e ammontavano a 255 milioni di euro nel 2007. Erano per la maggior parte (87 per cento) destinati all’UE, soprattutto alla Danimarca (97 per cento). Tra i principali prodotti della pesca esportati dalla Groenlandia figurano i gamberi (59 per cento), l’ippoglosso nero (23 per cento), il merluzzo (9,5 per cento), i granchi (1,9 per cento), le capesante (1,4 per cento) e le uova di pesce (1,3 per cento). Tale decisione comprende una modifica del quadro giuridico, da una decisione del Consiglio a un regolamento del Parlamento europeo e del Consiglio.</p>
    </intervention>
    <intervention id="3-288-500" speaker_id="96882" name="Elisabeth KÖSTINGER" is_mep="True" mode="written" nationality="Austria" birth_date="22-11-1978" birth_place="Wolfsberg" p_group="Group of the European People's Party (Christian Democrats)" m_state="AT">
      <p sl="de">Il commercio di prodotti della pesca, molluschi bivalvi vivi, echinodermi, tunicati, gasteropodi marini e i loro sottoprodotti tra la Groenlandia e l’Unione europea in conformità alle norme previste dalla legislazione comunitaria e ad altre condizioni è perfettamente accettabile. Pertanto, non c’è ragione di obiettare al contenuto dell’accordo. Le importazioni di tali prodotti offrono un contributo gradito al commercio interno all’Unione.</p>
    </intervention>
    <intervention id="3-288-750" speaker_id="96816" name="Giovanni LA VIA" is_mep="True" mode="written" nationality="Italy" birth_date="28-06-1963" p_group="Group of the European People's Party (Christian Democrats)" m_state="IT">
      <p sl="it">Egregio Presidente, onorevoli colleghi, i rapporti commerciali esistenti fra UE e Groenlandia sono già da anni di rilevante consistenza. Infatti, già dal 2007 la Groenlandia esporta l’82 per cento dei propri prodotti della pesca, di cui ben l’87 per cento è destinato al mercato europeo. Possiamo quindi affermare che questo rappresenta per la Groenlandia un’importante risorsa, da aggiungere a quanto l’Europa garantisce in termini di sostegno finanziario, in cambio del mantenimento dei propri diritti sulla pesca nelle acque della Groenlandia. Il 26 aprile del 2010 il Parlamento europeo ha chiesto un parere alla commissione giuridica volto a definire la base giuridica sulla quale poter dare vita agli accordi con la Groenlandia. La commissione giuridica, si è espressa di recente, dando sostegno al Parlamento e confermando che la base giuridica degli accordi è, come sostenuto, da riscontrarsi nell’articolo 43, paragrafo 2 e nell’art. 204 del TFUE.</p>
    </intervention>
    <intervention id="3-289-000" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Mi sono espresso a favore della proposta che fissa le norme in materia di importazioni nell’UE dalla Groenlandia di prodotti della pesca e altri prodotti marini. La Groenlandia e l’UE intendono concludere un accordo in materia di igiene per questi prodotti; l’obiettivo è consentire alla Groenlandia di commerciare questi prodotti con l’UE sulla base di norme del mercato interno a condizione che la Groenlandia recepisca le norme in materia di igiene e salute degli animali che si applicano ai prodotti della pesca.</p>
    </intervention>
    <intervention id="3-289-125" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">La fissazione di norme sul commercio UE-Groenlandia di prodotti della pesca, molluschi bivalvi vivi, echinodermi, tunicati, gasteropodi marini e i loro sottoprodotti, garantisce che le importazioni dalla Groenlandia siano conformi alla legislazione comunitaria. Le importazioni di prodotti nell’Unione devono essere soggetti alle norme applicabili stabilite dalla legislazione dell’Unione in materia di salute animale e sicurezza degli alimenti. Di qui l’importanza dell’adozione della relazione.</p>
    </intervention>
    <intervention id="3-289-250" speaker_id="96999" name="Alexander MIRSKY" is_mep="True" mode="written" nationality="Latvia" birth_date="20-03-1964" birth_place="Vilna" p_group="Group of the Progressive Alliance of Socialists and Democrats in the European Parliament" m_state="LV">
      <p sl="en">Abbiamo appreso che la Groenlandia e l’Unione europea intendono sottoscrivere un accordo in materia di igiene concernente il pesce e i prodotti della pesca destinati al consumo umano. L’obiettivo di tale accordo consiste nell’autorizzare la Groenlandia a commerciare tali prodotti con l’Unione sulla base delle norme vigenti nel mercato interno, a condizione che la Groenlandia recepisca le norme in materia di igiene e, laddove necessario, di salute degli animali relative ai prodotti della pesca. Appoggio tale accordo e ho votato a favore.</p>
    </intervention>
    <intervention id="3-289-500" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Il 26 aprile 2010 il Parlamento europeo è stato consultato dal Consiglio in merito alla proposta in esame conformemente alla procedura di consultazione di cui all’articolo 203 del trattato sul funzionamento dell’Unione europea. La commissione per la pesca e il servizio giuridico del Parlamento europeo hanno espresso seri dubbi in merito alla base giuridica scelta dalla Commissione, ovvero l’articolo 203 del trattato sul funzionamento dell’Unione Europea, suggerendo invece come base giuridica corretta l’articolo 43, paragrafo 2, e l’articolo 204 del trattato sul funzionamento dell’Unione europea nonché l’articolo unico dell’allegato protocollo (n. 34) concernente il regime particolare applicabile alla Groenlandia.</p>
      <p sl="pt">La proposta della Commissione è stata modificata in linea con la relazione che viene ora sottoposta a votazione, in seguito alle raccomandazioni della commissione per gli affari legali.</p>
      <p sl="pt">La relazione merita il mio voto favorevole, in quanto è assolutamente auspicabile che venga adottata subito, in prima lettura.</p>
    </intervention>
    <intervention id="3-290-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">A favore. Nel 2007 i prodotti della pesca esportati dalla Groenlandia, circa l’82 per cento delle sue esportazioni totali, ammontavano a 1,9 miliardi di corone danesi (255 milioni di euro) ed erano per la maggior parte (87 per cento) destinati all’UE, soprattutto alla Danimarca (97 per cento). Tra i principali prodotti della pesca esportati dalla Groenlandia figurano i gamberi (59 per cento), l’ippoglosso nero (23 per cento), il merluzzo (9,5 per cento), i granchi (1,9 per cento), le capesante (1,4 per cento) e le uova di pesce (1,3 per cento)..</p>
      <p sl="en">Il 26 aprile 2010 il Parlamento europeo è stato consultato dal Consiglio in merito alla proposta in esame conformemente alla procedura di consultazione di cui all’articolo 203 del trattato sul funzionamento dell’Unione europea. La commissione per la pesca e il servizio giuridico del Parlamento europeo hanno espresso seri dubbi in merito alla base giuridica scelta dalla Commissione, ovvero l’articolo 203 del trattato sul funzionamento dell’Unione Europea, suggerendo invece come base giuridica corretta l’articolo 43, paragrafo 2, e l’articolo 204 del trattato sul funzionamento dell’Unione europea nonché l’articolo unico dell’allegato protocollo (n. 34) concernente il regime particolare applicabile alla Groenlandia.</p>
      <p sl="en">Di conseguenza, la commissione per la pesca ha chiesto alla commissione giuridica di elaborare un parere sulla base giuridica proposta. Nella riunione del 28 ottobre 2010 la commissione giuridica ha approvato all’unanimità un parere interamente favorevole alla richiesta che l’articolo 43, paragrafo 2, e l’articolo 204 del trattato sul funzionamento dell’Unione europea nonché l’articolo unico dell’allegato protocollo (n. 34) concernente il regime particolare applicabile alla Groenlandia costituiscano la base giuridica dell’atto legislativo proposto.</p>
    </intervention>
    <intervention id="3-291-000" speaker_id="96819" name="Licia RONZULLI" is_mep="True" mode="written" nationality="Italy" birth_date="14-09-1975" birth_place="Milano" p_group="Group of the European People's Party (Christian Democrats)" m_state="IT">
      <p sl="it">Attualmente è in vigore tra l’Unione europea e la Groenlandia un accordo speciale, con cui l’Unione europea mantiene i suoi diritti di pesca nelle acque della Groenlandia, offrendo in cambio sostegno finanziario.</p>
      <p sl="it">La Groenlandia, ex colonia danese, nel 1985 ha raggiunto la sua completa indipendenza, continuando ad essere associata all’Unione europea come uno dei paesi e territori d’oltremare. Basti pensare che solo nel 2007 i prodotti della pesca esportati dalla Groenlandia ammontavano all’82 per cento delle sue esportazioni totali, di cui circa l’87 per cento era destinato all’UE.</p>
      <p sl="it">Il 26 aprile 2010 la commissione per la pesca e il servizio giuridico del Parlamento europeo hanno espresso seri dubbi in merito alla base giuridica scelta dalla Commissione per la conclusione dell’accordo. Auspico che l’accordo votato produca un’estensione dell’applicazione delle norme interne europee relative al commercio dei prodotti della pesca anche per quelli provenienti dalla Groenlandia. Al contempo, occorre che sia sempre vigente il rispetto delle norme europee in materia di salute animale e di sicurezza alimentare del settore della pesca.</p>
    </intervention>
    <intervention id="3-292-125" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Concordo con la posizione illustrata nella relazione, che tiene conto delle raccomandazioni del gruppo consultivo dei servizi giuridici del Parlamento europeo, del Consiglio e della Commissione, e perché questa rappresenta pertanto una mera codificazione degli atti esistenti, senza modificazioni sostanziali.</p>
    </intervention>
    <intervention id="3-292-250" speaker_id="28276" name="Laima Liucija ANDRIKIENĖ" is_mep="True" mode="written" nationality="Lithuania" birth_date="01-01-1958" birth_place="Druskininkai" p_group="Group of the European People's Party (Christian Democrats)" m_state="LT">
      <p sl="lt">Mi sono espressa a favore della risoluzione sulle norme minime per le procedure applicate negli Stati membri ai fini del riconoscimento e della revoca della protezione internazionale. I lavori per l’istituzione di un sistema comune europeo di asilo sono iniziati dopo l’entrata in vigore del trattato di Amsterdam nel maggio 1999, ma malgrado gli sforzi di armonizzazione messi in atto da dieci anni in materia di asilo, sussistono tuttavia divergenze importanti tra le disposizioni nazionali e per quanto riguarda la loro applicazione. Concordo con il parere secondo cui, qualunque sia lo Stato membro in cui presentano la domanda di asilo, i richiedenti devono beneficiare di un elevato livello di trattamento equivalente in tutta Europa. L’armonizzazione legislativa da sola è pertanto insufficiente e richiederà di essere associata a un rafforzamento della cooperazione pratica tra gli Stati membri. Per conseguire tali obiettivi, è evidente che occorre adottare immediatamente delle riforme, di modo che chi fa domanda di asilo negli Stati membri dell’UE possa ricevere una tutela efficace. Votando a favore di questa risoluzione, gli eurodeputati contribuiscono alla creazione di una politica europea in materia di asilo equa ed efficace.</p>
    </intervention>
    <intervention id="3-292-312" speaker_id="38610" name="Slavi BINEV" is_mep="True" mode="written" nationality="Bulgaria" birth_date="10-12-1965" birth_place="Sofia" p_group="Non" m_state="BG">
      <p sl="bg">Ritengo che le proposte siano contraddittorie. Da una parte, ci si propone di conseguire una maggiore armonizzazione, di migliorare le norme internazionali in materia di protezione e di aumentare la qualità e l’efficienza delle procedure di asilo. Dall’altra, le stesse produrranno un onere amministrativo ingiustificato, le procedure semplificate per i tribunali li indurranno a prendere decisioni affrettate, svariati gruppi di persone rischiano di vedersi riservato un trattamento diverso senza alcuna ragione valida, e la sovranità degli Stati membri potrebbe subire un’ingente restrizione. Soppesando i pro e i contro delle proposte, visto che nessuna è chiaramente corroborata da argomentazioni più convincenti, ho preferito astenermi dal voto.</p>
    </intervention>
    <intervention id="3-292-375" speaker_id="96681" name="Vilija BLINKEVIČIŪTĖ" is_mep="True" mode="written" nationality="Lithuania" birth_date="03-03-1960" birth_place="Linkuva" m_state="LT">
      <p sl="it">L’obiettivo chiave dell’UE in materia di asilo consiste nell’istituire entro il 2012 uno spazio comune di protezione e solidarietà fondato su una procedura comune di asilo. Malgrado gli sforzi di armonizzazione messi in atto da dieci anni in materia di asilo, sussistono tuttavia divergenze importanti tra le disposizioni nazionali e per quanto riguarda la loro applicazione. Qualunque sia lo Stato membro in cui presentano la domanda di asilo, i richiedenti devono beneficiare di un elevato livello di trattamento equivalente in tutta Europa. L’adozione di un solido quadro giuridico europeo rappresenterà una condizione imprescindibile se l’Unione vorrà attuare, in maniera adeguata ed efficace, un sistema comune europeo di asilo. Soltanto il miglioramento e l’armonizzazione delle procedure e delle garanzie correlate permetteranno di realizzare un sistema comune. In questo contesto, una revisione fondamentale della direttiva procedure è assolutamente necessaria al fine di assicurare una procedura accessibile, equa ed efficace, nell’interesse sia dei richiedenti asilo che degli Stati membri. Mi preme sottolineare che la nuova proposta di direttiva rivista della Commissione potrebbe veramente contribuire a consentire una maggiore armonizzazione, a migliorare le norme di protezione internazionale e a rafforzare la qualità e l’efficacia delle procedure d’asilo.</p>
    </intervention>
    <intervention id="3-292-500" speaker_id="39722" name="Sebastian Valentin BODU" is_mep="True" mode="written" nationality="Romania" birth_date="07-12-1970" birth_place="Constanţa" p_group="Group of the European People's Party (Christian Democrats)" m_state="RO">
      <p sl="it">Malgrado gli sforzi di armonizzazione messi in atto da dieci anni in materia di asilo, sussistono tuttavia divergenze importanti tra le disposizioni nazionali e per quanto riguarda la loro applicazione. Tali disparità sono incompatibili con un sistema comune europeo di asilo e costituiscono un ostacolo alla sua realizzazione. In particolare, esse sono contrarie a uno dei fondamenti del sistema di Dublino, che si basa sulla presunzione che i sistemi di asilo degli Stati membri siano raffrontabili: qualunque sia lo Stato membro in cui presentano la domanda di asilo, i richiedenti devono beneficiare di un elevato livello di trattamento equivalente in tutta Europa.</p>
      <p sl="it">Se l’armonizzazione legislativa da sola non sarà sufficiente a ridurre tali differenze e richiederà di essere associata a un rafforzamento della cooperazione pratica tra gli Stati membri, l’adozione di un solido quadro giuridico europeo rappresenterà una condizione imprescindibile se l’Unione vorrà attuare, in maniera adeguata ed efficace, un sistema comune europeo di asilo, come più volte si è impegnata a fare. La proposta della Commissione correggerà gli errori del passato, quando l’approccio utilizzato in precedenza nei confronti dell’asilo incoraggiava tutta una serie di lacune in materia di garanzie procedurali per i richiedenti asilo.</p>
    </intervention>
    <intervention id="3-292-750" speaker_id="photo_generic" name="John Bufton, David Campbell Bannerman e Nigel Farage" is_mep="True" mode="written">
      <p sl="en">Gli europarlamentari dell’UKIP si sono astenuti dal votare sugli emendamenti alla relazione, ma il nostro comportamento non va interpretato come indifferenza, bensì è imputabile al fatto che la relazione rappresenta l’evoluzione della politica comune in materia di immigrazione e asilo ai sensi del trattato di Lisbona. I popoli europei non vogliono il trattato di Lisbona, né una politica comune in materia di immigrazione e asilo, per questo è stata loro negata la possibilità di indire un referendum sul trattato di Lisbona. Votare sugli emendamenti avrebbe comportato un avallo del diritto comunitario esistente (che non vogliamo) e un esercizio minuzioso e cavilloso per decidere quali parti fossero peggiori di altre. Pertanto, gli eurodeputati dell’UKIP si sono astenuti da votare sugli emendamenti, ma hanno votato con decisone contro la relazione nel suo complesso.</p>
    </intervention>
    <intervention id="3-293-750" speaker_id="28148" name="Françoise CASTEX" is_mep="True" mode="written" nationality="France" birth_date="07-02-1956" birth_place="Agadir" p_group="Group of the Progressive Alliance of Socialists and Democrats in the European Parliament" m_state="FR">
      <p sl="fr">Ho votato a favore di questa risoluzione tesa ad armonizzare i vari sistemi nazionali offrendo al contempo una migliore protezione dei diritti dei richiedenti e migliorando la qualità delle procedure. La risoluzione assicura il diritto all’assistenza legale fin dall’inizio della procedura tenendo conto della specificità dei richiedenti più vulnerabili, tra cui i minori non accompagnati. Mi rammarico tuttavia che, per il voto in plenaria, la destra europea si sia concentrata sul rafforzamento delle procedure accelerate sulla base del concetto che tutti i richiedenti asilo siano dei potenziali truffatori. Deploro che tali emendamenti siano stati adottati, in quanto questa visione dell’asilo è assolutamente caricaturale.</p>
    </intervention>
    <intervention id="3-294-000" speaker_id="28493" name="Derek Roland CLARK" is_mep="True" mode="written" nationality="United Kingdom" birth_date="10-10-1933" birth_place="Bristol" p_group="Europe of freedom and democracy Group" m_state="GB">
      <p sl="en">In veste di eurodeputato dell’UKIP, sono contrario a qualsiasi genere di ingerenza nel sistema britannico di asilo e in qualsiasi direttiva correlata che imponga norme comunitarie al Regno Unito. Mi sono pertanto astenuto dal votare su tutti gli emendamenti, perché non accetto nemmeno quelli apparentemente utili; è una questione di esclusiva competenza del Regno Unito. Ho pertanto votato contro la proposta emendata e contro la risoluzione legislativa.</p>
    </intervention>
    <intervention id="3-295-000" speaker_id="1892" name="Carlos COELHO" is_mep="True" mode="written" nationality="Portugal" birth_date="20-05-1960" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Nell’ultimo decennio sono stati compiuti notevoli progressi verso la creazione di un regime europeo comune in materia di asilo. Sussistono tuttavia divergenze importanti tra le disposizioni nazionali e per quanto riguarda la loro applicazione, che devono essere superate se vogliamo istituire entro il 2012 uno spazio comune di protezione e solidarietà fondato, tra l’altro, su una procedura comune di asilo.</p>
      <p sl="pt">Il grande obiettivo è che, qualunque sia lo Stato membro in cui presentano la domanda di asilo, i richiedenti beneficino di un elevato livello di trattamento equivalente in tutta Europa. In questo contesto, una revisione fondamentale della direttiva procedure è assolutamente necessaria al fine di assicurare una procedura accessibile, equa ed efficace. L’iniziativa della Commissione è generalmente positiva, in quanto consente una maggiore coerenza e armonizzazione, migliora le norme di protezione internazionale e rafforza la qualità e l’efficacia delle procedure.</p>
      <p sl="pt">Voglio complimentarmi con la relatrice per il lavoro e l’impegno, ma deploro che alcune delle sue proposte si siano spinte troppo lontano e abbiano finito per rendere impossibile un accordo col Consiglio su tale iniziativa, tanto necessaria per aumentare l’efficienza del processo di asilo e prevenirne gli abusi.</p>
    </intervention>
    <intervention id="3-295-500" speaker_id="4318" name="Harlem DÉSIR" is_mep="True" mode="written" nationality="France" birth_date="25-11-1959" birth_place="Paris" p_group="Group of the Progressive Alliance of Socialists and Democrats in the European Parliament" m_state="FR">
      <p sl="fr">La relazione Guillaume rappresenta un passo importante verso la revisione delle norme comunitarie in materia di asilo e protezione dei richiedenti per il 2012. Alla luce delle tragedie terribili verificatesi di recente, quali il naufragio di un’imbarcazione libica al largo di Lampedusa, tale revisione è indispensabile, soprattutto se si considera che le probabilità di un richiedente di ottenere l’asilo possono variare sensibilmente a seconda dello Stato membro. Con questo testo esortiamo la Commissione europea a inserire nella proposta di revisione il diritto all’assistenza legale gratuita dall’inizio della procedura; un’attenzione maggiore ai richiedenti vulnerabili, quali i minori non accompagnati, e termini limite per la presentazione degli appelli. Il mio unico rammarico consiste tuttavia nel fatto che la destra europea abbia adottato un rafforzamento delle procedure accelerate sulla base del concetto che tutti i richiedenti asilo siano dei potenziali truffatori, limitandone così i diritti. Tuttavia, l’adozione della relazione Guillaume trasmette un segnale chiaro a Consiglio e Commissione, invitandoli ad adoperarsi affinché a tutti i richiedenti asilo in Europa siano garantite condizioni e procedure ragionevoli ed eque.</p>
    </intervention>
    <intervention id="3-296-000" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Mi sono espressa a favore della relazione, in quanto reputo che tali misure contribuiscano alla creazione di un regime europeo comune in materia di asilo all’insegna dell’equità e dell’efficienza. Tali misure hanno un impatto diretto su coloro che sono alla ricerca di protezione, nonché sulla capacità dell’Unione europea di sviluppare e creare un vero e proprio spazio di libertà, sicurezza e giustizia.</p>
    </intervention>
    <intervention id="3-298-000" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">è da molto tempo che l’Unione europea e gli Stati membri si adoperano per attuare un regime europeo comune in materia di asilo. Non è difficile comprendere la delicatezza e la complessità degli sforzi in tal senso, poiché la questione va dritta al cuore dei poteri degli Stati nei confronti dei cittadini stranieri. La Commissione ha tuttavia presentato proposte al Parlamento e al Consiglio per individuare soluzioni adeguate ai problemi emersi. La rifusione della direttiva sulle procedure, proposta dalla Commissione il 21 ottobre 2009, rientra in questo processo di miglioramento. Malgrado il lavoro già svolto, siamo ancora molto lontani dall’armonizzazione a cui auspicano molti di noi. L’aumento dell’armonizzazione delle procedure e delle garanzie si tradurrà in un contributo positivo per chiarire il processo, pertanto la revisione proposta della direttiva sembra opportuna.</p>
    </intervention>
    <intervention id="3-298-500" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">I lavori per l’istituzione di un sistema comune europeo di asilo sono iniziati dopo l’entrata in vigore del trattato di Amsterdam nel 1999. Nel dicembre 2005, con l’obiettivo di armonizzare le procedure giuridiche degli Stati membri, è stata adottata la direttiva 2005/85/CE del Consiglio relativa alle procedure di asilo, che sancisce le norme per il riconoscimento e la revoca dello “status di rifugiato”. I recenti disordini di natura sociale e politica verificatisi in diversi paesi, in particolare in Nordafrica e Medio Oriente, hanno riportato all’ordine del giorno le questioni relative alle domande di asilo nell’Unione europea. Di fatto, quando un rifugiato varca una frontiera, non dovrebbe essere perseguito né accolto con sospetto. Accolgo pertanto con favore l’adozione di questa proposta, che si è conclusa con una visione manichea del problema, riconoscendo il fatto che il diritto di asilo rappresenta un diritto fondamentale e deve essere trattato in maniera giusta ed equa dagli Stati membri. Mi associo alla proposta della relatrice che mira a sviluppare un sistema di assistenza legale, visto che si tratta di persone vulnerabili prive di garanzie, a migliorare le procedure, e a conferire ai richiedenti, in particolare ai minori, maggiori diritti.</p>
    </intervention>
    <intervention id="3-299-000" speaker_id="96706" name="João FERREIRA" is_mep="True" mode="written" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">La proposta di direttiva recante norme minime per le procedure applicate negli Stati membri ai fini del riconoscimento e della revoca della protezione internazionale è in linea con la creazione di un sistema europeo comune di asilo. Ciononostante, resta inteso che il progresso di tale “armonizzazione” sul piano giuridico va di pari passo con tutta la politica estera dell’Unione europea e con le sue posizioni ipocrite sull’immigrazione e gli aiuti ai rifugiati. La situazione di Lampedusa, dove vi sono migliaia di profughi privi di adeguata protezione, ne è una dimostrazione chiara, per non parlare delle centinaia o migliaia di persone morte durante la traversata del Mediterraneo, come è appena tragicamente e nuovamente successo.</p>
      <p sl="pt">Siamo profondamente preoccupati per l’entità del problema attuale, soprattutto alla luce di quanto sta accadendo nei gravi conflitti armati, in particolare in Libia. Ci preme inoltre sottolineare il fatto che questa proposta di direttiva comprende aspetti che finiranno per limitare il diritto di asilo e per applicare allo stesso altre condizioni, intaccando soprattutto il diritto sovrano di ogni Stato membro di fare le proprie scelte e decidere delle proprie procedure di asilo.</p>
    </intervention>
    <intervention id="3-300-000" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">La proposta di direttiva su cui il Parlamento europeo è oggi chiamato a votare, recante norme minime per le procedure applicate negli Stati membri ai fini del riconoscimento e della revoca della protezione internazionale, è in linea con la creazione di un sistema europeo comune di asilo. Ciononostante, resta inteso che il progresso di tale “armonizzazione” sul piano giuridico va di pari passo con tutta la politica estera dell’Unione europea e con le sue posizioni ipocrite sull’immigrazione e gli aiuti ai rifugiati, quali ad esempio la situazione di Lampedusa, dove vi sono migliaia di profughi privi di adeguata protezione, per non parlare delle centinaia o migliaia di persone morte durante la traversata del Mediterraneo.</p>
      <p sl="pt">Siamo profondamente preoccupati per l’entità del problema attuale, soprattutto alla luce di quanto sta accadendo nei gravi conflitti armati, in particolare in Libia.</p>
      <p sl="pt">Ci preme inoltre sottolineare il fatto che questa proposta di direttiva comprende aspetti che finiranno per limitare il diritto di asilo e per applicare allo stesso altre condizioni, intaccando soprattutto il diritto sovrano di ogni Stato membro di fare le proprie scelte e decidere delle proprie procedure di asilo. Di qui la nostra posizione critica nei confronti della relazione.</p>
    </intervention>
    <intervention id="3-301-000" speaker_id="1164" name="Bruno GOLLNISCH" is_mep="True" mode="written" nationality="France" birth_date="28-01-1950" birth_place="Neuilly-sur-Seine" p_group="Non" m_state="FR">
      <p sl="fr">La protezione internazionale dovrebbe permettere alle persone veramente perseguitate in patria di cercare rifugio in circostanze migliori. Tuttavia, nella sua versione attuale, e malgrado alcuni emendamenti l’abbiano migliorata, la relazione Guillaume è un vero incentivo all’abuso di questo processo, in quanto intasa i servizi competenti e penalizza coloro che necessitano davvero di una revisione tempestiva delle loro istanze.</p>
      <p sl="fr">I minori, indipendentemente dalla loro età o dalle reali circostanze, beneficiano di una benevolenza totalmente ingiustificata; le opportunità di ricorrere alla procedura accelerata per respingere domande palesemente infondate sono limitare; i ricorsi sono sistematicamente di natura sospensiva; la domanda di riesame delle decisioni negative è diventata un diritto, mentre non viene quasi mai richiesta la cooperazione necessaria del richiedente protezione, nemmeno quando si tratta di dimostrarne l’identità e l’origine, che rappresenta nondimeno il requisito minimo per studiarne il caso.</p>
      <p sl="fr">Le domande di protezione internazionale non possono né devono essere un modo per eludere le misure restrittive contro l’immigrazione economica indesiderata. è scandaloso che il Parlamento presti il fianco a tali tentativi di elusione conferendo diritti eccessivi ai richiedenti asilo ingiustificati.</p>
    </intervention>
    <intervention id="3-302-000" speaker_id="28123" name="Louis GRECH" is_mep="True" mode="written" nationality="Malta" birth_date="22-03-1947" birth_place="Hamrun" p_group="Group of the Progressive Alliance of Socialists and Democrats in the European Parliament" m_state="MT">
      <p sl="en">Per quanto riguarda la relazione Guillaume, benché rappresenti un passo importante verso la realizzazione di un sistema comune di asilo per l’Europa, ho votato in maniera diversa dal gruppo su numerose clausole, in quanto ho ritenuto che non rispecchiassero in maniera realistica le complessità e i problemi del mio paese, Malta, che accoglie regolarmente immigrati. Detto ciò, al momento della votazione finale mi sono tuttavia espressa a favore della relazione nel suo complesso, che contiene diverse disposizioni eccellenti che rispondono alle esigenze e alle preoccupazioni degli Stati membri. Un esempio è la richiesta di mobilizzazione immediata di assistenza finanziaria, amministrativa e tecnica a favore degli Stati membri che ricevono un numero esorbitante di domande di asilo. Un’iniziativa siffatta è essenziale per tutti gli Stati membri, ma soprattutto per paesi come Malta – spesso oberati di responsabilità e complessità dovute all’accoglienza di enormi ondate di immigrati, a cui non possono far fronte da soli.</p>
    </intervention>
    <intervention id="3-302-250" speaker_id="28208" name="Nathalie GRIESBECK" is_mep="True" mode="written" nationality="France" birth_date="24-05-1956" birth_place="Metz" p_group="Group of the Alliance of Liberals and Democrats for Europe" m_state="FR">
      <p sl="fr">Mercoledì 6 aprile 2011 il Parlamento europeo ha adottato la relazione sulla cosiddetta direttiva concernente le procedure di asilo. Tale votazione rappresenta un passo importante verso la creazione di una politica europea autentica in materia di asilo, che chiediamo da tempo. Inoltre, tale risultato è un segnale chiaro che l’UE necessita di un sistema europeo comune di asilo entro il 2012, soprattutto perché gli eventi recenti del Mediterraneo meridionale e le ondate migratoria dal Nord Africa hanno chiaramente dimostrato i limiti del sistema europeo attuale. Vi è l’urgenza di rivedere le direttive comunitarie per realizzare un sistema credibile ed efficiente. Nello specifico, sono fermamente convinta che le disposizioni relative alla procedura accelerata e al rifiuto di domande palesemente ingiustificate non vadano applicate ai minori non accompagnati o ai richiedenti asilo con esigenze particolari, pertanto ho votato a favore degli emendamenti che affermano il contrario. In secondo luogo, il gruppo dell’Alleanza dei Liberali e dei Democratici per l’Europa si è opposto fermamente all’aggiunta di motivi supplementari per permettere una revisione accelerata di una domanda di asilo, dati i rischi che tali disposizioni presentano per i richiedenti asilo, e deploro profondamente che gli emendamenti corrispondenti siano stati adottati da una maggioranza così esigua. Infine, sul concetto di “paese terzo sicuro”, ho scelto di astenermi.</p>
    </intervention>
    <intervention id="3-302-500" speaker_id="96952" name="Sylvie GUILLAUME" is_mep="True" mode="written" nationality="France" m_state="FR">
      <p sl="fr">Dobbiamo lavorare alacremente per realizzare un sistema comune europeo di asilo autentico entro il 2012, migliorando la protezione dei diritti dei richiedenti e la qualità delle procedure. La mia relazione va in questa direzione, in particolare perché prevede il diritto all’assistenza legale gratuita fin dall’inizio della procedura, un’attenzione maggiore ai richiedenti vulnerabili, quali i minori non accompagnati, e termini limite per la presentazione degli appelli. Mi rammarico che la destra europea si sia concentrata soltanto sul rafforzamento delle procedure accelerate sulla base del concetto che tutti i richiedenti asilo siano dei potenziali truffatori, in quanto questa visione dell’asilo è assolutamente caricaturale. A mio parere, procedure e decisioni più solide e un esame più rapido delle istanze si tradurrà in un calo dei ricorsi e una più tempestiva intercettazione delle domande ingiustificate.</p>
    </intervention>
    <intervention id="3-303-000" speaker_id="2338" name="Ian HUDGHTON" is_mep="True" mode="written" nationality="United Kingdom" birth_date="19-09-1951" birth_place="Forfar" p_group="Group of the Greens/European Free Alliance" m_state="GB">
      <p sl="en">La relazione Guillaume riguarda aspetti di diritto molto importanti e sottolinea la necessità di rispettare appieno i diritti umani in relazione ai richiedenti asilo. Il mio paese, la Scozia, non detiene ancora il controllo sull’immigrazione. Tuttavia, le politiche attuate dai governi britannici che si sono succeduti sono state assolutamente disumane. Sono orgoglioso di appartenere a un partito che si è battuto attivamente contro la reclusione barbarica di bambini che avevano fatto richiesta di asilo.</p>
    </intervention>
    <intervention id="3-303-500" speaker_id="96693" name="Juozas IMBRASAS" is_mep="True" mode="written" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="lt">Ho votato a favore del documento, in quanto ritengo che occorra cogliere l’occasione di sviluppare un sistema europeo comune di asilo che sia equo ed efficiente. Le politiche in materia di asilo hanno un impatto diretto su coloro che sono alla ricerca di protezione, nonché sulla capacità dell’Unione europea di sviluppare e creare un vero e proprio spazio di libertà, sicurezza e giustizia. è necessario garantire procedure armonizzate, eque ed efficienti nell’ambito del sistema comune europeo di asilo.</p>
    </intervention>
    <intervention id="3-303-750" speaker_id="96816" name="Giovanni LA VIA" is_mep="True" mode="written" nationality="Italy" birth_date="28-06-1963" p_group="Group of the European People's Party (Christian Democrats)" m_state="IT">
      <p sl="it">Egregio Presidente, onorevoli colleghi, la proposta di direttiva sottoposta al parere del Parlamento, relativamente alla possibile previsione di una procedura unitaria per i 27 Stati dell’Unione nel riconoscimento del diritto di asilo, rappresenta un passo importante, ma la delicatezza del tema ci impone attenzione ed approfondita riflessione. Fine ultimo, far sì che gli Stati avvicinino le loro legislazioni in conformità agli impegni assunti con il Trattato di Stoccolma, semplificando e velocizzando i meccanismi procedurali. Ulteriore obbiettivo è quello di prevedere un alto grado di protezione nei confronti dei richiedenti asilo politico, assicurando tempi rapidi per il verdetto in primo grado, patrocinio legale gratuito e la possibilità di dimorare sul territorio dello Stato fino a sentenza definitiva. Non ostante i buoni propositi, ho però votato contro questa proposta di direttiva in quanto poco precisa rispetto ad alcuni elementi tecnico-procedurali e ambigua su alcune definizioni. Infatti, così formulata la direttiva si presterebbe a facili abusi operabili dai richiedenti. Per questi motivi ho deciso di non sostenere questa versione del testo a mio avviso non interamente condivisibile.</p>
    </intervention>
    <intervention id="3-303-875" speaker_id="105849" name="Agnès LE BRUN" is_mep="True" mode="written" nationality="France" birth_date="28-12-1961" birth_place="Chaumont en Vexin" p_group="Group of the European People's Party (Christian Democrats)" m_state="FR">
      <p sl="fr">Come parte della propria politica in materia di asilo, l’Unione europea ambisce a realizzare un sistema europeo comune di asilo. Di fatto, la libertà di circolazione tra gli Stati membri che hanno aderito a Schengen ci impone ora di mettere in atto uno sforzo comune per comprendere le questioni dell’immigrazione. La relazione sul riconoscimento e la revoca della protezione internazionale riformerà il sistema venuto in essere grazie ella direttiva 2005/85/CE. Le pressioni demografiche che oggi gravano sull’Europa ci impongono di essere sempre più vigili nei confronti di tali questioni. Purtroppo, la relazione Guillaume non rispecchia tali considerazioni, che hanno indotto me e il gruppo del Partito Popolare Europeo (Democratico Cristiano) a opporci. Le procedure sono di fatto troppo vaghe e permissive, e danno adito a potenziali abusi di questo diritto storico. Ad esempio, il concetto di “familiari” è troppo generico e rischia di essere abusato. Dopo sei mesi di procedure, spetterà allo Stato membro in questione dimostrare che il richiedente asilo non è vittima di persecuzioni, il che complica ulteriormente il compito delle autorità competenti. Le restrizioni sull’uso delle procedure accelerate acuiranno ulteriormente tali difficoltà.</p>
    </intervention>
    <intervention id="3-304-000" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Mi sono espresso a favore della relazione. I primi giorni dopo l’arrivo dei rifugiati in Europa sono cruciali per determinarne lo status, e i paesi europei, entro il 2012, devono migliorare le rispettive procedure di asilo nella primissima fase, secondo la relazione. In particolare, il testo adottato esorta i paesi dell’UE a potenziare le garanzie procedurali minime, soprattutto per quel che concerne il diritto all’assistenza legale gratuita, il diritto alle informazioni e il diritto a un colloquio personale, a dedicare un’attenzione speciale alle persone vulnerabili, come i bambini, e all’adozione, in codecisione col Parlamento europeo, di un elenco comune di paesi terzi sicuri.</p>
    </intervention>
    <intervention id="3-304-500" speaker_id="4412" name="Véronique MATHIEU HOUILLON" is_mep="True" mode="written" nationality="France" birth_date="28-10-1955" birth_place="Nancy" p_group="Group of the European People's Party (Christian Democrats)" m_state="FR">
      <p sl="fr">Mi sono espressa a sfavore della relazione Guillaume, in quanto stabilisce criteri di armonizzazione delle procedure di asilo che non sono realistici rispetto alle procedure attualmente in vigore nei nostri Stati membri. Vogliamo sicuramente un sistema comune di asilo, ma non al costo di un’armonizzazione utopica. Il voto odierno del Parlamento dimostra chiaramente il disagio che serpeggia in quest’Aula, in quanto metà dei deputati hanno respinto tale approccio demagogico preferendo un’impostazione più responsabile a favore di sistemi di asilo efficaci e funzionali nella prassi.</p>
    </intervention>
    <intervention id="3-305-000" speaker_id="96742" name="Jean-Luc MÉLENCHON" is_mep="True" mode="written" nationality="France" birth_date="19-08-1951" birth_place="Tanger" p_group="Confederal Group of the European United Left - Nordic Green Left" m_state="FR">
      <p sl="fr">Tutti gli Stati membri delle Nazioni Unite sono tenuti a proteggere i rifugiati e i richiedenti asilo. L’UE riesce a eludere questa legge imponendo agli Stati membri di confine di tenere rifugiati e richiedenti asilo all’interno di campi di accoglienza in attesa di una decisione ancora più incerta, poiché il sospetto è la regola, le procedure accelerate sono state mantenute e il numero di funzionari incaricati è stato ridotto.</p>
      <p sl="fr">Per contro, rilevo alcuni miglioramenti significativi introdotti dal testo, quali l’abolizione del concetto assurdo di “paese di origine sicuro”, il divieto di recludere i minori e l’inserimento della persecuzione sulla base dell’orientamento sessuale.</p>
    </intervention>
    <intervention id="3-305-500" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">Sono trascorsi più di dieci anni da quando sono iniziati i lavori per l’istituzione di un sistema comune europeo di asilo, subito dopo l’entrata in vigore del trattato di Amsterdam nel maggio 1999, sulla base dei principi approvati dal Consiglio europeo di Tampere. L’obiettivo della prima fase del sistema comune europeo di asilo (1999-2005) consisteva nell’armonizzare i quadri giuridici degli Stati membri attraverso la definizione di norme minime comuni. C’è ancora molta strada da fare prima di conseguire un’armonizzazione autentica, ma dobbiamo renderci conto che solamente migliorando e armonizzando le procedure e le relative garanzie riusciremo a realizzare un sistema comune. In questo contesto, una revisione fondamentale della direttiva procedure è assolutamente necessaria al fine di assicurare una procedura accessibile, equa ed efficace, nell’interesse sia dei richiedenti asilo che degli Stati membri.</p>
    </intervention>
    <intervention id="3-305-750" speaker_id="96999" name="Alexander MIRSKY" is_mep="True" mode="written" nationality="Latvia" birth_date="20-03-1964" birth_place="Vilna" p_group="Group of the Progressive Alliance of Socialists and Democrats in the European Parliament" m_state="LV">
      <p sl="en">Se l’obiettivo della risoluzione è creare una procedura accessibile, onesta ed efficiente per garantire l’asilo nel territorio dell’Unione europea, in tal caso alle persone in cerca di protezione verranno assicurate garanzie europee standard e gli Stati membri dell’UE saranno in grado di distinguere i richiedenti asilo dagli altri immigrati. Ho votato a favore.</p>
    </intervention>
    <intervention id="3-306-000" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Nel tentativo di creare un sistema europeo comune di asilo, l’accento viene posto sui diritti dei richiedenti asilo. Tuttavia, ciò non tiene conto del fatto che la maggioranza di queste persone non rientra veramente nella categoria dei richiedenti asilo, bensì in quella degli immigrati economici, che non hanno alcun diritto di asilo ai sensi della Convenzione di Ginevra e che hanno abusato del tempo delle autorità fornendo informazioni errate e adottando tutta una serie di tattiche di rinvio, con costi di miliardi di euro. Sull’altro versante, si registrano progressi scarsi riguardo il rimpatrio.</p>
      <p sl="de">Alla luce dell’ondata di profughi provenienti dalle regioni sovrappopolate del mondo – la maggior parte dei quali è mossa da ragioni economiche – che portano con sé in Europa i problemi e i conflitti di tutto il mondo e che non sono tenuti a cooperare nel processo, dobbiamo opporci inequivocabilmente all’introduzione di norme unilaterali di protezione più rigorose, che costituiranno un polo di attrazione per i richiedenti asilo e gli immigrati economici e finiranno per acuire ulteriormente il problema.</p>
    </intervention>
    <intervention id="3-306-500" speaker_id="96694" name="Rolandas PAKSAS" is_mep="True" mode="written" nationality="Lithuania" birth_date="10-06-1956" birth_place="Telšiai" p_group="Europe of Freedom and Direct Democracy Group" m_state="LT">
      <p sl="lt">Ho votato a favore della proposta, in quanto dobbiamo fare il possibile per realizzare un sistema europeo di asilo che sia più efficiente e abbia un impatto positivo sulle persone. Le politiche in materia di asilo sono importanti, in quanto esercitano un impatto enorme sulla capacità dell’Unione europea di sviluppare e realizzare un autentico spazio di libertà, sicurezza e giustizia. Occorre innanzi tutto promuovere una maggiore coerenza tra gli strumenti in materia di asilo. Le procedure vanno armonizzate per poter procedere in maniera equa ed efficace. Inoltre, dobbiamo rafforzare le garanzie procedurali minime. Occorre far sì che i richiedenti asilo godano del diritto a essere informati, del diritto a essere ascoltati e del diritto all’assistenza legale gratuita, e che non vi siano restrizioni di tali diritti. Tutti gli strumenti procedurali devono essere non discriminatori e venir applicati uniformemente tenendo debito conto delle garanzie e dei principi relativi ai diritti minimi. Un’attenzione particolare va rivolta ai richiedenti asilo vulnerabili. Occorre garantire e rappresentare adeguatamente i diritti dei minori applicando le procedure necessarie. Concordo con la proposta di allontanare immediatamente chiunque rappresenti un pericolo per la sicurezza nazionale dello Stato membro o per chi sia stato espulso in maniera coercitiva da un paese per ragioni di sicurezza pubblica ai sensi delle leggi nazionali. Un’opportunità del genere è molto importante e necessaria, in quanto offre agli Stati membri maggiori possibilità di impedire alle reti terroristiche di operare e di adottare misure preventive appropriate.</p>
    </intervention>
    <intervention id="3-306-750" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">è stato nel maggio 1999, dopo l’entrata in vigore del trattato di Amsterdam, che sono iniziati i lavori per l’istituzione di un sistema comune europeo di asilo sono iniziati sulla base dei principi approvati dal Consiglio europeo di Tampere. Sono stati compiuti notevoli progressi in tal senso. La proposta che è stata ora presentata di una revisione e rifusione radicale della direttiva sulle procedure rappresenta un ulteriore passo avanti. Di fatto, le divergenze che persistono tra le disposizioni nazionali e per quanto riguarda la loro applicazione sono totalmente incompatibili col sistema comune europeo di asilo e sono la ragione di questi emendamenti. Scopo del sistema comune europeo di asilo è garantire ai richiedenti un elevato livello di trattamento equivalente in tutta Europa, qualunque sia lo Stato membro in cui presentano la domanda di asilo. A tal fine, convengo con la necessità di dare vita a un quadro giuridico europeo solido che consenta la creazione di un sistema comune europeo di asilo adeguato ed efficace. Mi sono espressa a favore della relazione, in quanto ritengo che soltanto migliorando e armonizzando le procedure e le relative garanzie riusciremo a costruire un sistema comune.</p>
    </intervention>
    <intervention id="3-306-875" speaker_id="28166" name="Vincent PEILLON" is_mep="True" mode="written" nationality="France" birth_date="07-07-1960" birth_place="Suresnes" p_group="Group of the Progressive Alliance of Socialists and Democrats in the European Parliament" m_state="FR">
      <p sl="fr">Ho votato a favore dell’eccellente relazione della mia collega e amica, onorevole Guillaume, concernente il riconoscimento e la revoca dell’asilo in Europa. Il testo costituisce un passo in avanti notevole verso l’istituzione di un sistema europeo comune di asilo entro il 2012, che metterebbe fine alla situazione intollerabile per cui, a seconda del paese europeo dove viene presentata la domanda di protezione, le probabilità di essere riconosciuti come rifugiati vanno dall’1 per cento al 65 per cento. Il Parlamento si è pertanto espresso a favore di una maggiore giustizia ed efficienza nell’elaborazione delle pratiche di asilo. Propone che ogni paese si attenga alle medesime norme rafforzate sulla protezione dei diritti e la modernizzazione delle procedure: assistenza legale gratuita dal primo giorno, inquadramento dei termini limite per i ricorsi, assistenza speciale per i minori non accompagnati e una disamina più rapida dei casi. Inoltre, benché mi rammarichi che la destra europea, che detiene la maggioranza in Parlamento, sia riuscita a far adottare emendamenti al testo che generano sospetti diffusi ed eccessivi sulla sincerità dei richiedenti asilo, accolgo con favore l’adozione della relazione. La prossima mossa spetta ora a quegli Stati membri che devono ancora prendere una decisione sulle nostre proposte.</p>
    </intervention>
    <intervention id="3-307-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">A favore. Sono particolarmente lieto che i nostri colleghi del centro-destra abbiano convenuto sulla necessità di una protezione speciale, indipendentemente dalla loro posizione generale sulle questioni di asilo. Le lesbiche, i gay, i bisessuali e i transessuali che fuggono da paesi quali l’Iraq, l’Uganda, l’Honduras o l’Indonesia devono ricevere una protezione speciale che tenga conto della sensibilità culturale. Si tratta di un passo avanti notevole verso un pieno adempimento dei nostri impegni previsti dal diritto internazionale in materia di asilo. Il Parlamento europeo sta ponendo l’accento sulla necessità di aggiornare le norme sull’asilo per avvicinarle alla realtà: 76 paesi considerano gli atti omosessuali un reato e 7 prevedono la pena capitale (presto diventeranno forse 8, con l’Uganda). Mi rammarico che non siano passate altre disposizioni progressiste, ma il testo attuale si tradurrà indubbiamente in una situazione più equa per i LGBT richiedenti asilo. Il testo adottato oggi rappresenta la posizione ufficiale del Parlamento europeo in prima lettura. Le norme in materia di asilo verranno modificate una volta che i governi dell’Unione esamineranno il testo e concluderanno un accordo col Parlamento europeo.</p>
    </intervention>
    <intervention id="3-308-000" speaker_id="96819" name="Licia RONZULLI" is_mep="True" mode="written" nationality="Italy" birth_date="14-09-1975" birth_place="Milano" p_group="Group of the European People's Party (Christian Democrats)" m_state="IT">
      <p sl="it">Dopo anni di acceso dibattito e in seguito al trattato di Lisbona, la commissione giuridica ha sottoposto al Parlamento europeo la prima bozza di una procedura comune di asilo fra gli Stati membri.</p>
      <p sl="it">L’obiettivo consiste nell’istituire, entro il 2012, uno spazio comune di protezione e solidarietà fondato su un’armonizzazione fra gli Stati membri in materia di asilo, nonostante le persistenti divergenze tra le disposizioni nazionali. Di fatto, tali disparità nazionali sono incompatibili con un sistema comune europeo di asilo e costituiscono un ostacolo alla sua realizzazione.</p>
      <p sl="it">In particolare, la nuova normativa prevede che i richiedenti asilo debbano beneficiare di un livello di trattamento equivalente in tutta Europa, qualunque sia lo Stato membro in cui è presentata la domanda. Occorre che si operi in direzione di un progressivo miglioramento e di un’efficace armonizzazione delle procedure e delle garanzie in materia di asilo, al fine di attuare un sistema comune europeo. Auspico che, in questo contesto di revisione, si assicuri una procedura accessibile, equa ed efficace, nell’interesse sia dei richiedenti asilo che dei sistemi garantistici degli Stati membri.</p>
    </intervention>
    <intervention id="3-309-000" speaker_id="97196" name="Oreste ROSSI" is_mep="True" mode="written" nationality="Italy" birth_date="24-03-1964" birth_place="Alessandria" p_group="Europe of freedom and democracy Group" m_state="IT">
      <p sl="it">Ci siamo espressi in modo convintamente contrario sulla direttiva del Parlamento sulla procedura unica di asilo perché, se applicata, toglierebbe di fatto la sovranità agli Stati membri. Riteniamo inaccettabile impedire i respingimenti di soggetti non graditi da parte degli Stati membri e addirittura garantire ai richiedenti asilo un elevato livello di trattamento che equivalga in tutta l’Unione europea alla faccia di famiglie europee che non godono neppure del diritto alla casa. Ai richiedenti asilo, inoltre, è concesso il diritto alla consulenza procedurale e giuridica, all’assistenza e alla rappresentanza legale in modo totalmente gratuito. Si specifica che anche le ONG possono farsi parte attiva nel prestare servizi per l’accesso alle informazioni sulle procedure per ottenere la protezione, offrire orientamento e consulenza legale ai richiedenti asilo che dovrebbero essere forniti anche ai valichi di frontiera o nei centri di accoglienza. Si badi bene che tutte queste agevolazioni a carico dei contribuenti europei non saranno concesse solo ai rifugiati ma a tutti i richiedenti asilo e, quindi, a qualunque clandestino o immigrato irregolare che ne faccia richiesta.</p>
    </intervention>
    <intervention id="3-309-500" speaker_id="28221" name="Thomas ULMER" is_mep="True" mode="written" nationality="Germany" birth_date="25-07-1956" birth_place="Karlsruhe" p_group="Group of the European People's Party (Christian Democrats)" m_state="DE">
      <p sl="de">Ho votato contro la relazione. Riguarda l’attuazione in Europa di una procedura di asilo ben organizzata, comune e tempestiva basata su norme uniformi. Tuttavia, gli emendamenti presentati dai verdi e dai socialisti permetteranno agli stranieri di vivere nell’UE senza che ci siano praticamente mezzi per controllarli. Di conseguenza, renderemmo un cattivo servizio a richiedenti asilo autentici, che presentano domanda di protezione perché le loro vite sono in pericolo per motivi politici, religiosi o etici, in quanto verrebbero messi nello stesso gruppo di tutti gli altri immigrati. Non è così che mi immagino la politica in materia di asilo, che dovrebbe essere un gesto di umanità e solidarietà. Se forniamo a queste persone un servizio, dovremmo ricevere qualcosa in cambio, ad esempio il loro riconoscimento e rispetto delle strutture del paese ospite.</p>
    </intervention>
    <intervention id="3-310-031" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Negli ultimi tempi il settore turistico ha assunto un’importanza crescente per le aziende e i cittadini europei. Pertanto, è importante che le statistiche per l’elaborazione di politiche per il turismo più efficaci a livello europeo, nazionale, regionale e locale siano quanto più affidabili possibile, in quanto rappresentano uno strumento per sostenere il processo decisionale delle imprese e del settore privato. Vorrei anche precisare che è importante che la Commissione accolga tali suggerimenti nei termini in cui vengono proposti.</p>
    </intervention>
    <intervention id="3-310-062" speaker_id="96702" name="Elena Oana ANTONESCU" is_mep="True" mode="written" nationality="Romania" birth_date="30-12-1979" birth_place="Târgovişte" p_group="Group of the European People's Party (Christian Democrats)" m_state="RO">
      <p sl="ro">Le statistiche sul turismo svolgono un ruolo fondamentale nell’ambito dell’elaborazione di politiche turistiche più efficaci ai livelli europeo, nazionale, regionale e locale. Tuttavia, le statistiche non sono funzionali soltanto al monitoraggio delle politiche specifiche per il turismo, ma sono altresì utili nel più ampio contesto della politica regionale e dello sviluppo sostenibile. Ritengo che occorra rafforzare il settore del turismo dell’UE attraverso un’azione coordinata a livello di Unione che integri le iniziative degli Stati membri. Accolgo con favore l’obiettivo di aggiornare e ottimizzare il quadro normativo applicabile alle statistiche europee sul turismo, in modo da affrontare meglio le sfide del settore, quali il cambiamento climatico, i vincoli ambientali, la concorrenza a livello globale, le tendenze demografiche e la distribuzione stagionale degli spostamenti turistici. Il nuovo quadro comune per la produzione sistematica di statistiche europee sul turismo dev’essere stabilito dagli Stati membri mediante la rilevazione, la compilazione, il trattamento e la trasmissione di statistiche europee armonizzate sull’offerta e sulla domanda. Ho votato a favore della relazione in quanto il turismo è un’attività economica importante per l’Unione europea e contribuisce a un aumento dell’occupazione e della crescita economica.</p>
    </intervention>
    <intervention id="3-310-125" speaker_id="28114" name="Liam AYLWARD" is_mep="True" mode="written" nationality="Ireland" birth_date="27-09-1952" birth_place="Kilkenny" p_group="Group of the Alliance of Liberals and Democrats for Europe" m_state="IE">
      <p sl="ga">La maggior parte dei turisti del mondo sceglie come destinazione l’Europa: sono circa 370 milioni i turisti internazionali che arrivano ogni anno. Circa 7 milioni di turisti stranieri giungono ogni anno in Irlanda. Il settore del turismo riveste un’importanza ingente per le imprese europee e le economie degli Stati membri. Attualmente, dipendono dal turismo europeo 1,8 milioni di imprese e 9,7 milioni di posti di lavoro. Sussiste un margine di crescita ingente nel medesimo settore, in termini di ecoturismo, patrimonio culturale, sport e gastronomia. Per sfruttare al meglio tali opportunità, occorre comprendere a fondo tale settore. A tal fine, accolgo con favore la relazione sui dati statistici e il turismo. Informazioni accurate sul turismo locale, nazionale ed europeo aiuteranno l’UE a sviluppare politiche efficaci e ad incoraggiare il turismo in Europa.</p>
      <p sl="ga">Poiché l’industria turistica è essenziale per l’Irlanda e nel contesto della posizione geografica del paese, accolgo con particolare favore le affermazioni della relazione sulla situazione speciale delle isole e delle regioni periferiche e sulla presa in considerazione di tali casi speciali nel quadro d’azione comunitario per il turismo europeo.</p>
    </intervention>
    <intervention id="3-310-156" speaker_id="96680" name="Zigmantas BALČYTIS" is_mep="True" mode="written" nationality="Lithuania" birth_date="16-11-1953" birth_place="Šilutė" p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">Ho votato a favore della relazione. Il turismo è un’importante attività economica dell’UE, con un elevato potenziale in termini di contributo alla creazione di posti di lavoro e di crescita economica; esso svolge altresì un ruolo importante nell’ambito dell’integrazione socio-economica delle aree rurali, periferiche e meno sviluppate. Con circa 1,8 milioni di imprese, in particolare PMI, l’industria turistica europea dà lavoro a una percentuale della popolazione attiva totale che si avvicina al 5,2 per cento (approssimativamente 9,7 milioni di posti di lavoro). Appoggio l’intenzione della Commissione, che mira a definire un nuovo quadro politico per il turismo in Europa facendo ricorso alle nuove competenze introdotte dal trattato di Lisbona. Il settore turistico si trova ad affrontare sfide importanti, ad esempio l’aumento della concorrenza a livello globale, le tendenze demografiche, il cambiamento climatico e i vincoli ambientali, la distribuzione stagionale degli spostamenti turistici e il sempre più frequente ricorso alle nuove tecnologie dell’informazione e della comunicazione da parte dei clienti. Ritengo sia importante rafforzare il settore del turismo dell’UE attraverso un’azione coordinata a livello di Unione che integri le iniziative degli Stati membri. Il regolamento, il cui obiettivo consiste nel porre in essere un quadro comune per la produzione sistematica di statistiche europee sul turismo mediante la rilevazione, la compilazione, il trattamento e la trasmissione da parte degli Stati membri di statistiche europee armonizzate sull’offerta e sulla domanda nel settore, è molto importante in quanto, se attuato nella maniera giusta, permetterà di accertare la situazione effettiva del turismo nei diversi Stati membri e agevolerà l’adeguamento alle esigenze dei turisti, in costante mutamento.</p>
    </intervention>
    <intervention id="3-310-187" speaker_id="5956" name="Regina BASTOS" is_mep="True" mode="written" nationality="Portugal" birth_date="04-11-1960" birth_place="Veiros-Estarreja" p_group="Group of the European People's Party (Christian Democrats)" m_state="PT">
      <p sl="pt">Il turismo è un settore importante dell’economia europea, con circa 1,8 milioni di imprese, in particolare PMI, che danno lavoro a circa 9,7 milioni di persone. Il contributo stimato dell’industria del turismo europea al PIL dell’UE è superiore al 5 per cento.</p>
      <p sl="pt">Con la comunicazione (COM(2010)0352), la Commissione mira a definire un nuovo quadro politico per il turismo in Europa, tentando di rafforzare il settore del turismo dell’UE attraverso un’azione coordinata a livello di Unione che integri le iniziative degli Stati membri. Pertanto, per poter attuare con successo il nuovo quadro strategico, occorre decidere in maniera consapevole basandosi su dati statistici affidabili e raffrontabili.</p>
      <p sl="pt">La relazione, meritevole del mio sostegno, riconosce il fondamentale ruolo delle statistiche nell’ambito dell’elaborazione di politiche turistiche più efficaci ai livelli europeo, nazionale, regionale e locale, in quanto rappresentano un valido strumento a supporto dei processi decisionali. La relazione appoggia inoltre il fatto di porre in essere un quadro comune per la produzione sistematica di statistiche europee sul turismo mediante la rilevazione, la compilazione, il trattamento e la trasmissione da parte degli Stati membri di statistiche europee armonizzate sull’offerta e sulla domanda nel settore.</p>
    </intervention>
    <intervention id="3-310-202" speaker_id="38610" name="Slavi BINEV" is_mep="True" mode="written" nationality="Bulgaria" birth_date="10-12-1965" birth_place="Sofia" p_group="Non" m_state="BG">
      <p sl="bg">Le statistiche sono fondamentali per l’elaborazione di politiche turistiche più efficaci e per prendere decisioni in ambito imprenditoriale. Appoggio il testo, in quanto, i cambiamenti intervenuti nel settore del turismo negli ultimi hanno creato l’esigenza di aggiornare il quadro giuridico delle statistiche europee sul turismo. Una volta adottata, la proposta migliorerà la tempestività, la raffrontabilità e la completezza delle statistiche trasmesse, oltre che rendere più efficiente l’elaborazione dei dati.</p>
    </intervention>
    <intervention id="3-310-218" speaker_id="97198" name="Mara BIZZOTTO" is_mep="True" mode="written" nationality="Italy" birth_date="03-06-1972" birth_place="Bassano del Grappa " m_state="IT">
      <p sl="it">La relazione dell’onorevole Simpson e il regolamento a cui si riferisce propongono di istituire una quadro comune per la raccolta e la divulgazione di statistiche europee sul turismo attraverso la raccolta e l’elaborazione effettuata dal singoli Stati membri di statistiche armonizzate sulla domanda e l’offerta turistica sotto forma di tabelle aggregate che verranno poi trasmesse alla Commissione europea (Eurostat) per via informatica. Nonostante il lavoro del relatore sia elogiabile, non posso votare a favore della relazione perché essa non modifica la mole di lavoro e di raccolta dati che il regolamento prevede. La compilazione di tabelle proposta dal Regolamento è piuttosto complessa e la raccolta di così tante informazioni è, a mio avviso, un onere eccessivo. Non posso, dunque, sostenere l’ingerenza e il fardello burocratico che tale regolamento determinerebbe.</p>
    </intervention>
    <intervention id="3-310-250" speaker_id="96681" name="Vilija BLINKEVIČIŪTĖ" is_mep="True" mode="written" nationality="Lithuania" birth_date="03-03-1960" birth_place="Linkuva" m_state="LT">
      <p sl="lt">Ho votato a favore della relazione perché occorre migliorare le politiche per il turismo europeo, soprattutto alla luce del fatto che questo settore ha recentemente vissuto una situazione economica difficile. Grazie alla modifica del quadro giuridico determinata dall’entrata in vigore del trattato di Lisbona, l’Unione europea ha ricevuto maggiori competenze e la Commissione europea ha presentato una proposta sul nuovo contesto per le politiche in materia di turismo. L’obiettivo della proposta di regolamento in esame è quello di aggiornare e ottimizzare il quadro normativo applicabile alle statistiche europee sul turismo, ma vi è rammarico per il fatto che la proposta non prevede l’introduzione dei conti satellite del turismo (CST). Tali CST sono essenziali per sviluppare progressivamente sistemi integrati di statistiche sul turismo e comprendere meglio il valore reale del turismo, nonché il relativo impatto sull’occupazione e l’economia. Inoltre, in vista di un rafforzamento della base di conoscenze utili allo sviluppo e alla crescita del turismo, la Commissione dovrebbe elaborare un programma di studi pilota sul tema. Tali studi dovranno essere attuati dagli Stati membri su base volontaria al fine di sviluppare un sistema per la compilazione dei dati che metta in luce l’impatto del turismo sull’ambiente.</p>
    </intervention>
    <intervention id="3-310-500" speaker_id="1892" name="Carlos COELHO" is_mep="True" mode="written" nationality="Portugal" birth_date="20-05-1960" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">In diversi Stati membri, come accade anche nel mio, il Portogallo, il turismo occupa un posto importante nell’economia, con un potenziale intrinseco di generare nuove fonti di reddito e crescita economica. Il turismo rappresenta pertanto la terza attività socioeconomica dell’UE in termini di importanza e il suo contributo al PIL dell’UE è superiore al 5 per cento. L’Unione europea rimane la meta turistica n. 1 al mondo, con il 40 per cento degli arrivi registrati a livello mondiale nel 2008.</p>
      <p sl="pt">L’UE mira a definire un nuovo quadro politico per il turismo, allo scopo di rafforzare il settore per affrontare le grandi sfide che si trova a fronteggiare, ad esempio il cambiamento climatico, le tendenze demografiche e la globalizzazione, attraverso un’azione coordinata a livello di Unione che integri le iniziative degli Stati membri. Raccogliere dati sul turismo garantisce un’approfondita conoscenza del volume del turismo, delle sue caratteristiche, del profilo dei turisti e delle dinamiche dei flussi, che contribuisce non solo alla formulazione di politiche adeguate per il settore, ma anche a una migliore comprensione delle sue implicazioni socioeconomiche.</p>
      <p sl="pt">Appoggio pertanto l’aggiornamento e l’ottimizzazione del sistema statistico attuale per poter disporre di statistiche affidabili e raffrontabili.</p>
    </intervention>
    <intervention id="3-310-562" speaker_id="96775" name="Lara COMI" is_mep="True" mode="written" nationality="Italy" birth_date="18-02-1983" birth_place="Garbagnate Milanese" p_group="Group of the European People's Party (Christian Democrats) - Vice" m_state="IT">
      <p sl="it">Non possiamo negare che nell’ultimo decennio il turismo è radicalmente cambiato, anche grazie al progresso tecnologico. È pertanto necessario un aggiornamento della normativa riguardante la raccolta di dati e statistiche.</p>
      <p sl="it">A tale proposito, concordo con la proposta della Commissione di introdurre un nuovo regolamento che abroghi alcuni articoli ormai obsoleti. Contemporaneamente, tuttavia, mi ritengo favorevole agli emendamenti apportati al suddetto regolamento dal Parlamento, sopratutto per quanto concerne, da un lato, la necessità di introdurre statistiche armonizzate che tengano conto anche degli aspetti prettamente sociali del turismo e, dall’altro, la posizione contraria all’adozione di atti delegati da parte della Commissione su questioni essenziali e per una durata indeterminata.</p>
      <p sl="it">Inoltre, ritengo una grave mancanza che la Commissione non abbia tenuto in considerazione l’introduzione di conti satellite del turismo (CTS), in quanto tale tipologia di dati permetterebbe di avere una visione più completa dell’impatto che il turismo ha sul mercato del lavoro e sull’economia.</p>
      <p sl="it">Infine, considero estremamente interessante la proposta riguardante l’introduzione su base volontaria della raccolta di statistiche sulle abitudini turistiche di persone diversamente abili o con ristretta capacità motoria e la conseguente realizzazione di progetti pilota al fine di migliorare la partecipazione al turismo di queste persone</p>
    </intervention>
    <intervention id="3-310-593" speaker_id="95281" name="Viorica DĂNCILĂ" is_mep="True" mode="written" nationality="Romania" birth_date="16-12-1963" birth_place="Roşiori de Vede" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">L’Europa occupa il settimo posto nella classifica delle 10 destinazioni più ambite nell’ambito di un sondaggio statistico che ha esaminato i 50 paesi più popolari del mondo, a dimostrazione del fatto che l’Europa dispone di un enorme potenziale turistico e culturale e offre delle opportunità che non sono ancora state sfruttate, anche per i cittadini europei. Ritengo che una di tali opportunità consiste nell’incentivare la partecipazione ai programmi di turismo sociale sviluppati dall’Unione non solo degli anziani, ma anche dei giovani, delle famiglie che vivono in circostanze difficili e delle persone a mobilità ridotta. Tuttavia, a tale scopo servono statistiche adeguate, compilate seguendo metodi comuni di raccolta dei dati, e volte a sviluppare programmi mirati per questi gruppi di turisti in ogni Stato membro dell’UE.</p>
    </intervention>
    <intervention id="3-310-625" speaker_id="96859" name="Ioan ENCIU" is_mep="True" mode="written" nationality="Romania" birth_date="14-04-1953" birth_place="Odorheiul-Secuiesc" p_group="Group of the Progressive Alliance of Socialists and Democrats in the European Parliament" m_state="RO">
      <p sl="en">Ho votato a favore della relazione odierna concernente le statistiche europee sul turismo. Si tratta di un passo positivo verso l’elaborazione di un regolamento che tenga conto delle statistiche sul turismo provenienti da tutti gli Stati membri. L’importanza del turismo nel diritto europeo è aumentata enormemente da quando tale settore è diventato competenza europea ai sensi del trattato di Lisbona, nel dicembre 2009. Nel prossimo futuro, gli Stati membri dovranno garantire l’accuratezza dei dati statistici trasmessi per ottenere risultati di qualità.</p>
      <p sl="en">Il coordinamento paneuropeo sarà molto vantaggioso per il settore turistico europeo, ma qualsiasi iniziativa a questo livello dovrebbe cercare di integrare le iniziative degli Stati membri e le loro strategie in materia. Grazie alla trasmissione di dati statistici, l’UE sarà agevolata al momento di intervenire a favore dell’industria del turismo, comprese le PMI e di migliorare il marketing generale dell’Europa quale destinazione turistica altamente appetibile.</p>
      <p sl="en">La relazione fa una distinzione tra turismo interno e nazionale. Il turismo interno corrisponde alla capacità di accoglienza delle strutture turistiche, mentre il turismo nazionale riguarda la partecipazione al turismo, comprese le escursioni.</p>
    </intervention>
    <intervention id="3-310-750" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Mi sono espressa a favore della relazione, in quanto reputo che le statistiche sul turismo contribuiscano all’elaborazione di una politica più efficace e rappresentino altresì un valido strumento a supporto dei processi decisionali nelle imprese e nel settore privato. Il nuovo regolamento migliorerà senza ombra di dubbio la tempestività, la raffrontabilità e la completezza delle statistiche trasmesse, nonché l’efficienza nel trattamento dei dati.</p>
    </intervention>
    <intervention id="3-310-875" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Stando alle cifre riportate dalla relazione, l’Europa rimane la destinazione turistica numero uno al mondo, e il turismo rappresenta pertanto la terza attività socioeconomica dell’UE in termini di importanza, con circa 1,8 milioni di imprese, in particolare PMI, 9,7 milioni di posti di lavoro e una produzione equivalente al 5 per cento del PIL dell’UE. per tale ragione, è un’attività che va debitamente monitorata, regolamentata e sostenuta, in particolare nel contesto specifico della ripresa economica e dell’esigenza di aumentare la produzione di beni vendibili.</p>
      <p sl="pt">Pur essendo questa una realtà che interessa l’intera UE, è particolarmente importante per il Portogallo, un paese che da tempo si è impegnato molto in questo settore, quale attività economica particolarmente dinamica con un ampio potenziale di crescita. In tale contesto, e data l’importanza di una conoscenza approfondita e realistica della realtà del turismo per l’elaborazione di politiche adeguate, la proposta della Commissione tesa ad aggiornare e ottimizzare il quadro giuridico per le statistiche europee sul turismo su cui abbiamo votato oggi è importante.</p>
    </intervention>
    <intervention id="3-310-890" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">La relazione si concentra su un’area fondamentale per il futuro dell’UE: il turismo. Malgrado la crisi che ha attanagliato il mondo intero, secondo l’Organizzazione mondiale del turismo (OMT), nel 2010 il settore ha registrato una crescita del 2 per cento, nonostante i disordini politici di diverse zone del mondo. A livello europeo, oltre a denotare una crescita costante, il turismo conta 1.8 milioni di imprese, in particolare piccole e medie imprese (PMI), dà lavoro a 9.7 milioni di persone, è la terza attività socioeconomica dell’UE in termini di importanza e genera più del 5 per cento del prodotto interno lordo (PIL). Inoltre, l’Unione europea, con il 40 per cento degli arrivi registrati a livello mondiale, rimane la meta turistica n. 1 al mondo. Tale attività è essenziale per realizzare gli obiettivi contenuti nella strategia Europa 2020. Il regolamento aggiorna la legge attualmente in vigore, in particolare per quanto riguarda la raccolta ed elaborazione dei dati sulla fornitura di servizi e accessibilità per le persone a mobilità ridotta, essenziali per elaborare la nuova strategia europea per il turismo. Appoggio l’adozione di questa proposta che, oltre a creare un programma di studi pilota che dovranno essere svolti dagli Stati membri, prevede l’inserimento di dati sul turismo rurale ed ecologico, che riguardano una disponibilità di oltre 50 000 alloggi, la maggior parte dei quali gestiti da PMI.</p>
    </intervention>
    <intervention id="3-310-906" speaker_id="96706" name="João FERREIRA" is_mep="True" mode="written" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">L’utilità dei dati statistici dipende dalla loro raffrontabilità nel tempo e nello spazio, il che implica l’adozione di definizioni e classificazioni comuni. Nel caso particolare del turismo, tale settore comprende concetti e definizioni da tempo poco chiari, il che ostacola la raccolta di informazioni affidabili e credibili. Pertanto, è necessario chiarire e armonizzare i criteri e le definizioni per la raccolta di dati raffrontabili. L’esistenza di tali statistiche è estremamente importante per determinare l’impatto diretto e indiretto del turismo sull’economia, al fine di sostenere la pianificazione e lo sviluppo di nuove opportunità turistiche o di adattare quelle esistenti.</p>
      <p sl="pt">La proposta inserita nella relazione è tesa a migliorare la tempestività, la raffrontabilità e la completezza delle statistiche trasmesse, nonché l’efficienza nel trattamento dei dati, anche dal punto di vista della relativa convalida. È inoltre volta a modificare il quadro normativo per tenere conto delle ultime tendenze nell’ambito dell’industria del turismo, introducendo nuove variabili come ad esempio quelle relative alle visite in giornata. Ci siamo pertanto espressi a favore.</p>
    </intervention>
    <intervention id="3-310-937" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Sappiamo quanto sia importante disporre di dati statistici, ma la loro utilità dipende dalla loro raffrontabilità nel tempo e nello spazio, il che implica l’adozione di definizioni e classificazioni comuni.</p>
      <p sl="pt">Nel caso particolare del turismo, tale settore comprende concetti e definizioni da tempo poco chiari, il che ostacola la raccolta di informazioni affidabili e credibili. Pertanto, è necessario chiarire e armonizzare i criteri e le definizioni per la raccolta di dati raffrontabili.</p>
      <p sl="pt">L’esistenza di tali statistiche è estremamente importante per determinare l’impatto diretto e indiretto del turismo sull’economia, al fine di sostenere la pianificazione e lo sviluppo di nuove opportunità turistiche o di adattare quelle esistenti.</p>
      <p sl="pt">La proposta inserita nella relazione è tesa a migliorare la tempestività, la raffrontabilità e la completezza delle statistiche trasmesse, nonché l’efficienza nel trattamento dei dati, anche dal punto di vista della relativa convalida. È inoltre volta a modificare il quadro normativo per tenere conto delle ultime tendenze nell’ambito dell’industria del turismo, introducendo nuove variabili come ad esempio quelle relative alle visite in giornata.</p>
      <p sl="pt">Ci siamo pertanto espressi a favore.</p>
    </intervention>
    <intervention id="3-311-000" speaker_id="4553" name="Jacqueline FOSTER" is_mep="True" mode="written" nationality="United Kingdom" p_group="European Conservatives and Reformists Group" m_state="GB">
      <p sl="en">Il mio gruppo ha avallato la relazione concernente le statistiche sul turismo, che aggiorna e modernizza il metodo di raccolta delle statistiche europee sul settore, soprattutto alla luce di fenomeni moderni quali i voli a basso costo e le vacanze brevi.</p>
      <p sl="en">I politici devono riconoscere la grande importanza dell’industria turistica per l’Europa. I singoli Stati membri si rendono conto che occorre fare di più per aiutare il settore, che offre un contributo ingente alla crescita economica.</p>
      <p sl="en">Ad esempio, il turismo è uno dei settori più grandi dell’economia britannica. Fornisce direttamente 1,36 milioni di posti di lavoro – se ne prevedono 1,5 milioni entro il 2020 – che arrivano a quasi 3 milioni se si considera l’occupazione indiretta. Questi dati parlano da soli!</p>
      <p sl="en">Il Regno Unito è fortemente motivato a partecipare attivamente e positivamente alle discussioni sul turismo a livello comunitario, e appoggia appieno la necessità di migliorare la competitività dell’industria turistica europea e la sua capacità di contribuire alla crescita sostenibile. Tuttavia, dobbiamo assicurarci che le azioni a livello di UE non ledano il principio di sussidiarietà.</p>
      <p sl="en">Gli Stati membri sono in concorrenza tra loro, malgrado la loro capacità di condividere le migliori pratiche e di collaborare su determinate questioni, quali il miglioramento dei collegamenti dei trasporti in tutta Europa e altre misure che consentono di agevolare il turismo al consumo.</p>
      <p sl="en">Vorrei concludere con un messaggio diretto – venite a visitare la Gran Bretagna!</p>
    </intervention>
    <intervention id="3-312-000" speaker_id="2247" name="Mathieu GROSCH" is_mep="True" mode="written" nationality="Belgium" birth_date="14-09-1950" birth_place="Eupen" p_group="Group of the European People's Party (Christian Democrats)" m_state="BE">
      <p sl="de">Il trattato di Lisbona ha aumentato le competenze comunitarie nell’area del turismo. Le statistiche offrono indubbiamente informazioni fondamentali e consentono di trarre conclusioni interessanti non solo a livello europeo, ma anche nazionale e regionale.</p>
      <p sl="de">Nella mia regione, che ospita la comunità germanofona del Belgio, il turismo rappresenta non soltanto un’area di competenza importante, ma anche un fattore economico cruciale. Per questa ragione, le statistiche costituiscono un elemento imprescindibile della formulazione di politiche. Tuttavia, è anche evidente che i diversi livelli – regionale, nazionale e transfrontaliero – devono collaborare per definire con maggiore accuratezza il potenziale turistico delle regioni d’Europa, in particolare nelle aree di frontiera.</p>
    </intervention>
    <intervention id="3-312-007" speaker_id="96693" name="Juozas IMBRASAS" is_mep="True" mode="written" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="lt">Ho votato a favore del documento perché è necessario per definire un quadro politico nuovo e migliore per il turismo in Europa. Il turismo è un’attività economica importante nell’UE, con un potenziale elevato in termini di contribuito all’occupazione e alla crescita economica, oltre che per il ruolo importante nell’ambito dell’integrazione socio-economica delle aree rurali, periferiche e meno sviluppate, ad esempio quelle caratterizzate da un ricco patrimonio industriale. Nell’ambito in esame le statistiche non sono funzionali soltanto al monitoraggio delle politiche specifiche per il turismo, ma sono altresì utili nel più ampio contesto della politica regionale e dello sviluppo sostenibile. Dobbiamo affrontare le sfide principali del settore, ad esempio l’aumento della concorrenza a livello globale, le tendenze demografiche, il cambiamento climatico e i vincoli ambientali, la distribuzione stagionale degli spostamenti turistici e il sempre più frequente ricorso alle nuove tecnologie dell’informazione e della comunicazione da parte dei clienti. Occorre rafforzare il settore del turismo dell’UE attraverso un’azione coordinata a livello di Unione che integri le iniziative degli Stati membri. Per poter attuare con successo il nuovo quadro strategico è necessario che i responsabili politici, a tutti i livelli di governo, siano in grado di decidere in maniera consapevole basandosi su dati statistici affidabili e raffrontabili. Il turismo è un’attività economica importante che ha un impatto positivo sulla crescita economica e l’occupazione europee, quindi è necessario aggiornare e ottimizzare il quadro normativo applicabile alle statistiche europee sul turismo, rafforzando così il turismo a livello europeo. Di conseguenza, l’attuazione delle misure proposte aumenterà la competitività del turismo europeo e ne incoraggerà la crescita armoniosa.</p>
    </intervention>
    <intervention id="3-312-015" speaker_id="96816" name="Giovanni LA VIA" is_mep="True" mode="written" nationality="Italy" birth_date="28-06-1963" p_group="Group of the European People's Party (Christian Democrats)" m_state="IT">
      <p sl="it">Egregio Presidente, onorevoli colleghi, la proposta di regolamento relativa alle statistiche europee sul turismo, sottoposta al voto dell’aula, ritengo debba considerarsi di particolare interesse oltre che di grande utilità. L’industria del turismo è, per l’Europa, un settore trainante e di grande rilievo nell’ambito comunitario, in quanto occupa un ruolo importante nell’economia dei singoli Stati membri. L’industria del turismo possiede ancora significative potenzialità in termini occupazionali e per questo appare utile porre in essere azioni mirate a favorire una migliore organizzazione, che permetta di esprimerne per intero le potenzialità. La definizione di un quadro comune per la raccolta e la compilazione di statistiche europee sul turismo comparabili ed esaustive non può che essere utile al miglioramento della situazione. Conoscere la domanda dei consumatori consentirà alle imprese e agli enti pubblici di intervenire facendo fronte alle esigenze del settore, migliorandone capacità e competitività. Ho sostenuto la proposta di regolamento perché convinto che statistiche unitarie a livello europeo, trasparenti, affidabili e obiettive siano un modo efficace per sostenere questo grande comparto, di notevole rilevanza anche per il mio paese.</p>
    </intervention>
    <intervention id="3-312-031" speaker_id="96823" name="Petru Constantin LUHAN" is_mep="True" mode="written" nationality="Romania" birth_date="19-03-1977" birth_place="Jud. Suceava" p_group="Group of the European People's Party (Christian Democrats)" m_state="RO">
      <p sl="ro">Ho votato a favore della relazione, in quanto ritengo che occorra fare il possibile per rimanere la meta turistica numero uno al mondo. A tale scopo, dobbiamo sfruttare al massimo tutte le opzioni di finanziamento possibili. Lo sviluppo di un settore turistico sostenibile, responsabile e di alta qualità esige un aggiornamento e un miglioramento del quadro normativo applicabile alle statistiche europee in materia. Se miglioreremo la qualità della rendicontazione statistica sulla base di dati affidabili e raffrontabili, getteremo delle fondamenta solide per prendere decisioni relative alla formulazione di politiche e strumenti finanziari dell’UE.</p>
    </intervention>
    <intervention id="3-312-062" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Mi sono espresso favorevolmente su questa relazione, che riconosce il fondamentale ruolo delle statistiche nell’ambito dell’elaborazione di politiche turistiche più efficaci ai livelli europeo, nazionale, regionale e locale. Le statistiche rappresentano altresì un valido strumento a supporto dei processi decisionali nelle imprese e nel settore privato. Pertanto, il relatore concorda con l’obiettivo che si prefigge il regolamento, ovvero quello di porre in essere un quadro comune per la produzione sistematica di statistiche europee sul turismo mediante la rilevazione, la compilazione, il trattamento e la trasmissione da parte degli Stati membri di statistiche europee armonizzate sull’offerta e sulla domanda nel settore. A seguito dell’adozione della proposta si potranno migliorare la tempestività, la raffrontabilità e la completezza delle statistiche trasmesse, nonché l’efficienza nel trattamento dei dati, anche dal punto di vista della relativa convalida. È inoltre necessario modificare il quadro normativo per tenere conto delle ultime tendenze nell’ambito dell’industria del turismo, introducendo nuove variabili come ad esempio quelle relative alle visite in giornata.</p>
    </intervention>
    <intervention id="3-312-077" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">Il turismo rappresenta indubbiamente uno dei comparti economici con il maggiore potenziale di sviluppo. Negli ultimi decenni, il turismo ha visto accrescere in maniera costante la propria importanza per le imprese e i cittadini europei. Con circa 1,8 milioni di imprese, in particolare piccole e medie imprese (PMI), che danno lavoro a una percentuale della popolazione attiva totale che si avvicina al 5,2 per cento (approssimativamente 9,7 milioni di posti di lavoro), il contributo stimato dell’industria del turismo europea al PIL dell’UE è superiore al 5 per cento. Il turismo rappresenta pertanto la terza attività socioeconomica dell’UE in termini di importanza. Inoltre l’Unione europea, con 370 milioni di visitatori internazionali nel 2008 (pari al 40 per cento degli arrivi registrati a livello mondiale), rimane la meta turistica n. 1 al mondo. Tuttavia, esiste un potenziale per realizzare una crescita maggiore.</p>
    </intervention>
    <intervention id="3-312-093" speaker_id="96999" name="Alexander MIRSKY" is_mep="True" mode="written" nationality="Latvia" birth_date="20-03-1964" birth_place="Vilna" p_group="Group of the Progressive Alliance of Socialists and Democrats in the European Parliament" m_state="LV">
      <p sl="en">è evidente che il turismo possiede un potenziale elevato che ci potrebbe permettere di aumentare l’occupazione e la crescita economica. Il turismo svolge un ruolo importante nell’ambito dell’integrazione socio-economica delle aree rurali, periferiche e meno sviluppate, ad esempio quelle caratterizzate da un ricco patrimonio culturale. Nell’ambito in esame le statistiche non sono funzionali soltanto al monitoraggio delle politiche specifiche per il turismo, ma sono altresì utili nel più ampio contesto della politica regionale e dello sviluppo sostenibile. Concordo pienamente col relatore.</p>
    </intervention>
    <intervention id="3-312-125" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Statistiche significative capaci di dare risposta alle domande sulle ragioni che determinano i successi e le tendenze nell’industria turistica potrebbero essere utili per prevenire molti investimenti sbagliati. Molte città si interrogano da anni sul motivo per cui non riescono a soddisfare le proprie aspettative turistiche dopo essere state scelte come capitali europee della cultura. Tuttavia, la disponibilità e raffrontabilità limitata dei dati sul turismo costituisce un problema anche dal punto di vista della pianificazione urbana. In fin dei conti, se esiste un potenziale di incremento del numero di visitatori, è importante organizzarsi in modo tale da evitare impatti negativi sulla popolazione locale.</p>
      <p sl="de">Troppi fattori di incertezza, aspettative divergenti e variabili indefinibili, quali le condizioni meteorologiche specifiche, hanno trasformato le previsioni sul turismo in un gioco d’azzardo. Gli orari di lavoro flessibili e la sicurezza incidono sul turismo, così come i cambiamenti sociali. In ultima analisi, i fattori determinanti finiranno per essere l’economia globale e il prezzo del petrolio. Nemmeno le migliori statistiche europee sul turismo possono cambiare le cose, per questo mi sono astenuto.</p>
    </intervention>
    <intervention id="3-312-140" speaker_id="96695" name="Radvilė MORKŪNAITĖ-MIKULĖNIENĖ" is_mep="True" mode="written" nationality="Lithuania" birth_date="02-01-1984" birth_place="Kaunas" p_group="Group of the European People's Party (Christian Democrats)" m_state="LT">
      <p sl="lt">Oggi il Parlamento europeo ha adottato un documento importante sul quadro normativo per le statistiche europee sul turismo. Gli Stati membri devono presentare regolarmente una serie di dati sulla capacità e l’occupazione degli alloggi turistici, sugli arrivi e le partenze negli stessi e sulla domanda turistica. Poiché le abitudini di viaggio europee cambiano (ad esempio l’aumento dei voli brevi) e il settore del turismo accoglie determinate innovazioni (ad esempio il ricorso a Internet per effettuare prenotazioni), è necessario aggiornare il quadro normativo, regolamentando la raccolta di dati statistici nel campo del turismo. Tuttavia, a mio parere, una disposizione importante appoggiata dal Parlamento europeo riguarda la raccolta di dati sulle persone a mobilità ridotta e l’impatto sulla capacità di tali persone di ottenere servizi turistici completi. Parliamo sempre di migliorare la qualità della vita dei disabili, e dobbiamo inserire anche il turismo in quest’area. Soltanto allora potremo attuare efficacemente la politica sul turismo e tutelare gli interessi dei consumatori.</p>
    </intervention>
    <intervention id="3-312-148" speaker_id="97197" name="Alfredo PALLONE" is_mep="True" mode="written" nationality="Italy" birth_date="13-09-1947" birth_place="Frosinone" p_group="Group of the European People's Party (Christian Democrats)" m_state="IT">
      <p sl="it">La relazione del collega Simpson sulle statistiche europee sul turismo é un testo che va a sostituire la direttiva in materia oramai vecchia di 15 anni. Adeguarsi ai tempi e riformulare i propri regolamenti é una prerogativa del sistema europeo soprattutto vista la rilevanza e la continua evoluzione del settore turistico in Europa nell’ultimo decennio, per questo ho votato a favore della relazione. I nuovi bisogni nel settore, che necessita di dati sempre più dettagliati, aggiornati e comparabili, rendono l’aggiornamento delle statistiche sul turismo fondamentali. Accesso alle strutture, servizi per disabili, costi per beni di prima necessità sono i dati principali per i quali serve un database aggiornato e consultabile dagli utenti.</p>
    </intervention>
    <intervention id="3-312-156" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Il turismo riveste un’importanza economica enorme nell’UE, e i meccanismi che contribuiscono a promuoverlo sono auspicabili e vanno incoraggiati. Le statistiche ricoprono un ruolo fondamentale nell’ambito dell’elaborazione di politiche turistiche più efficaci ai livelli europeo, nazionale, regionale e locale. Le statistiche rappresentano altresì un valido strumento a supporto dei processi decisionali nelle imprese e nel settore privato. Il regolamento si prefigge di porre in essere un quadro comune per la produzione sistematica di statistiche europee sul turismo mediante la rilevazione, la compilazione, il trattamento e la trasmissione da parte degli Stati membri di statistiche europee armonizzate sull’offerta e sulla domanda nel settore. A seguito dell’adozione della proposta si potranno migliorare la tempestività, la raffrontabilità e la completezza delle statistiche trasmesse, nonché l’efficienza nel trattamento dei dati, anche dal punto di vista della relativa convalida. Il regolamento modifica inoltre il quadro normativo per tenere conto delle ultime tendenze nell’ambito dell’industria del turismo, introducendo nuove variabili come ad esempio quelle relative alle visite in giornata. Ho votato a favore della relazione per le suddette ragioni.</p>
    </intervention>
    <intervention id="3-312-187" speaker_id="36392" name="Aldo PATRICIELLO" is_mep="True" mode="written" nationality="Italy" birth_date="27-09-1957" birth_place="Venafro" m_state="IT">
      <p sl="it">Cari colleghi, il turismo è un’importante attività economica dell’UE. Nell’ambito in esame, le statistiche sono funzionali al monitoraggio delle politiche specifiche per il turismo e sono utili nel contesto della politica regionale e dello sviluppo sostenibile. All’interno dell’UE, il sistema delle statistiche sul turismo è regolamentato dalla direttiva 95/57/CE. Tuttavia, successivamente all’entrata in vigore della suddetta direttiva, l’industria del turismo e la domanda turistica sono notevolmente cambiate. La Commissione ha dunque elaborato una nuova proposta di regolamento che mira a definire un quadro politico per il turismo facendo ricorso alle competenze introdotte dal trattato di Lisbona. L’obiettivo è quello di aggiornare e ottimizzare il quadro normativo applicabile alle statistiche europee sul turismo per tenere conto delle ultime tendenze in questo ambito. A tal proposito, è necessario sia rafforzare il settore del turismo attraverso un’azione coordinata a livello di Unione, sia realizzare un quadro comune per la produzione sistematica di statistiche mediante la rilevazione, la compilazione, il trattamento e la trasmissione da parte degli Stati membri di statistiche europee armonizzate sull’offerta e sulla domanda nel settore. Sulla base delle osservazioni che precedono, esprimo il mio voto favorevole all’approvazione della proposta di regolamento in oggetto.</p>
    </intervention>
    <intervention id="3-312-250" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Ho votato a favore. Il turismo è un’importante attività economica dell’UE, con un elevato potenziale in termini di contributo alla creazione di posti di lavoro e di crescita economica; esso svolge altresì un ruolo importante nell’ambito dell’integrazione socio-economica delle aree rurali, periferiche e meno sviluppate, ad esempio quelle caratterizzate da un ricco patrimonio industriale. Nell’ambito in esame le statistiche non sono funzionali soltanto al monitoraggio delle politiche specifiche per il turismo, ma sono altresì utili nel più ampio contesto della politica regionale e dello sviluppo sostenibile.</p>
      <p sl="en">All’interno dell’Unione europea, il sistema delle statistiche sul turismo è regolamentato dalla direttiva 95/57/CE sulla raccolta di dati statistici nel settore del turismo. Le statistiche, raccolte e compilate dalle autorità statistiche nazionali, sono pubblicate da Eurostat. Per attuare con successo il nuovo quadro strategico è necessario che i responsabili politici, a tutti i livelli di governo, siano in grado di decidere in maniera consapevole basandosi su dati statistici affidabili e raffrontabili.</p>
    </intervention>
    <intervention id="3-312-375" speaker_id="96819" name="Licia RONZULLI" is_mep="True" mode="written" nationality="Italy" birth_date="14-09-1975" birth_place="Milano" p_group="Group of the European People's Party (Christian Democrats)" m_state="IT">
      <p sl="it">Ho votato a favore di questa relazione perché il turismo rappresenta un’importante attività economica per l’UE, con un elevato potenziale in termini di contributo alla creazione di posti di lavoro e di crescita. Il turismo svolge un ruolo fondamentale nell’integrazione socio-economica delle aree rurali, spesso periferiche e sottosviluppate.</p>
      <p sl="it">In questo ambito le statistiche non servono solo al monitoraggio delle politiche specifiche per il turismo, ma sono utili nel contesto più ampio della politica regionale e dello sviluppo sostenibile. Il documento tratta inoltre le principali sfide che il settore sta affrontando, come l’aumento della concorrenza a livello globale, le tendenze demografiche, il cambiamento climatico e i vincoli ambientali, la distribuzione stagionale degli spostamenti turistici e il sempre più frequente ricorso alle nuove tecnologie dell’informazione e della comunicazione da parte dei clienti.</p>
    </intervention>
    <intervention id="3-312-500" speaker_id="97196" name="Oreste ROSSI" is_mep="True" mode="written" nationality="Italy" birth_date="24-03-1964" birth_place="Alessandria" p_group="Europe of freedom and democracy Group" m_state="IT">
      <p sl="it">Ho espresso voto contrario alla relazione perché secondo il regolamento proposto dalla Commissione sarebbe necessaria una raccolta mensile di dati per misurare le influenze stagionali e gli aspetti economici e sociali del settore, gestito per lo più da piccole e medie imprese. Tale strategia è finalizzata a un’approfondita conoscenza delle dinamiche, delle caratteristiche e del volume del turismo, ma ci appare eccessivamente impegnativa, burocratica e costosa. Inoltre, la Commissione chiede poteri di delega e quindi la possibilità di modificare elementi essenziali della proposta. Le tabelle da compilare mensilmente proposte da questo regolamento sono complesse e richiedono la raccolta di una quantità di informazioni eccessive.</p>
    </intervention>
    <intervention id="3-312-750" speaker_id="97308" name="Vilja SAVISAAR-TOOMAST" is_mep="True" mode="written" nationality="Estonia" birth_date="15-08-1962" birth_place="Antsla" p_group="Group of the Alliance of Liberals and Democrats for Europe" m_state="EE">
      <p sl="et">Ho votato a favore della relazione odierna riguardante le statistiche europee sul turismo. Ritengo che sia una relazione importante, alla luce dell’influenza del settore del turismo sull’economia dell’Unione e della quota di occupazione di cui è responsabile. 1.8 milioni di aziende danno lavoro a circa 10 milioni di persone, che rappresentano approssimativamente il 5,2 per cento di tutti i posti di lavoro.</p>
      <p sl="et">L’Unione europea sostiene considerevolmente lo sviluppo del turismo nelle varie regioni al fine di aumentare la disponibilità di tipologie diverse di turismo. Pertanto, è necessario disporre di statistiche accurate e rilevanti, sia per il settore privato sia per il pubblico. L’Unione europea è la destinazione prescelta da oltre 370 milioni di turisti stranieri all’anno, vale a dire il 40 per cento dei turisti di tutto il mondo. Alla luce di ciò, è ancor più importante disporre di dati statistici tempestivi e imparziali. Grazie.</p>
    </intervention>
    <intervention id="3-312-875" speaker_id="96974" name="Nuno TEIXEIRA" is_mep="True" mode="written" nationality="Portugal" birth_date="13-01-1973" birth_place="Funchal" p_group="Group of the European People's Party (Christian Democrats)" m_state="PT">
      <p sl="pt">Il turismo rappresenta la terza attività socioeconomica dell’UE in termini di importanza, il che significa che la sua dimensione economica, come comparto che genera posti di lavoro, è vitale per gli Stati membri. Inoltre, la sua dimensione privata non solo rafforza l’immagine dell’Europa nel mondo, ma promuove anche la cittadinanza europea. Con l’entrata in vigore del trattato di Lisbona, l’UE ha assunto nuove competenze sul settore, come confermato dall’articolo 195 del trattato sul funzionamento dell’Unione europea (TFUE). Il nuovo quadro normativo consente all’UE di sostenere coordinare e integrare le azioni degli Stati membri, e di ridurre l’onere amministrativo. Voto a favore della relazione per le suddette ragioni, e ritengo sia essenziale fornire a tutti coloro che sono coinvolti nel settore turistico dati statistici affidabili, per permettere loro di adeguarsi alle sfide che il turismo europeo si trova ad affrontare.</p>
      <p sl="pt">Per attuare tale sistema e valutare concretamente la competitività del comparto turistico, è essenziale un coordinamento europeo con la partecipazione efficace degli Stati membri. La conoscenza del volume del turismo, delle sue caratteristiche, del profilo dei turisti, della spesa turistica e dei vantaggi e/o problemi che comporta per le economie nazionali dovrebbe essere parte di questo ampio studio.</p>
    </intervention>
    <intervention id="3-313-500" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Voto a favore della risoluzione, in quanto valuta misure importanti relative all’aumento dei tassi di cofinanziamento per gli interventi nei settori delle relazioni internazionali, della governance, della raccolta di dati, della consulenza scientifica, e del monitoraggio e attuazione della politica comune per la pesca. Poiché la conoscenza scientifica dipende dallo sviluppo sostenibile delle attività, l’aumento dei tassi di cofinanziamento previsti nel settore della raccolta, della gestione e dell’uso di dati di base diventa un vantaggio. Mi preme inoltre sottolineare l’importanza attribuita allo sviluppo dell’acquacoltura, con misure per la crescita, oltre che per il controllo e il monitoraggio ambientali e sanitari del settore che contribuiranno alla sua sostenibilità. Per quanto riguarda le misure per controllare le acque condotte dalle autorità di sorveglianza degli Stati membri, tali misure riusciranno a ottenere risultati se accompagnate da investimenti nella tecnologia e da sistemi di controllo più efficaci e meno costosi. Andrebbe inoltre valutato l’incremento del tasso di cofinanziamento per le azioni relative alle misure di controllo per le acque, quale metodo per consentire ed attuare un rispetto più rigoroso delle norme.</p>
    </intervention>
    <intervention id="3-314-000" speaker_id="5956" name="Regina BASTOS" is_mep="True" mode="written" nationality="Portugal" birth_date="04-11-1960" birth_place="Veiros-Estarreja" p_group="Group of the European People's Party (Christian Democrats)" m_state="PT">
      <p sl="pt">Il regolamento (CE) n. 861/2006, che istituisce un’azione finanziaria della Comunità per l’attuazione della politica comune della pesca e in materia di diritto del mare, è un importante strumento di finanziamento dell’UE per quanto riguarda le attività di pesca. Diversi aspetti della legislazione si sono evoluti dal momento dell’adozione di tale regolamento.</p>
      <p sl="pt">La Commissione propone di modificarlo al fine di garantire la coerenza tra tutti gli elementi del quadro legislativo e anche di chiarire la sfera di applicazione di alcune delle misure finanziate. Ho votato a favore della relazione, in quanto propone di apportare determinate modifiche alla proposta della Commissione che contribuiranno alla chiarezza della legislazione. Tali emendamenti si basano sugli sviluppi recenti e sulle prospettive future del settore della pesca, segnatamente la possibilità di aumentare il cofinanziamento dell’Unione dal 50 per cento al 60 per cento, un vantaggio per lo sviluppo della pesca in Portogallo e per la maggiore importanza attribuita all’acquacoltura, che giustifica la possibilità di raccogliere, gestire e utilizzare dati ambientali in quest’area, oltre a dati di natura socioeconomica.</p>
    </intervention>
    <intervention id="3-315-000" speaker_id="96846" name="George BECALI" is_mep="True" mode="written" nationality="Romania" birth_date="25-06-1958" birth_place="Brăila" p_group="Non" m_state="RO">
      <p sl="ro">Ho appoggiato la relazione, in quanto il regolamento (CE) n. 861/2006, che istituisce un’azione finanziaria della Comunità per l’attuazione della politica comune della pesca e in materia di diritto del mare, è un importante strumento di finanziamento dell’UE per quanto riguarda le attività di pesca. è uno dei due principali mezzi utilizzati – essendo l’altro il Fondo europeo per la pesca (FEP) – per tradurre in pratica la PCP. Analogamente al relatore, ritengo che sia sempre più riconosciuta da tutti l’importanza di una gestione della pesca fondata su una conoscenza scientifica, aggiornata e rigorosa dello stato delle risorse. Si tratta di una condizione sine qua non per garantire uno sviluppo sostenibile delle attività di pesca. Per quanto riguarda il controllo, oggigiorno esiste senza dubbio una maggiore consapevolezza della sua importanza al fine di garantire la sostenibilità e il futuro delle attività di pesca e come strumento atto a promuovere una cultura di rispetto delle norme. Gli Stati membri e le autorità nazionali di controllo svolgono, e devono continuare a svolgere, un ruolo fondamentale ai fini della sorveglianza e dell’imposizione delle misure di controllo nelle rispettive acque – condizione essenziale per una pesca effettivamente rispettosa delle norme e delle risorse.</p>
    </intervention>
    <intervention id="3-316-000" speaker_id="29074" name="Vito BONSIGNORE" is_mep="True" mode="written" nationality="Italy" birth_date="03-07-1943" birth_place="Bronte" p_group="Group of the European People's Party (Christian Democrats) - Vice" m_state="IT">
      <p sl="it">Ho votato a favore della relazione che modifica il regolamento (CE) n. 861/2006. Nel maggio del 2006 il Consiglio ha approvato questo importante strumento di finanziamento dell’attività della pesca. Ora però si rende necessaria una revisione di tale regolamento, al fine di garantire la coerenza tra tutti gli elementi del quadro legislativo. Adeguarsi ai tempi significa anche far uso di nuove tecnologie capaci di garantire un miglior servizio con un minor dispendio di risorse economiche.</p>
      <p sl="it">Per rispondere meglio alle esigenze reali, si è pertanto ritenuto opportuno chiarire taluni articoli del regolamento e precisare la portata di alcune misure finanziate. Concordo infine con il relatore in merito all’esigenza di una gestione della pesca basata su una conoscenza scientifica aggiornata e rigorosa dello stato delle risorse e di un maggiore controllo finalizzato a rendere più sostenibile l’attività della pesca.</p>
    </intervention>
    <intervention id="3-316-500" speaker_id="95281" name="Viorica DĂNCILĂ" is_mep="True" mode="written" nationality="Romania" birth_date="16-12-1963" birth_place="Roşiori de Vede" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Ritengo che l’importanza del settore dell’acquacoltura sia in costante ascesa. La relazione lo dimostra, in quanto pone l’accento su “un nuovo impulso alla strategia per lo sviluppo sostenibile dell’acquacoltura europea” e offre prospettive realistiche per lo sviluppo di tale settore. Un controllo e un monitoraggio ambientali e sanitari condotti in maniera adeguata contribuiranno pertanto a rendere più sostenibile questo settore così importante.</p>
    </intervention>
    <intervention id="3-317-000" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ho votato a favore della relazione concernente “un’azione finanziaria della Comunità per l’attuazione della politica comune della pesca e in materia di diritto del mare”. Deploro tuttavia che non sia stata adottata la proposta per l’aumento dei tassi di cofinanziamento nell’area della raccolta, gestione e utilizzo di dati supplementari e dell’impiego del 60 per cento delle spese ammissibili.</p>
    </intervention>
    <intervention id="3-318-000" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Il regolamento (CE) n. 861/2006 del 22 maggio 2006, che la Commissione propone di modificare, è il regolamento che istituisce un’azione finanziaria della Comunità per l’attuazione della politica comune della pesca (PCP) e in materia di diritto del mare, e prevede un’azione di finanziamento nei seguenti settori: relazioni internazionali, governance, raccolta di dati, consulenza scientifica, nonché controllo ed attuazione della PCP. La revisione non comporta modifiche fondamentali agli obiettivi, al tipo di attività finanziata, alla struttura finanziaria o al bilancio. Il relatore ritiene tuttavia importante presentare delle modifiche che potrebbero contribuire a rendere la legislazione in oggetto più rigorosamente conforme a taluni recenti sviluppi del settore e alle sue prospettive future, in particolare per quanto riguarda la gestione della pesca corroborata dalla conoscenza scientifica sullo stato delle risorse e da investimenti nell’acquacoltura.</p>
      <p sl="pt">Per questo viene presentata la proposta di aumentare i tassi di cofinanziamento previsti nel contesto della raccolta, gestione e utilizzo dei dati di base. Voto a favore da una prospettiva puramente nazionale, per sostenere l’industria della pesca del nostro paese.</p>
    </intervention>
    <intervention id="3-318-500" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">La relazione riguarda una proposta di regolamento del Parlamento europeo e del Consiglio recante modifica del regolamento (CE) n. 861/2006, del 22 maggio 2006, che istituisce un’azione finanziaria della Comunità per l’attuazione della politica comune della pesca e in materia di diritto del mare. Dal 2006 a oggi, diversi aspetti del suddetto regolamento sono cambiati e sono divenuti obsoleti, per cui la loro modifica è giustificata. La proposta si basa sul regolamento in vigore ed è tesa a salvaguardare le attività costiere finanziando la modernizzazione del settore, non da ultimo in termini di apparecchiature e informatizzazione. Voto a favore della proposta di regolamento, in quanto si è tenuto conto degli emendamenti proposti presentati dalla Commissione, oltre che di altri contributi che migliorano notevolmente la legislazione precedente, in particolare in termini di finanziamenti per gli investimenti – un aspetto cruciale per disporre di dati scientifici accurati e aggiornati che ci consentano essenzialmente di adottare le misure richieste da ciascuna situazione – e di aumento dei tassi di cofinanziamento.</p>
    </intervention>
    <intervention id="3-319-000" speaker_id="96706" name="João FERREIRA" is_mep="True" mode="written" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">Accogliamo con soddisfazione l’adozione da parte del Parlamento degli emendamenti alla proposta di regolamento della Commissione inclusa nella relazione. Tali emendamenti consentiranno di finanziare gli Stati membri nel loro sviluppo di tecnologie diversificate destinate al settore della pesca, nonché di apparecchiature e software o reti informatiche per la raccolta, la gestione, la convalida, l’analisi, lo sviluppo di metodi di campionamento e l’avanzamento verso lo scambio di dati relativi alla pesca. Una nuova possibilità di finanziamento è quella relativa agli studi sulla dipendenza dalle importazioni di prodotti della pesca. Nel settore dell’acquacoltura, sarà inoltre possibile finanziare la raccolta, gestione e uso di dati ambientali, consentendo così un controllo e un monitoraggio ambientali e sanitari del settore che contribuiranno alla sua sostenibilità.</p>
      <p sl="pt">Tuttavia, non possiamo che deplorare il fatto che siano stati respinti gli emendamenti per un aumento, benché modesto, del tasso massimo di cofinanziamento della Comunità per gli Stati membri nell’area della raccolta, gestione e uso di dati scientifici sullo stato delle risorse, nonché nell’area del monitoraggio. Ciò conferma pertanto l’incoerenza dell’UE, che da una parte si è intromessa nelle competenze degli Stati membri in questo settore, ma che dall’altra si rifiuta di rafforzare le risorse finanziarie dedicate a tali attività.</p>
    </intervention>
    <intervention id="3-320-000" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">La relazione modifica il regolamento (CE) n. 861/2006 che istituisce un’azione finanziaria della Comunità per l’attuazione della politica comune della pesca (PCP) e in materia di diritto del mare. Si tratta di un importante strumento di finanziamento dell’UE per quanto riguarda le attività di pesca e uno dei due principali mezzi utilizzati – essendo l’altro il Fondo europeo per la pesca (FEP) – per tradurre in pratica la PCP.</p>
      <p sl="pt">La Commissione ritiene inoltre che, in alcuni casi, l’esperienza abbia fatto emergere l’esigenza di apportare una serie di adeguamenti minori per far sì che le disposizioni del regolamento rispondano più efficacemente alle esigenze.</p>
      <p sl="pt">Ci offre pertanto un margine ristretto di revisione, visto che gli obiettivi e la struttura del regolamento originario rimangono inalterati. Tuttavia, il relatore Ferreira, membro del Partido Comunista Português, ha ritenuto opportuno proporre determinati emendamenti supplementari che, per quanto piuttosto specifici, potrebbero migliorare l’adeguamento di questa legislazione a taluni recenti sviluppi del settore e alle sue prospettive future.</p>
      <p sl="pt">Deploro tuttavia che non siano state adottate tutte le proposte da lui presentate, soprattutto la conferma della possibilità di aumentare i tassi di cofinanziamento della Comunità destinati all’area della raccolta, gestione e uso di dati scientifici sia di base sia supplementari sullo stato delle risorse ittiche, compresa la proposta di aumentare il limite massimo dal 50 per cento al 60 per cento, e destinati all’attività di monitoraggio.</p>
    </intervention>
    <intervention id="3-321-000" speaker_id="2338" name="Ian HUDGHTON" is_mep="True" mode="written" nationality="United Kingdom" birth_date="19-09-1951" birth_place="Forfar" p_group="Group of the Greens/European Free Alliance" m_state="GB">
      <p sl="en">Ho concesso il mio avallo alla relazione Ferreira. è essenziale stanziare risorse adeguate per l’applicazione del diritto del mare, e questa è una delle poche aree correlate alla pesca in cui l’UE offre un valore aggiunto.</p>
    </intervention>
    <intervention id="3-321-250" speaker_id="96693" name="Juozas IMBRASAS" is_mep="True" mode="written" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="lt">Ho votato a favore del documento, in quanto è sempre più riconosciuta da tutti l’importanza di una gestione della pesca fondata su una conoscenza scientifica, aggiornata e rigorosa dello stato delle risorse. Si tratta di una condizione sine qua non per garantire uno sviluppo sostenibile delle attività di pesca. Ritengo pertanto giustificata la possibilità di aumentare i tassi di cofinanziamento previsti nel settore della raccolta, della gestione e dell’uso di dati di base, con un massimale proposto pari al 75 per cento. La crescente importanza attribuita all’acquacoltura – si pensi alla relazione, recentemente elaborata, discussa e approvata, su “un nuovo impulso alla strategia per lo sviluppo sostenibile dell’acquacoltura europea” –, che genera fondate prospettive di sviluppo, giustifica l’introduzione della possibilità di applicare anche in tale settore le disposizioni in materia di raccolta, gestione e uso di dati ambientali, oltre che socioeconomici, consentendo così un controllo e un monitoraggio ambientali e sanitari del settore che contribuiranno alla sua sostenibilità. Oggigiorno, la sostenibilità del settore della pesca è particolarmente importante. Gli Stati membri e le autorità nazionali di controllo svolgono, e devono continuare a svolgere, un ruolo fondamentale ai fini della sorveglianza e dell’imposizione delle misure di controllo nelle rispettive acque: è una condizione essenziale per una pesca effettivamente rispettosa delle norme e delle risorse. Se si vuole che tale attività sia effettuata efficacemente, gli Stati membri devono acquisire o essere in grado di sviluppare e modernizzare le tecnologie disponibili. Gli investimenti del caso potrebbero rendere detti sistemi più efficienti e meno costosi da gestire.</p>
    </intervention>
    <intervention id="3-321-500" speaker_id="96882" name="Elisabeth KÖSTINGER" is_mep="True" mode="written" nationality="Austria" birth_date="22-11-1978" birth_place="Wolfsberg" p_group="Group of the European People's Party (Christian Democrats)" m_state="AT">
      <p sl="de">Il regolamento rappresenta uno strumento importante per attuare la politica comune per la pesca. Per quanto riguarda il controllo, oggigiorno esiste senza dubbio una maggiore consapevolezza della sua importanza al fine di garantire la sostenibilità e il futuro delle attività di pesca. è importante che gli Stati membri e le autorità nazionali di controllo impongano le misure di controllo nelle rispettive acque, condizione essenziale per una pesca effettivamente rispettosa delle norme e delle risorse. Inoltre, La crescente importanza attribuita all’acquacoltura giustifica l’introduzione della possibilità di applicare anche in tale settore le disposizioni in materia di raccolta, gestione e uso di dati ambientali, oltre che socioeconomici. Accolgo con favore la revisione del regolamento, in quanto assicurerà l’attuazione delle misure a cui ho fatto riferimento.</p>
    </intervention>
    <intervention id="3-321-750" speaker_id="96816" name="Giovanni LA VIA" is_mep="True" mode="written" nationality="Italy" birth_date="28-06-1963" p_group="Group of the European People's Party (Christian Democrats)" m_state="IT">
      <p sl="it">Egregio Presidente, onorevoli colleghi, la proposta di modifica del regolamento (CE) n. 861/2006 del Consiglio, che istituisce un’azione finanziaria per l’attuazione della politica comune della pesca e in materia di diritto del mare è un importante strumento finanziario che interviene a tutela delle attività di pesca. Ho votato a favore della proposta perché ritengo necessaria una modifica dell’attuale versione del regolamento, al fine di conformare la disciplina in esso contenuta con il Trattato di Lisbona. La revisione ha consentito di apportare miglioramenti al testo, permettendo di rispondere più adeguatamente ed efficacemente alle esigenze del settore. La crescente importanza attribuita all’acquacoltura giustifica l’introduzione di disposizioni in materia di raccolta, gestione e uso dei dati ambientali, socioeconomici e sanitari tali da contribuire alla sua sostenibilità. Un ruolo fondamentale spetta poi ai singoli Stati, i quali hanno il dovere di assicurare il rispetto delle norme ed il controllo delle acque ricorrendo, alla luce delle evoluzioni scientifiche, alle nuove tecnologie.</p>
    </intervention>
    <intervention id="3-322-000" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ho votato a favore della relazione. Le modifiche introdotte nella legislazione dovrebbero agevolare il raggiungimento dell’obiettivo di una politica di regionalizzazione della PCP, che accolgo con favore.</p>
    </intervention>
    <intervention id="3-322-250" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">L’attuale regolamento (CE) n. 861/2006 istituisce un’azione finanziaria della Comunità per l’attuazione della politica comune della pesca (PCP) e in materia di diritto del mare, ed è un importante strumento di finanziamento dell’UE per quanto riguarda le attività di pesca. Con il Fondo europeo per la pesca (FEP), rappresenta uno dei due principali mezzi utilizzati per tradurre in pratica la PCP. Esso prevede un’azione di finanziamento nei seguenti settori: relazioni internazionali, governance, raccolta di dati, consulenza scientifica, nonché controllo ed attuazione della PCP. Deploro tuttavia che non sia stata adottata la proposta di aumentare il livello potenziale di cofinanziamento al 60 per cento della spesa ammissibile, in particolare per le misure relative al monitoraggio delle attività della pesca e alla raccolta, gestione e uso di dati, in quanto l’autorizzazione di tale incremento sarebbe vantaggiosa per il settore della pesca del mio paese.</p>
    </intervention>
    <intervention id="3-322-500" speaker_id="96999" name="Alexander MIRSKY" is_mep="True" mode="written" nationality="Latvia" birth_date="20-03-1964" birth_place="Vilna" p_group="Group of the Progressive Alliance of Socialists and Democrats in the European Parliament" m_state="LV">
      <p sl="en">La modifica del regolamento (CE) n. 861/2006 istituisce il secondo dei due principali strumenti finanziari della politica comune per la pesca dopo il Fondo europeo per la pesca. Il cosiddetto “secondo strumento” prevede un’azione di finanziamento per la raccolta dei dati, le misure di controllo, la consulenza scientifica, nonché i sistemi di controllo e attuazione della politica comune per la pesca. è necessario chiarire la portata di alcune delle misure finanziate e migliorare la formulazione di taluni articoli. Inoltre, alla luce dell’esperienza, la Commissione ritiene che occorra apportare una serie di adeguamenti minori per far sì che le disposizioni del regolamento rispondano più efficacemente alle esigenze reali. Gli emendamenti che verranno presentati in relazione al regolamento (CE) n. 861/2006 dovrebbero promuovere un incremento dei tassi di cofinanziamento indicati relativi a finanziamenti comuni chiaramente definiti nel settore del diritto del mare.</p>
    </intervention>
    <intervention id="3-322-750" speaker_id="97197" name="Alfredo PALLONE" is_mep="True" mode="written" nationality="Italy" birth_date="13-09-1947" birth_place="Frosinone" p_group="Group of the European People's Party (Christian Democrats)" m_state="IT">
      <p sl="it">L’azione finanziaria dell’Unione per l’attuazione della politica comune della pesca e in materia di diritto del mare offre la possibilità economica per l’attuazione della politica comune sulla pesca grazie al finanziamento mirato per quei settori che hanno bisogno di sviluppo e coordinamento in materia di diritto del mare, per questo ho votato a favore della relazione del collega Ferreira. La modifica del regolamento in questione aiuterà a rendere effettiva la politica comune e mobiliterà dei fondi per la pesca relativamente a raccolte dati, rapporti internazionali, ambiti tecnico-scientifici.</p>
    </intervention>
    <intervention id="3-323-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Mi sono espresso a favore. Il regolamento (CE) n. 861/2006, che istituisce un’azione finanziaria della Comunità per l’attuazione della politica comune della pesca e in materia di diritto del mare, è un importante strumento di finanziamento dell’UE per quanto riguarda le attività di pesca. Rappresenta uno dei due principali mezzi utilizzati – essendo l’altro il Fondo europeo per la pesca (FEP) – per tradurre in pratica la PCP. Esso prevede un’azione di finanziamento nei seguenti settori: relazioni internazionali, governance, raccolta di dati, consulenza scientifica, nonché controllo ed attuazione della politica comune della pesca. Per quanto concerne ciascuna sfera di attività, il regolamento si applica in combinato disposto con altri regolamenti o decisioni. Dall’adozione del regolamento (CE) n. 861/2006 vi è stata un’evoluzione in ordine a diversi aspetti della legislazione ad esso correlata, ragion per cui il regolamento deve essere modificato al fine di garantire la coerenza tra tutti gli elementi del quadro legislativo. La Commissione si propone altresì di chiarire la portata di alcune delle misure finanziate e di migliorare la formulazione di taluni articoli. Inoltre, alla luce dell’esperienza, essa ritiene che occorra apportare una serie di adeguamenti minori per far sì che le disposizioni del regolamento rispondano più efficacemente alle esigenze reali.</p>
    </intervention>
    <intervention id="3-324-000" speaker_id="96819" name="Licia RONZULLI" is_mep="True" mode="written" nationality="Italy" birth_date="14-09-1975" birth_place="Milano" p_group="Group of the European People's Party (Christian Democrats)" m_state="IT">
      <p sl="it">Il regolamento (CE) n. 861/2006, che istituisce un’azione finanziaria della Comunità per l’attuazione della politica comune della pesca e in materia di diritto del mare, è un importante strumento di finanziamento dell’UE per quanto riguarda le attività di pesca.</p>
      <p sl="it">Tale documento costituisce inoltre uno dei due principali mezzi utilizzati per tradurre in pratica la politica comune della pesca. Esso prevede un’azione di finanziamento nei seguenti settori: relazioni internazionali, governance , raccolta di dati, consulenza scientifica, nonché controllo e attuazione della politica comune della pesca.</p>
      <p sl="it">La risoluzione adottata oggi riconosce l’importanza di una gestione della pesca fondata su una conoscenza scientifica aggiornata e rigorosa dello stato delle risorse. Il documento riconosce la crescente importanza attribuita all’acquacoltura, attività che genera fondate prospettive di sviluppo di quest’attività, così come di altre ad essa connesse, e che giustifica l’introduzione della possibilità di applicare anche in tale settore le disposizioni in materia di raccolta, gestione e uso di dati ambientali, oltre che socioeconomici, consentendo così un controllo e un monitoraggio ambientali e sanitari del settore che contribuiranno alla sua sostenibilità.</p>
    </intervention>
    <intervention id="3-325-000" speaker_id="96974" name="Nuno TEIXEIRA" is_mep="True" mode="written" nationality="Portugal" birth_date="13-01-1973" birth_place="Funchal" p_group="Group of the European People's Party (Christian Democrats)" m_state="PT">
      <p sl="pt">Il documento oggetto della votazione odierna si propone di adeguare le misure finanziarie per l’attuazione della politica della pesca all’evoluzione del quadro legislativo, ai cambiamenti in termini di esigenze reali e a un chiarimento giuridico in merito alle azioni da intraprendere, in particolare quelle inserite nella decisione 2000/439/CE non ancora accolte dal testo del regolamento n. 861/2006. Per quanto riguarda la raccolta di dati, la proposta del Parlamento reputa essenziale ampliare l’ambito di applicazione in modo da comprenderne anche la gestione e i termini di utilizzo. Inoltre, è indispensabile agevolare la conclusione di contratti pubblici con organismi internazionali e prevedere l’obbligo di disporre di informazioni dettagliate per la realizzazione di progetti comuni.</p>
      <p sl="pt">Sarebbe auspicabile incrementare il livello potenziale di cofinanziamento, in particolare delle misure per il monitoraggio delle attività di pesca e la raccolta, gestione e uso di dati, portandolo al 60 per cento della spesa ammissibile. L’acquacoltura è altrettanto importante, e i dati al riguardo dovrebbero porre l’accento gli ambiti sia socioeconomico sia ambientale. Inoltre, in questo settore si sta manifestando sempre più la necessità di utilizzare nuove tecniche, che presuppongono l’adeguamento e modernizzazione costanti delle tecniche esistenti.</p>
    </intervention>
    <intervention id="3-325-500" speaker_id="96858" name="Marie-Christine VERGIAT" is_mep="True" mode="written" nationality="France" birth_date="23-09-1956" birth_place="Roanne" p_group="Confederal Group of the European United Left - Nordic Green Left" m_state="FR">
      <p sl="fr">Vorrei congratularmi col mio collega del gruppo confederale della Sinistra unitaria europea/Sinistra verde nordica, onorevole Ferreira (PCP), per la sua relazione, che è stata oggi adottata dal Parlamento europeo con un’amplissima maggioranza.</p>
      <p sl="fr">La relazione conferma l’importanza di una gestione della pesca fondata su una conoscenza scientifica, aggiornata e rigorosa dello stato delle risorse. Si tratta di una condizione sine qua non per garantire uno sviluppo sostenibile delle attività di pesca. Alcuni degli emendamenti dell’onorevole Ferreira, ad esempio quelli che postulavano un incremento dei tassi di cofinanziamento (dal 50 per cento al 60 per cento) nell’area della raccolga, gestione e uso di dati scientifici sulle riserve ittiche, non sono stati purtroppo adottati.</p>
      <p sl="fr">La relazione è comunque una dimostrazione del contributo che il gruppo GUE/NGL riesce comunque a offrire alle discussioni del Parlamento europeo, e so che possiamo contare sull’onorevole Ferreira per il proseguimento della battaglia per una pesca sostenibile, con l’obiettivo di anteporre i pescatori su piccola scala ai grandi gruppi industriali del settore.</p>
    </intervention>
    <intervention id="3-327-000" speaker_id="41007" name="Iva ZANICCHI" is_mep="True" mode="written" nationality="Italy" birth_date="18-01-1940" birth_place="Ligonchio " p_group="Group of the European People's Party (Christian Democrats)" m_state="IT">
      <p sl="it">Ho espresso un voto favorevole alla relazione del collega Ferreira volta a migliorare la gestione degli strumenti finanziari per la pesca che regolano il finanziamento di tutta una serie di attività tra le quali quelle tipicamente di controllo dell’esercizio della pesca. Ritengo dunque che l’accordo generale sul testo fra Consiglio e Parlamento europeo rappresenti un buon compromesso in tema di politica comune della pesca e in materia di diritto del mare.</p>
    </intervention>
    <intervention id="3-328-500" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Sono a favore della relazione. Credo che la finalità della relazione sia importante, in quanto si propone di estendere la durata degli accordi transitori di altri 18 mesi, fino al 1° gennaio 2013, di modo che il nuovo pacchetto di misure tecniche possa essere delineato come parte del proseguimento della politica comune per la pesca.</p>
    </intervention>
    <intervention id="3-329-000" speaker_id="5956" name="Regina BASTOS" is_mep="True" mode="written" nationality="Portugal" birth_date="04-11-1960" birth_place="Veiros-Estarreja" p_group="Group of the European People's Party (Christian Democrats)" m_state="PT">
      <p sl="pt">Nel 2008 la mancanza di un accordo su un progetto di regolamento mirante a semplificare e chiarire la regolamentazione comunitaria in materia di conservazione delle risorse alieutiche ha fatto sì che fosse approvato un regolamento che istituisce un insieme di misure transitorie inizialmente previste per il periodo dal 1° gennaio 2010 al 30 giugno 2011.</p>
      <p sl="pt">La presente relazione, che appoggio, mira ad estendere la durata di validità del regime transitorio di altri 18 mesi cioè fino al 1° gennaio 2013, onde definire un nuovo insieme di misure tecniche nel quadro della riforma in corso della politica comune della pesca. Esorta inoltre la Commissione a sfruttare il nuovo periodo di proroga della validità dell’attuale regolamento per realizzare, con il contributo delle parti interessate, la valutazione dell’impatto delle misure in corso sui pescherecci che le applicano e sugli ecosistemi interessati. La Commissione dovrà infatti tener conto dei risultati di tale valutazione nell’elaborazione della nuova proposta di regolamento. Altrettanto importante è che la proposta futura della Commissione sulle misure tecniche definisca chiaramente le competenze del Consiglio e del Parlamento, in linea con la procedura legislativa ordinaria.</p>
    </intervention>
    <intervention id="3-329-250" speaker_id="38610" name="Slavi BINEV" is_mep="True" mode="written" nationality="Bulgaria" birth_date="10-12-1965" birth_place="Sofia" p_group="Non" m_state="BG">
      <p sl="bg">Ho votato a favore della proposta, in quanto l’assenza di un accordo sulla conservazione delle risorse alieutiche potrebbe produrre conseguenze indesiderate. La proposta di estendere di 18 mesi, vale a dire fino al 31 dicembre 2010, la validità del regolamento del Consiglio del 2009 che istituisce misure tecniche transitorie consentirà alla Commissione di redigere un nuovo pacchetto di misure tecniche che entrerà a far parte della riforma della politica comune per la pesca. Ritengo che gli emendamenti siano accettabili, in quanto la politica comune per la pesca deve, da un lato, preservare le risorse alieutiche e, dall’altro, essere vantaggiosa per i cittadini comuni, in questo caso i pescatori irlandesi su piccola scala. è questa la ragione per cui ritengo che occorra creare un equilibrio tra limiti di cattura, misure tecniche ed esigenze dei pescatori.</p>
    </intervention>
    <intervention id="3-329-500" speaker_id="28148" name="Françoise CASTEX" is_mep="True" mode="written" nationality="France" birth_date="07-02-1956" birth_place="Agadir" p_group="Group of the Progressive Alliance of Socialists and Democrats in the European Parliament" m_state="FR">
      <p sl="fr">Ho votato a favore della relazione per l’importanza che associo alle misure tecniche, che determinano le attività dei pescatori e incidono sul futuro delle risorse alieutiche. Siamo tutti interessati a ripristinare l’equilibrio economico del settore, e pertanto a garantire un reddito dignitoso ai pescatori, con riserve ittiche rinnovabili e sostenibili.</p>
    </intervention>
    <intervention id="3-330-000" speaker_id="96603" name="Nessa CHILDERS" is_mep="True" mode="written" nationality="Ireland" birth_date="09-10-1956" birth_place="Dublin" p_group="Group of the Progressive Alliance of Socialists and Democrats in the European Parliament" m_state="IE">
      <p sl="en">Ho votato a favore della relazione per offrire un sostegno di lungo periodo al settore della pesca irlandese ed europeo. La pesca sostenibile deve essere il nostro principio ispiratore. Ho riscontrato molte argomentazioni forti a favore degli emendamenti Gallagher, ma alla fine ho deciso di votare come il mio gruppo ai fini della coesione politica.</p>
    </intervention>
    <intervention id="3-331-000" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Mi sono espressa a favore della relazione sulla pesca e che istituisce misure tecniche transitorie. Deploro tuttavia che la revoca proposta della decisione della Commissione che vieta la pesca di nasello o rana pescatrice utilizzando il tramaglio lungo la costa portoghese sia stata respinta senza studi scientifici che corroborassero tale posizione.</p>
    </intervention>
    <intervention id="3-332-000" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Nel 2008 la Commissione ha presentato una proposta di regolamento del Consiglio concernente la conservazione delle risorse ittiche mediante misure tecniche; tale proposta mirava a sostituire un regolamento precedente. Poiché non era stata adottata alcuna proposta analoga, per ragioni di certezza del diritto e al fine di mantenere una conservazione e gestione adeguata delle risorse marine venne adottato il regolamento (CE) n. 1288/2009 che istituisce misure transitorie dal 1° gennaio alla fine di giugno 2011.</p>
      <p sl="pt">In ottemperanza agli obblighi derivanti dal trattato di Lisbona, nel 2010 la Commissione ha ritirato la propria proposta di regolamento del Consiglio concernente la conservazione delle risorse ittiche mediante misure tecniche. I principi di base che sottendono a tali misure tecniche dovrebbero ora essere incorporati in un nuovo regolamento di base sulla riforma della politica comune per la pesca, e si attende un’altra proposta in tal senso nel 2011. Poiché al momento non ci sono altre leggi in vigore in materia, si propone di estendere la validità di tale regolamento di altri 18 mesi, fino al 1° gennaio 2013. Considerando le argomentazioni che sono state avanzate in termini di certezza del diritto e tutela giuridica, ritengo che tale proroga meriti il nostro sostegno. Auspico che il periodo di tempo supplementare consenta una valutazione dell’impatto delle misure in vigore.</p>
    </intervention>
    <intervention id="3-332-500" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">Il settore della pesca è cruciale per l’Unione europea, non solo per la questione alimentare, ma anche per l’ambiente, in quanto gli ecosistemi acquatici sono in pericolo. Poiché al Parlamento è nota l’importanza di questo settore, ne ha spesso fatto oggetto di discussione. Nel 2009 ha adottato la risoluzione A6-0206/2009 sulla necessità di conservare le risorse ittiche nell’Oceano Atlantico e nel Mare del Nord. Il regolamento in vigore, adottato nel 2008, istituisce una serie di misure transitorie che dovevano restare in vigore fino a giugno 2011, la data provvisoria di entrata in vigore di un nuovo quadro normativo per la politica comune per la pesca. Tuttavia, la Commissione non è stata in grado di presentare una proposta di regolamento, e sta pertanto chiedendo l’estensione della validità del presente regolamento fino al 1° gennaio 2013, data entro cui l’UE dovrebbe disporre di una legislazione da sottoporre al vaglio del Consiglio e del Parlamento, in linea con la procedura legislativa ordinaria prevista dal trattato di Lisbona. Tale legislazione si baserà su studi scientifici aggiornati, in modo da non compromettere le risorse marine del pianeta. Alla luce di ciò, concordo con la proroga dell’attuale regolamento fino al 1° gennaio 2013.</p>
    </intervention>
    <intervention id="3-333-000" speaker_id="96706" name="João FERREIRA" is_mep="True" mode="written" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">L’esistenza di una normativa adeguata in termini di misure tecniche è uno strumento necessario per l’uso sostenibile e la conservazione adeguata delle risorse alieutiche. Nel 2008 la mancanza di un accordo su un progetto di regolamento mirante a semplificare e chiarire la regolamentazione comunitaria in materia di conservazione delle risorse alieutiche ha fatto sì che fosse approvato un regolamento che istituisce un insieme di misure transitorie inizialmente previste per il periodo dal 1° gennaio 2010 al 30 giugno 2011. La presente proposta legislativa mira ad estendere la durata di validità del regime transitorio di altri 18 mesi cioè fino al 1° gennaio 2013, onde definire un nuovo insieme di misure tecniche nel quadro della riforma in corso della politica comune della pesca, della quale la Commissione dovrà presentare una proposta nel corso del 2011.</p>
      <p sl="pt">Riteniamo che tale proroga non possa prescindere da una correzione delle lacune e dei problemi presentati dall’attuale legislazione. Purtroppo, la relatrice e la maggioranza del Parlamento, sulla scorta della posizione della Commissione, hanno impedito che ciò accadesse. Siamo in presenza di un caso di discriminazione scientificamente non giustificata contro una parte della flotta di pescherecci portoghesi su piccola scala, che esercita attività di pesca della sogliola e del nasello utilizzando il tramaglio, vietato dalle norme in vigore. Tale decisione avrà conseguenze economiche e sociali che potrebbero e dovrebbero venir evitate.</p>
    </intervention>
    <intervention id="3-334-000" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Nel 2008 la mancanza di un accordo su un progetto di regolamento mirante a semplificare e chiarire la regolamentazione comunitaria in materia di conservazione delle risorse alieutiche ha fatto sì che fosse approvato un regolamento che istituisce un insieme di misure transitorie inizialmente previste per il periodo dal 1° gennaio 2010 al 30 giugno 2011. La presente proposta legislativa mira ad estendere la durata di validità del regime transitorio di altri 18 mesi cioè fino al 1° gennaio 2013, onde definire un nuovo insieme di misure tecniche nel quadro della riforma in corso della politica comune della pesca, della quale la Commissione dovrà presentare una proposta nel corso del 2011.</p>
      <p sl="pt">Riteniamo che tale proroga non possa prescindere da una correzione delle lacune e dei problemi presentati dall’attuale legislazione. Purtroppo, la relatrice e la maggioranza del Parlamento, sulla scorta della posizione della Commissione, hanno impedito che ciò accadesse.</p>
      <p sl="pt">Siamo in presenza di un caso di discriminazione scientificamente non giustificata contro una parte della flotta di pescherecci portoghesi su piccola scala, che esercita attività di pesca della sogliola e del nasello utilizzando il tramaglio, vietato dalle norme in vigore. Tale decisione avrà conseguenze economiche e sociali che potrebbero e dovrebbero venir evitate.</p>
    </intervention>
    <intervention id="3-335-000" speaker_id="2338" name="Ian HUDGHTON" is_mep="True" mode="written" nationality="United Kingdom" birth_date="19-09-1951" birth_place="Forfar" p_group="Group of the Greens/European Free Alliance" m_state="GB">
      <p sl="it">“Basta con i rigetti in mare”, grida la Commissione. “Ascoltiamo l’industria” è il suo presunto slogan. E poi invece tenta di reimporre norme fondamentalmente sbagliate per altri 18 mesi. Non meno del 42 per cento delle catture della Scozia occidentale viene rigettato in mare a causa di queste norme. La votazione odierna si traduce in un proseguimento di questa situazione scandalosa per altri 18 mesi. Il London Labour ha dato retta alla Commissione: l’ennesimo, vergognoso tradimento delle nostre comunità costiere!</p>
    </intervention>
    <intervention id="3-335-250" speaker_id="96693" name="Juozas IMBRASAS" is_mep="True" mode="written" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="lt">Ho votato a favore della relazione in quanto nel 2008 la mancanza di un accordo su un progetto di regolamento mirante a semplificare e chiarire la regolamentazione comunitaria in materia di conservazione delle risorse alieutiche ha fatto sì che fosse approvato un regolamento che istituisce un insieme di misure transitorie inizialmente previste per il periodo dal 1° gennaio 2010 al 30 giugno 2011. La presente proposta legislativa mira ad estendere la durata di validità del regime transitorio di altri 18 mesi cioè fino al 1° gennaio 2013, onde definire un nuovo insieme di misure tecniche nel quadro della riforma in corso della politica comune della pesca, della quale la Commissione dovrà presentare una proposta nel corso del 2011. La Commissione deve sfruttare il nuovo periodo di proroga della validità dell’attuale regolamento per realizzare, con il contributo delle parti interessate, la valutazione dell’impatto delle misure in corso sui pescherecci che le applicano e sugli ecosistemi interessati. La Commissione dovrà infatti tener conto dei risultati di tale valutazione nell’elaborazione della nuova proposta di regolamento per il periodo successivo al 1° gennaio 2013, la cui adozione avverrà nel quadro della procedura di codecisione a seguito dell’applicazione del trattato di Lisbona.</p>
    </intervention>
    <intervention id="3-335-500" speaker_id="96882" name="Elisabeth KÖSTINGER" is_mep="True" mode="written" nationality="Austria" birth_date="22-11-1978" birth_place="Wolfsberg" p_group="Group of the European People's Party (Christian Democrats)" m_state="AT">
      <p sl="de">L’estensione della validità del regolamento per la conservazione delle risorse alieutiche di altri 18 mesi ci dà la possibilità di analizzare e valutare l’impatto attuale su pescherecci ed ecosistemi della legislazione vigente. La proposta è pertanto molto gradita, in quanto consentirà di sfruttare al meglio le possibilità di miglioramento che sono state individuate. I risultati della valutazione potranno poi venir inseriti dalla Commissione nel processo di redazione di una nuova proposta di regolamento per la conservazione delle risorse alieutiche attraverso misure tecniche.</p>
    </intervention>
    <intervention id="3-336-000" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Mi sono espresso a favore della risoluzione ma, al fine di sostenere l’industria scozzese della pesca, vorrei che l’eglefino venisse escluso dal regolamento.</p>
    </intervention>
    <intervention id="3-336-500" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">Nel 2008 la mancanza di un accordo su un progetto di regolamento mirante a semplificare e chiarire la regolamentazione comunitaria in materia di conservazione delle risorse alieutiche ha fatto sì che fosse approvato un regolamento che istituisce un insieme di misure transitorie inizialmente previste per il periodo dal 1° gennaio 2010 al 30 giugno 2011. La presente proposta legislativa mira ad estendere la durata di validità del regime transitorio di altri 18 mesi cioè fino al 1° gennaio 2013, onde definire un nuovo insieme di misure tecniche nel quadro della riforma in corso della politica comune della pesca, della quale la Commissione dovrà presentare una proposta nel corso del 2011. Pertanto, la Commissione deve sfruttare il nuovo periodo di proroga della validità dell’attuale regolamento per realizzare, con il contributo delle parti interessate, la valutazione dell’impatto delle misure in corso sui pescherecci che le applicano e sugli ecosistemi interessati.</p>
    </intervention>
    <intervention id="3-337-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Ho votato a favore. Nel 2008 la mancanza di un accordo su un progetto di regolamento mirante a semplificare e chiarire la regolamentazione comunitaria in materia di conservazione delle risorse alieutiche ha fatto sì che fosse approvato un regolamento che istituisce un insieme di misure transitorie inizialmente previste per il periodo dal 1° gennaio 2010 al 30 giugno 2011. La presente proposta legislativa mira ad estendere la durata di validità del regime transitorio di altri 18 mesi cioè fino al 1° gennaio 2013, onde definire un nuovo insieme di misure tecniche nel quadro della riforma in corso della politica comune della pesca, della quale la Commissione dovrà presentare una proposta nel corso del 2011.</p>
    </intervention>
    <intervention id="3-338-000" speaker_id="96819" name="Licia RONZULLI" is_mep="True" mode="written" nationality="Italy" birth_date="14-09-1975" birth_place="Milano" p_group="Group of the European People's Party (Christian Democrats)" m_state="IT">
      <p sl="it">Il mancato accordo sul progetto legislativo volto a semplificare e chiarire la regolamentazione comunitaria in materia di conservazione delle risorse alieutiche, nel corso del 2008, ha fatto sì che fosse approvato un regolamento che istituisce un insieme di misure transitorie inizialmente previste per il periodo dal 1° gennaio 2010 al 30 giugno 2011.</p>
      <p sl="it">La proposta legislativa votata oggi mira ad estendere la durata di validità del regime transitorio di altri diciotto mesi, cioè fino al 1° gennaio 2013, con l’obiettivo di definire un nuovo insieme di misure tecniche nel quadro della riforma in corso della politica comune della pesca, sulla quale la Commissione dovrà presentare una proposta nel corso del 2011.</p>
      <p sl="it">Il Parlamento europeo ha inoltre approvato la risoluzione A6-0206/2009 sulla proposta di regolamento del Consiglio relativa alla conservazione delle risorse alieutiche mediante misure tecniche nell’oceano Atlantico e nel Mare del Nord, il cui testo sottolinea l’importanza di un’appropriata suddivisione delle competenze tra il Consiglio, il Parlamento e la Commissione.</p>
      <p sl="it">Con il voto odierno il Parlamento chiede che la futura proposta della Commissione sulle misure tecniche stabilisca gli elementi essenziali della regolamentazione che devono rientrare nelle competenze del Consiglio e del Parlamento conformemente alla codecisione.</p>
    </intervention>
    <intervention id="3-339-000" speaker_id="96974" name="Nuno TEIXEIRA" is_mep="True" mode="written" nationality="Portugal" birth_date="13-01-1973" birth_place="Funchal" p_group="Group of the European People's Party (Christian Democrats)" m_state="PT">
      <p sl="pt">La proposta presentata durante la seduta plenaria odierna del Parlamento mira a estendere la durata di validità del regime transitorio istituito nel 2008 per la conservazione delle riserve ittiche. Dato che la legislazione in questione scade il 30 giugno 2011, questo pacchetto di misure dovrebbe essere prorogato di altri 18 mesi, fino a gennaio 2013. Pertanto, la Commissione deve sfruttare il nuovo periodo di proroga della validità dell’attuale regolamento per realizzare la valutazione dell’impatto delle misure in corso e di quelle di cui dovrà tener conto nell’elaborazione della nuova proposta di regolamento per il periodo successivo al 1° gennaio 2013, che si prevede verrà presentata nel corso del 2011.</p>
      <p sl="pt">Per quanto riguarda la revisione delle misure tecniche contenute nella legislazione, è essenziale prorogare fino al 31 dicembre 2012 l’uso del tramaglio lungo la costa a profondità comprese tra i 200 m e i 600 m per consentire ai pescherecci di continuare a catturare risorse ittiche di enorme importanza economica per la pesca nazionale portoghese, quali la rana pescatrice, in maniera sostenibile.</p>
    </intervention>
    <intervention id="3-340-125" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Voto a favore della relazione alla luce dei risultati dei negoziati, in particolare per quanto riguarda il tasso di aumento del 2,3 per cento rispetto al bilancio 2011, il finanziamento limitato a favore dell’edificio Konrad Adenauer in Lussemburgo e la revoca dell’unità di valutazione per il valore aggiunto, che ha garantito ulteriori riduzioni dell’ordine di 13,7 milioni di euro. I finanziamenti per far fronte alle esigenze dell’allargamento UE legate all’adesione della Croazia e all’adeguamento al trattato di Lisbona verranno integrati in una carta o bilancio rettificativo. Vorrei tuttavia sottolineare che, alla luce delle difficoltà economiche e finanziarie degli Stati membri e degli orientamenti per il bilancio 2012 adottati dal Parlamento, quest’ultimo ha espresso l’esigenza di mantenere la disciplina di bilancio e di tenere il proprio bilancio al di sotto del tasso di inflazione dei 27 Stati membri, nella convinzione che misure reali di risparmio ne garantiranno un funzionamento corretto ed efficiente. Ritengo tuttavia che, nel clima di austerità in cui sta vivendo l’UE, sia importante che anche gli eurodeputati moderino le spese.</p>
    </intervention>
    <intervention id="3-340-187" speaker_id="96862" name="Sophie AUCONIE" is_mep="True" mode="written" nationality="France" birth_date="19-08-1963" birth_place="Dugny" p_group="Group of the European People's Party (Christian Democrats)" m_state="FR">
      <p sl="fr">Siamo all’inizio della procedura di votazione sul bilancio 2012. Spetta al Parlamento proporre una stima. Ritengo che la stima su cui abbiamo votato oggi sia equilibrata, e per questo l’ho appoggiata. Per la prima volta, il Parlamento ha proposto un aumento del bilancio (2,3 per cento) inferiore all’inflazione (2,8 per cento). In questo periodo di austerità finanziaria, mi sembra che tale manovra sia effettivamente necessaria. Inoltre, appoggio pienamente l’esigenza di studiare nuove opportunità di finanziamento per definire una strategia di bilancio a lungo termine. Attenderò le proposte della Commissione in materia.</p>
    </intervention>
    <intervention id="3-340-218" speaker_id="96680" name="Zigmantas BALČYTIS" is_mep="True" mode="written" nationality="Lithuania" birth_date="16-11-1953" birth_place="Šilutė" p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">Ho votato a favore della relazione. Concordo sul fatto che l’attuale situazione finanziaria, economica e sociale dell’UE impone al Parlamento europeo e alle altre istituzioni europee di reagire con la qualità e l’efficienza richieste e di adottare procedure di gestione rigorose per mettere a segno dei risparmi. Il livello generale del progetto di stato di previsione del Parlamento europeo per il 2012 dovrebbe prevedere un incremento del 2,3 per cento rispetto al bilancio 2011, un valore inferiore al tasso di inflazione attuale del 2,8 per cento. In futuro, il Parlamento dovrà risparmiare di più e rendere più severe le procedure di gestione e monitoraggio.</p>
    </intervention>
    <intervention id="3-340-250" speaker_id="96814" name="Elena BĂSESCU" is_mep="True" mode="written" nationality="Romania" birth_date="24-04-1980" birth_place="Constanţa" p_group="Group of the European People's Party (Christian Democrats)" m_state="RO">
      <p sl="ro">Ho votato a favore della relazione Fernandes, che ci consente di esaminare con obiettività il bilancio 2012 del Parlamento europeo. Dovrà necessariamente essere un bilancio all’insegna della più severa austerità. è importante tenere anche conto dell’inflazione, il che significa che il bilancio 2012 prevede una riduzione delle somme disponibili. Tutte le voci di spesa devono essere giustificate e autorizzate. Le voci di spesa variabili devono essere elaborate come parte delle analisi costi-benefici in modo da evitare costi aggiuntivi futuri. Nel 2012 dobbiamo migliorare la situazione dei giovani. Gli obiettivi prescelti devono essere principalmente rivolti ai giovani. Mi preme precisare che i giovani devono essere aiutati ad accedere alla formazione professionale e a contrastare il tasso di abbandono degli studi. In tal senso, devono essere stanziati maggiori fondi per progetti mirati ai giovani, che necessitano di un sostegno per entrare nel mercato del lavoro.</p>
    </intervention>
    <intervention id="3-340-375" speaker_id="96603" name="Nessa CHILDERS" is_mep="True" mode="written" nationality="Ireland" birth_date="09-10-1956" birth_place="Dublin" p_group="Group of the Progressive Alliance of Socialists and Democrats in the European Parliament" m_state="IE">
      <p sl="en">Appoggio la relazione in quanto crea condizioni di bilancio adeguate per il lavoro importante delle istituzioni europee durante questo periodo di crisi economica per i cittadini europei. Non mi sono tuttavia associata alla linea del gruppo su questioni quali il congelamento delle indennità degli eurodeputati e i viaggi aerei in business class per gli eurodeputati. L’ho ritenuto inappropriato in questo periodo di crisi in cui i lavoratori comuni sono sottoposti a tagli dolorosi.</p>
    </intervention>
    <intervention id="3-340-500" speaker_id="1892" name="Carlos COELHO" is_mep="True" mode="written" nationality="Portugal" birth_date="20-05-1960" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Voto a favore della relazione Fernandes sul bilancio del Parlamento e mi congratulo per il lavoro eccellente che ha svolto. Ci preme sottolineare gli sforzi messi in atto per garantire il rigore e l’austerità, in linea con le priorità stabilite dal relatore. Alla luce dell’aumento dei poteri del Parlamento in virtù del trattato di Lisbona, sarebbe ragionevole presupporre un aumento dei costi di gestione. Tuttavia, il bilancio 2012 del Parlamento rappresenta una riduzione in termini reali, con un incremento inferiore all’inflazione comunitaria, e con tagli dell’ordine di 49 milioni di euro rispetto alla proposta iniziale. Il bilancio adottato si è tenuto al di sotto del 20 per cento della rubrica 5, il che non accadeva da diversi anni. Il relatore si è anche dovuto battere contro la disinformazione e la demagogia. Alcune persone, hanno tentato di insinuare in mala fede che stava introducendo un aumento degli stipendi degli eurodeputati. Il Parlamento non ha competenza in materia: le retribuzioni dei deputati – che ammontano al 38,5 per cento dello stipendio di un magistrato del tribunale – vengono stabilite dal Consiglio e l’ammontare delle altre indennità viene deciso dall’Ufficio di presidenza e non dal Parlamento, e non può superare il livello di inflazione pubblicato da Eurostat. Inoltre, la linea di bilancio relativa ad assegni e pagamenti, compresi i fondi per la retribuzione degli stipendi degli eurodeputati, registra un incremento pari a soltanto lo 0,55 per cento rispetto al 2011.</p>
    </intervention>
    <intervention id="3-340-750" speaker_id="96973" name="Mário DAVID" is_mep="True" mode="written" nationality="Portugal" birth_date="20-08-1953" birth_place="Angola" p_group="Group of the European People's Party (Christian Democrats)" m_state="PT">
      <p sl="pt">Ho votato a favore della relazione, e vorrei porre l’accento sul fatto che l’aumento previsto del 2,3 per cento del bilancio del Parlamento è inferiore alle previsioni dell’inflazione (2,8 per cento) per l’UE, il che si tradurrà in un taglio reale dello 0,5 per cento per il 2012. Mi preme tuttavia denunciare la demagogia associata a tre emendamenti proposti, il cui scopo consiste nel modificare le norme che disciplinano le trasferte degli eurodeputati dal loro paese di residenza al Parlamento e viceversa, e ho espresso voto contrario. Non mi piace sottrarmi alle mie responsabilità e ho fatto quindi ricorso al mio voto, anche se gli emendamenti erano così fuorvianti che sarei presumibilmente rientrato nelle numerose eccezioni che contenevano. Deploro inoltre la posizione assunta da determinati onorevoli che, sapendo da prima che una certa proposta non sarebbe stata adottata, hanno addossato ad altri la responsabilità di comportarsi in modo “politicamente scorretto”; lamento inoltre la posizione di altri che hanno “preferito” non partecipare alla votazione sui tre emendamenti in questione malgrado avessero preso parte a tutte le votazioni precedenti e successive. Inoltre, va precisato che, ai sensi dello statuto corrente, nessuno è obbligato a viaggiare in business class. Ciononostante, ogni settimana vedo deputati di tutti i partiti viaggiare in business class, anche nel volo per il Portogallo successivo alla votazione in questione; vi sono alcune rare eccezioni, non di singoli eurodeputati, bensì di viaggi sporadici.</p>
    </intervention>
    <intervention id="3-340-875" speaker_id="1289" name="Proinsias DE ROSSA" is_mep="True" mode="written" nationality="Ireland" birth_date="15-05-1940" birth_place="Dublin" p_group="Group of the Progressive Alliance of Socialists and Democrats in the European Parliament" m_state="IE">
      <p sl="en">Ho dato il mio avallo alla relazione che presenta l’opinione del Parlamento sulla spese necessarie per l’attuazione e amministrazione delle politiche per l’esercizio finanziario 2012. La relazione tenta di garantire un aumento degli stanziamenti che sia per lo meno in linea con l’inflazione, a causa delle spese cruciali per la politica sociale necessarie in questo periodo di disoccupazione crescente. La relazione propone un incremento massimo di bilancio del 2,3 per cento, inferiore al tasso di inflazione comunitario. Si tratta di più della metà della richiesta amministrativa originaria di un aumento del 5,2 per cento. Ho anche appoggiato numerosi emendamenti alla relazione che si opponevano agli aumenti degli stipendi e delle indennità degli europarlamentari.</p>
    </intervention>
    <intervention id="3-341-000" speaker_id="39769" name="Martin EHRENHAUSER" is_mep="True" mode="written" nationality="Austria" birth_date="18-09-1978" birth_place="Linz" p_group="Non" m_state="AT">
      <p sl="de">Il Parlamento europeo è tenuto a spendere i soldi dei contribuenti in maniera appropriata e responsabile. In un periodo di crisi economica, è particolarmente importante gestire oculatamente il denaro dei contribuenti. Pertanto, è profondamente deplorevole che il Parlamento non sia disposto a impegnarsi a favore del risparmio, ad esempio viaggiando in classe economica sui voli più brevi di quattro ore.</p>
      <p sl="de">Poiché il Parlamento ha perso nuovamente l’occasione di dimostrare ai cittadini europei il suo impegno chiaro a risparmiare, comportandosi in maniera responsabile con i fondi dei contribuenti e rinunciando ai propri privilegi, ho votato contro la relazione.</p>
    </intervention>
    <intervention id="3-341-500" speaker_id="photo_generic" name="Lena Ek, Marit Paulsen, Olle Schmidt e Cecilia Wikström" is_mep="True" mode="written">
      <p sl="sv">Siamo ovviamente d’accordo con il parere espresso dalla commissione per il bilancio secondo cui il Parlamento europeo deve “mostrare il proprio senso della responsabilità e rigore di bilancio”, e accogliamo con favore la richiesta della relazione di gestire con “rigore ed efficienza” le risorse limitate. Tuttavia, poiché gli emendamenti concernenti il congelamento degli stipendi e delle indennità degli eurodeputati per il prossimo anno sono stati respinti – e l’esito della votazione è stata l’ennesima approvazione della costruzione di un edificio per l’amministrazione del Parlamento europeo in Lussemburgo, che costerà attorno ai 549 milioni di euro, secondo alcuni calcoli – non abbiamo potuto appoggiare la risoluzione nella sua versione attuale. Abbiamo pertanto scelto di astenerci dalla votazione finale.</p>
    </intervention>
    <intervention id="3-342-000" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ho votato a favore della relazione sullo stato di previsione delle entrate e delle spese del Parlamento europeo per l’esercizio 2012 – Sezione I – Parlamento. Deploro tuttavia che, nella crisi in corso, il Parlamento non se la sia sentita di dare l’esempio e abbia respinto le proposte di revisione del regime attuale delle retribuzioni degli europarlamentari, nonché le proposte di non aggiornare gli stipendi e le indennità nel 2012.</p>
    </intervention>
    <intervention id="3-342-250" speaker_id="photo_generic" name="Göran Färm, Anna Hedh, Olle Ludvigsson, Marita Ulvskog e Åsa Westlund" is_mep="True" mode="written">
      <p sl="sv">Durante i negoziati sul bilancio del Parlamento per il 2012, ci siamo battuti per ridurre sensibilmente la proposta originaria del 5,7 per cento. Il risultato finale è stato il 2,3 per cento, che rappresenta una riduzione reale del bilancio rispetto all’inflazione.</p>
      <p sl="sv">Anche se si tratta di un enorme passo nella giusta direzione, non siamo comunque completamente soddisfatti. Riteniamo che si potessero individuare altre possibilità di risparmio. Per tale motivo, abbiamo inserito nei negoziati una proposta che è stata ora accolta con ampio consenso da tutto il Parlamento. In questa proposta, chiediamo una revisione più a lungo termine della spesa del Parlamento. Da troppo tempo si registra in seno al Parlamento la tendenza a prendere nuove decisioni con conseguenze finanziarie di lungo periodo senza tener conto del quadro generale. Il Parlamento non può semplicemente prendere ogni anno delle decisioni sugli aumenti dei costi senza cercare contemporaneamente di trovare un modo per finanziarli riorganizzando le priorità e migliorando l’efficienza.</p>
      <p sl="sv">Infine, vorremmo anche sottolineare il fatto che siamo a favore di una revisione dei costi delle indennità di trasferta degli eurodeputati e di altre indennità. Tuttavia, non si può decidere di apportare delle modifiche a tali voci riducendo semplicemente gli stanziamenti di bilancio. Occorre una modifica dello statuto dei deputati, un intervento su cui ci impegneremo e che sosterremo in un contesto futuro.</p>
    </intervention>
    <intervention id="3-342-500" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Il bilancio 2012 viene discusso in un momento in cui molti Stati membri denunciano una necessità estrema di rigore e austerità di bilancio. Pertanto, il bilancio per la gestione del Parlamento dovrebbe, come precisa il relatore: “reagire con la qualità e l’efficienza necessarie e ad applicare procedure di gestione rigorose in modo da realizzare risparmi”. I cittadini europei, a cui viene chiesto di fare sacrifici nel proprio paese, non comprenderebbero un atteggiamento dell’UE non improntato al rigore e all’efficienza nella gestione delle proprie risorse. Il pubblico ci sta pertanto chiedendo di gestire in maniera adeguata le risorse a noi assegnate e di realizzare risparmi ovunque sia possibile. La relazione del mio collega Fernandes si muove proprio in questa direzione. Per ragioni etiche, soprattutto nel momento in cui chiediamo al popolo europeo, e soprattutto ai portoghesi, di fare dei sacrifici, ho deciso di non votare per nessun emendamento che incida sullo stato della mia retribuzione o sull’esecuzione dei miei doveri di europarlamentare.</p>
    </intervention>
    <intervention id="3-343-000" speaker_id="96706" name="João FERREIRA" is_mep="True" mode="written" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">Benché la crisi del capitalismo abbia colpito duramente i lavoratori e la popolazione in generale e le misure di austerità penalizzino proprio i meno abbienti, i bilanci comunitari non hanno rispecchiato l’esigenza di cambiare rotta per quanto riguarda le politiche responsabili della crisi nell’UE. La relazione non riporta orientamenti per il bilancio generale dell’UE, che tuttavia non può prescindere dalla situazione attuale.</p>
      <p sl="pt">Oltre alle perplessità espresse durante la discussione in plenaria, temiamo che il quadro proposto aumenti la precarietà del posto di lavoro, esacerbando la situazione dei lavoratori che si ritrovano senza un contratto di assunzione a tempo indeterminato dopo decenni di servizio; temiamo inoltre che si moltiplichino i “trasferimenti” di molti lavoratori nelle agenzie di lavoro interinale. Per questa ragione respingiamo le proposte di emendamento che, difendendo i risparmi in seno al Parlamento, aprono la strada alla precarietà.</p>
    </intervention>
    <intervention id="3-344-000" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">La relazione sul bilancio del Parlamento rispecchia le contraddizioni che caratterizzando molte delle forze politiche qui rappresentate. Benché non siano riportate le linee guida per il bilancio comunitario, le stesse non possono essere disgiunte dalle politiche di base che ne determinano il destino.</p>
      <p sl="pt">Benché comprenda degli adeguamenti della spesa del Parlamento riducendo la fornitura esterna di servizi e altre spese minori, purtuttavia aumentando le rubriche relative alle indennità e alle spese di trasferta, la Sezione I – Parlamento dello stato di previsione per il 2012 rappresenta un incremento del 2,3 per cento rispetto alla medesima sezione del bilancio 2011.</p>
      <p sl="pt">Temiamo che il quadro proposto aumenti la precarietà del posto di lavoro, esacerbando la situazione dei lavoratori che si ritrovano senza un contratto di assunzione a tempo indeterminato dopo decenni di servizio; temiamo inoltre che si moltiplichino i “trasferimenti” di molti lavoratori nelle agenzie di lavoro interinale. Per questa ragione respingiamo le proposte di emendamento che, difendendo i risparmi in seno al Parlamento, aprono la strada alla precarietà, e cercano di promuovere il finanziamento dei partiti europei e delle fondazioni politiche europee, anche se riteniamo che gli eurodeputati dovrebbero dare l’esempio cambiando la loro situazione finanziaria, e abbiamo quindi votato contro un incremento sostanziale degli stipendi.</p>
      <p sl="pt">Per le suddette ragioni, abbiamo votato contro la relazione.</p>
    </intervention>
    <intervention id="3-345-000" speaker_id="28123" name="Louis GRECH" is_mep="True" mode="written" nationality="Malta" birth_date="22-03-1947" birth_place="Hamrun" p_group="Group of the Progressive Alliance of Socialists and Democrats in the European Parliament" m_state="MT">
      <p sl="en">Per quanto riguarda la relazione Fernandes, anche se in linea di principio avrei votato a favore degli emendamenti nn. 13 e 15, mi sono astenuto per una ragione tecnica. In sostanza, lo stipendio degli europarlamentari è disciplinato dallo statuto dei deputati, mentre la revisione o l’aggiornamento delle retribuzioni degli europarlamentari richiedono una modifica dello statuto dei deputati e non possono essere ottenuti mediante una votazione in plenaria sul bilancio comunitario annuale per un dato esercizio finanziario.</p>
    </intervention>
    <intervention id="3-346-000" speaker_id="96745" name="Catherine GRÈZE" is_mep="True" mode="written" nationality="France" birth_date="15-04-1960" birth_place="Paris" p_group="Group of the Greens/European Free Alliance" m_state="FR">
      <p sl="fr">Mi sono espressa a favore dell’emendamento n. 15 che si propone di non aumentare gli stipendi e le indennità dei deputati a causa della crisi.</p>
    </intervention>
    <intervention id="3-346-250" speaker_id="96693" name="Juozas IMBRASAS" is_mep="True" mode="written" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="lt">Ho votato a favore di questa relazione in quanto l’attuale situazione finanziaria, economica e sociale nell’Unione europea obbliga le istituzioni a reagire con la qualità e l’efficienza necessarie e ad applicare procedure di gestione rigorose in modo da realizzare risparmi. è chiaro che le istituzioni dovrebbero essere dotate di risorse sufficienti ma, visto il contesto economico attuale, le stesse devono essere gestite con rigore ed efficienza. Ritengo inoltre che il Parlamento debba risparmiare di più e rendere più rigorose le procedure di gestione e monitoraggio. Dobbiamo continuare a modernizzare e razionalizzare l’amministrazione, diminuendo la dipendenza da servizi esterni e applicando una rigorosa gestione delle risorse umane; inoltre, tutte le istituzioni devono compiere ogni sforzo possibile per limitare le spese nell’elaborazione dei propri stati di previsione per il progetto di bilancio 2012, un contributo considerevole per risparmiare il denaro dei contribuenti.</p>
    </intervention>
    <intervention id="3-346-375" speaker_id="28314" name="Anneli JÄÄTTEENMÄKI" is_mep="True" mode="written" nationality="Finland" birth_date="11-02-1955" birth_place="Lapua" p_group="Group of the Alliance of Liberals and Democrats for Europe" m_state="FI">
      <p sl="fi">In questi giorni gli Stati membri dell’UE dovranno prendere decisioni difficili concernenti i loro bilanci nazionali. Le spese sono soggette a esame, e noi dobbiamo fare lo stesso nell’UE.</p>
      <p sl="fi">Sono contrario ad aumentare il bilancio dell’Unione: dovremmo piuttosto ridurlo. In una congiuntura economica difficile, non è opportuno che il Parlamento europeo programmi un incremento della spesa del 2,3 per cento per il prossimo anno. Dobbiamo individuare più aree in cui risparmiare nel generoso bilancio annuale del Parlamento che ammonta a 1,7 miliardi di euro. Occorre congelare i progetti relativi alla Casa della storia europea. Per quanto riguarda il rally Strasburgo-Bruxelles, tale spostamento costa ai contribuenti europei circa 200 milioni di euro l’anno, tanto quanto il bilancio annuale della Corte europea per i diritti dell’uomo. Il gruppo dell’Alleanza dei Democratici e dei Liberali per l’Europa, che rappresenta i partiti di centro e liberali in seno al Parlamento europeo, è stato finora l’unico dei gruppi politici del Parlamento ad aver affermato che si dovrebbe smettere di utilizzare la sede di Strasburgo. Esorto gli altri gruppi parlamentari e, soprattutto, gli Stati membri dell’UE, a cui spetterà la decisione effettiva, di pretendere lo stesso.</p>
    </intervention>
    <intervention id="3-346-500" speaker_id="4440" name="Anne E. JENSEN" is_mep="True" mode="written" nationality="Denmark" birth_date="17-08-1951" birth_place="Kalundborg" p_group="Group of the Alliance of Liberals and Democrats for Europe" m_state="DK">
      <p sl="da">Il Venstre-Danmarks Liberale Parti ha votato contro l’emendamento 3 della relazione Fernandes sullo stato di previsione delle entrate e delle spese del Parlamento europeo per l’esercizio 2012. Il Venstre-Danmarks Liberale Parti è a favore della riduzione dei costi delle trasferte del Parlamento, ma è importante che gli europarlamentari possano cambiare i loro biglietti con un preavviso anche breve. La proposta non tiene conto di questo aspetto.</p>
    </intervention>
    <intervention id="3-346-750" speaker_id="101580" name="Constance LE GRIP" is_mep="True" mode="written" nationality="France" birth_date="14-11-1960" birth_place="Chatou" p_group="Group of the European People's Party (Christian Democrats)" m_state="FR">
      <p sl="fr">Ho votato a favore dello sullo stato di previsione delle entrate e delle spese del Parlamento europeo per l’esercizio 2012, e sono lieta che sia stato mantenuto al di sotto del livello di inflazione, in quanto abbiamo così trasmesso un messaggio di responsabilità ai nostri concittadini. In questo periodo caratterizzato da una notevole austerità di bilancio, è importante che il Parlamento europeo dia l’esempio in termini di gestione e metta a segno risparmi ovunque sia possibile. Desidero esprimere la mia perplessità e le mie riserve sul modo in cui è stato finora gestito il progetto della Casa della storia europea. Pur condividendo l’obiettivo di dare vita a un luogo in cui il pubblico possa ricevere informazioni sulle fasi salienti dell’integrazione europea dalla fine della seconda guerra mondiale, rimango tuttavia attonita di fronte alla relativa approssimazione con cui vengono quantificati gli investimenti necessari e i costi di gestione provvisori e mi preoccupa inoltre la scarsa trasparenza che caratterizza alcune procedure decisionali. Mi sono pertanto astenuta su un emendamento presentato dal gruppo Europa della Libertà e della Democrazia che chiede l’abolizione incondizionata del progetto. Ho tuttavia votato a favore di un emendamento presentato dal gruppo del Partito Popolare Europeo (Democratico Cristiano) che introduce una maggiore trasparenza e responsabilità nella gestione della questione e che richiede un controllo parlamentare adeguato.</p>
    </intervention>
    <intervention id="3-347-000" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Mi sono espresso contro la risoluzione, in quanto non posso appoggiare un aumento del 2,3 per cento del bilancio del Parlamento in un periodo in cui il Consiglio ha approvato tagli del 4,4 per cento e la Commissione ha deciso di limitare l’aumento delle spese amministrative all’1 per cento.</p>
    </intervention>
    <intervention id="3-347-125" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">La crisi che ha sconvolto il mondo e le condizioni economiche e di bilancio difficili che si riscontrano negli Stati membri inducono il Parlamento a dare prova di responsabilità e rigore di bilancio nell’esercizio finanziario 2012, senza tuttavia pregiudicare gli obiettivi ambiziosi che si è posto, tra cui l’eccellenza legislativa. Il bilancio del Parlamento per il prossimo anno aumenterà meno del tasso di inflazione. Il bilancio dovrebbe ammontare a 1 725 miliardi di euro, vale a dire un incremento del 2,3 per cento nel 2012, una percentuale inferiore al tasso di inflazione del 2,8 per cento previsto per i 27 paesi membri dell’UE. è questo tipo di preoccupazione che dovrebbe essere sempre presente all’atto di trattare i bilanci comunitari, di modo che tutti i cittadini degli Stati membri possano avere voce in capitolo nella politica comunitaria e trovare in essa un riscontro adeguato dei loro contributi.</p>
    </intervention>
    <intervention id="3-347-250" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Vorrei innanzi tutto complimentarmi col relatore per il lavoro svolto. Riguarda una questione che, pur essendo sempre impellente, lo è ancora di più nel periodo di turbolenza in cui ci troviamo al momento. Le condizioni economiche e di bilancio in cui si ritrovano attualmente tutti gli Stati membri non sono aliene a questo Parlamento, che nell’esercizio finanziario 2012 dovrebbe dare prova di responsabilità e rigore di bilancio pur mantenendo il livello di qualità del proprio operato. Il bilancio è stato tagliato del 2,3 per cento in termini reali rispetto al bilancio 2011, ed è stato oggetto di un taglio complessivo di 48,9 milioni di euro rispetto alle stime proposte. I tagli sono derivati in primo luogo dalla riduzione della spesa per gli edifici. Mi preme porre l’accento sull’interesse dimostrato dal relatore nei confronti dei giovani, interesse condiviso dal suo intero gruppo. A tal fine, il relatore propone di ridurre di 100 milioni di euro il tetto massimo della rubrica 5 del quadro finanziario pluriennale per il 2012 e di approvare un incremento analogo delle altre rubriche che favoriscono i giovani. Si tratta di una relazione bilanciata che tiene conto delle restrizioni di bilancio necessarie in un periodo di crisi, e che mantiene le condizioni utili per un operato ricco di risultati e di buona qualità. Per questo ho votato a favore della relazione.</p>
    </intervention>
    <intervention id="3-347-500" speaker_id="96903" name="Paulo RANGEL" is_mep="True" mode="written" nationality="Portugal" birth_date="18-02-1968" m_state="PT">
      <p sl="pt">Ho votato a favore della relazione, in quanto ritengo che, nell’attuale situazione di crisi, il Parlamento e le rimanenti istituzioni comunitarie debbano agire con responsabilità e autocontrollo, ricorrendo a processi di bilancio rigorosi per promuovere l’ottimizzazione delle risorse e risparmiare. Mi preme esprimere pubblicamente il mio apprezzamento per il lavoro eccellente svolto dal relatore, il mio collega onorevole Fernandes.</p>
    </intervention>
    <intervention id="3-348-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Ho votato contro. Le ragioni sono che non sono stati messi a segno risparmi in nessuna linea di bilancio, la spesa è stata spesso semplicemente rinviata al 2013, la nostra richiesta di ridurre i costi delle trasferte è probabilmente destinata a non essere accolta, e la procedura negoziale della relazione non è stata trasparente ed è stata tesa ad escludere i gruppi più piccoli con opinioni più critiche a proposito degli aumenti di bilancio proposti.</p>
    </intervention>
    <intervention id="3-349-000" speaker_id="96819" name="Licia RONZULLI" is_mep="True" mode="written" nationality="Italy" birth_date="14-09-1975" birth_place="Milano" p_group="Group of the European People's Party (Christian Democrats)" m_state="IT">
      <p sl="it">La relazione adottata oggi mira a favorire una rigorosa gestione delle risorse, in una prospettiva di contenimento della spesa pubblica. Nel contesto delle ben note difficoltà nelle quali versano le finanze pubbliche degli Stati membri, è necessario ridurre i costi mantenendo il loro incremento al di sotto dell’attuale tasso di inflazione. Va pertanto accolta con favore la riduzione dell’ammontare complessivo. Le risorse aggiuntive necessarie per far fronte alle esigenze del trattato di Lisbona e del futuro allargamento dovrebbero essere individuate mediante gli strumenti rettificativi del bilancio in una fase successiva.</p>
    </intervention>
    <intervention id="3-349-500" speaker_id="2081" name="Peter SKINNER" is_mep="True" mode="written" nationality="United Kingdom" birth_date="01-06-1959" birth_place="Oxford" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Mi sono astenuto dalla votazione finale sulla relazione in quanto, in un periodo di austerità che caratterizza tutta l’Unione europea, mi sembra assurdo avallare progetti quali la Casa della storia europea. Si tratterà anche di un progetto di valore, ma di sicuro il Parlamento, che rappresenta il popolo, darebbe prova di negligenza se approvasse tale spesa in un periodo come questo.</p>
    </intervention>
    <intervention id="3-349-750" speaker_id="4751" name="Bart STAES" is_mep="True" mode="written" nationality="Belgium" birth_date="07-08-1958" birth_place="Izegem" p_group="Group of the Greens/European Free Alliance" m_state="BE">
      <p sl="nl">Mi sono espresso contro lo stato di previsione delle entrate e delle spese del Parlamento europeo per l’esercizio 2012, in quanto la risoluzione contiene una serie di aspetti che non condivido. Mi oppongo all’ennesimo aumento del bilancio del Parlamento. Il Parlamento ci vuole convincere che si tratta di un taglio del bilancio, quando in realtà si tratta di una diminuzione della curva delle risorse utilizzate. In questo periodo di crisi e tagli, ritengo che il congelamento della spesa potrebbe essere una misura più appropriata. Gli emendamenti presentati da alcuni parlamentari che propongono di attenersi a un comportamento più parsimonioso (evitando di volare in business class su voli di una durata inferiore a quattro ore, congelando le spese di segretariato eccetera) sono stati tutti respinti, con mio rammarico.</p>
      <p sl="nl">Inoltre, ho votato a favore dell’abolizione del progetto della Casa della storia europea, non perché lo ritenga poco interessante o importante, ma perché non credo che un siffatto progetto debba essere finanziato dal Parlamento con le risorse provenienti dal suo stesso bilancio. Inoltre, i costi del progetto in programma per Bruxelles sfuggono a qualsiasi controllo. Per questa ragione, mi sono espresso a favore dell’emendamento che ribadisce chiaramente che occorre prestare maggiore attenzione al centro di costo.</p>
    </intervention>
    <intervention id="3-349-875" speaker_id="4545" name="Catherine STIHLER" is_mep="True" mode="written" nationality="United Kingdom" birth_date="30-07-1973" birth_place="Bellshill" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Alla luce delle misure rigorose di austerità attualmente in vigore in tutti gli Stati membri, ritengo inappropriato stanziare fondi a favore di una Casa della storia europea proprio in questo periodo, per questo ho votato contro la relazione.</p>
    </intervention>
    <intervention id="3-349-937" speaker_id="96860" name="Michèle STRIFFLER" is_mep="True" mode="written" nationality="France" birth_date="23-08-1957" birth_place="Mulhouse" p_group="Group of the European People's Party (Christian Democrats)" m_state="FR">
      <p sl="fr">Nella votazione sulla relazione Fernandes sullo stato di previsione delle entrate e delle spese del Parlamento europeo per l’esercizio 2012 era essenziale tener conto delle attuali difficoltà economiche e di bilancio. Pertanto, il progetto iniziale della relazione, che prevedeva la realizzazione di una Casa della storia europea con costi di gestione esorbitanti, era assolutamente contrario alla mia profonda convinzione della necessità di mantenere un rigore assoluto di bilancio nella gestione di fondi pubblici. Pertanto, occorre identificare chiaramente tutte le garanzie finanziarie relative al progetto prima di iniziare i lavori. Le istituzioni europee devono attenersi alla disciplina di bilancio, specialmente nell’attuale crisi economica.</p>
    </intervention>
    <intervention id="3-350-000" speaker_id="96974" name="Nuno TEIXEIRA" is_mep="True" mode="written" nationality="Portugal" birth_date="13-01-1973" birth_place="Funchal" p_group="Group of the European People's Party (Christian Democrats)" m_state="PT">
      <p sl="pt">Alla luce delle condizioni economiche e di bilancio difficili che si riscontrano negli Stati membri, il Parlamento dovrebbe dare prova di responsabilità e rigore di bilancio nell’esercizio finanziario 2012, senza tuttavia pregiudicare il proprio obiettivo dell’eccellenza legislativa. Il bilancio in questione è stato tagliato del 2,3 per cento in termini reali rispetto al bilancio 2011, e ha subito tagli per un totale di 48,9 milioni di euro rispetto alle stime proposte. Tali tagli sono riconducibili soprattutto alla riduzione delle spese per gli edifici, per il costo dei 18 nuovi europarlamentari e per l’adesione della Croazia. Gli ultimi due punti saranno oggetto di un bilancio rettificativo in un secondo momento. Gli investimenti a favore dei giovani sono una priorità attuale chiave per il gruppo del Partito Popolare Europeo (Democratico Cristiano).</p>
      <p sl="pt">A tal fine, il relatore propone di abbassare di 100 milioni di euro il tetto massimo della rubrica 5 del quadro finanziario pluriennale per il 2012, e di aumentare del medesimo importo altre rubriche che favoriscono i giovani. Infine, mi preme sottolineare che l’abolizione della linea di bilancio per la Casa della storia europea non ne comprometterà la fattibilità, in quanto la somma verrà stornata a un’altra rubrica, in linea con un processo trasparente che ha avuto l’avallo dell’autorità di bilancio.</p>
    </intervention>
    <intervention id="3-351-000" speaker_id="97016" name="Angelika WERTHMANN" is_mep="True" mode="written" nationality="Austria" birth_date="07-11-1963" birth_place="Schwarzach" p_group="Non" m_state="AT">
      <p sl="de">La relazione Fernandes sul bilancio del Parlamento UE per l’esercizio finanziario 2012 contiene risparmi, piani di spesa prudenti e un grado massimo possibile di trasparenza nell’impiego dei finanziamenti di bilancio, oltre al sostegno delle politiche ambientali in corso e alla fornitura continua di informazioni ai cittadini europei. Tuttavia, da un lato è difficile comprendere il motivo per cui non si sia formata una maggioranza a favore del congelamento della spesa per i costi d’ufficio relativi al 2012 e, dall’altro, i livelli di spesa della Casa della storia europea sono eccessivamente elevati e devono essere urgentemente rivisti alla luce dell’attuale crisi strutturale.</p>
    </intervention>
    <intervention id="3-351-500" speaker_id="41007" name="Iva ZANICCHI" is_mep="True" mode="written" nationality="Italy" birth_date="18-01-1940" birth_place="Ligonchio " p_group="Group of the European People's Party (Christian Democrats)" m_state="IT">
      <p sl="it">Ho espresso un voto favorevole alla relazione di iniziativa del collega Fernandes in tema di previsione delle entrate e delle spese per il 2012. Concordo pienamente con gli obiettivi indicati nel testo adottato, ovvero una rigorosa gestione delle risorse umane prima di effettuare nuove assunzioni, una maggiore sicurezza all’interno Parlamento europeo, una strategia digitale per le reti sociali e la realizzazione di un servizio wi-fi, nonché una strategia immobiliare volta a gestire con maggiore oculatezza le spese per gli edifici del Parlamento.</p>
    </intervention>
    <intervention id="3-352-500" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Voto a favore di questa risoluzione, che si propone di modificare il regolamento (CE) n. 1924/2006 del Parlamento e del Consiglio relativo alle indicazioni nutrizionali e sulla salute fornite sui prodotti alimentari, che sono state autorizzate solo dalla Commissione conformemente a questo regolamento. Voto a favore della risoluzione perché concerne un’indicazione sulla salute contenuta nell’elenco delle indicazioni consentite per quanto riguarda l’uso di latte per l’infanzia in bambini dai sei mesi di età, da quando è stata riscontrata l’aggiunta di acido docosaesaenoico (DHA) al latte formulato.</p>
    </intervention>
    <intervention id="3-353-000" speaker_id="1941" name="Roberta ANGELILLI" is_mep="True" mode="written" nationality="Italy" birth_date="01-02-1965" birth_place="Roma" p_group="Group of the European People's Party (Christian Democrats)" m_state="IT">
      <p sl="it">Signor Presidente, sostengo la proposta di risoluzione concernente le indicazioni sulla salute riportate sui prodotti alimentari destinati ai bambini. La salute dei più piccoli ha bisogno di essere maggiormente tutelata da tutte quelle indicazioni alimentari, a volte fuorvianti, che vengono riportate sui prodotti e che inducono ad acquistarli solo perché millantano di avere un effetto nutrizionale o fisiologico benefico. È necessario garantire al consumatore la veridicità delle indicazioni e che i prodotti immessi sul mercato siano sicuri e adeguatamente etichettati, in modo da dare ai consumatori le informazioni necessarie affinché compiano scelte nella piena consapevolezza dei fatti e per creare condizioni paritarie di concorrenza nell'industria alimentare.</p>
      <p sl="it">Attualmente, in alcuni Stati membri, vi è una vasta gamma di indicazioni utilizzate nell'etichettatura e nella pubblicità degli alimenti che fanno riferimento a sostanze il cui effetto benefico non è ancora stato dimostrato, o in merito al quale non esiste allo stato un consenso scientifico sufficiente. Pertanto, è necessario garantire che le sostanze per le quali è fornita un'indicazione benefica vengano sottoposte a prove scientifiche e degli studi condotti dall'Autorità europea per la sicurezza alimentare (EFSA).</p>
    </intervention>
    <intervention id="3-353-500" speaker_id="96862" name="Sophie AUCONIE" is_mep="True" mode="written" nationality="France" birth_date="19-08-1963" birth_place="Dugny" p_group="Group of the European People's Party (Christian Democrats)" m_state="FR">
      <p sl="fr">Questa risoluzione concerne l’autorizzazione e il rifiuto dell’autorizzazione di determinate indicazioni sulla salute, riportate sui prodotti alimentari, che si riferiscono allo sviluppo e alla salute dei bambini. Ho votato contro la risoluzione proposta in plenaria, poiché ritengo fondamentale che le indicazioni riguardanti i bambini di età compresa tra i sei e i dodici mesi possano essere definite e convalidate scientificamente dall’Autorità europea per la sicurezza alimentare (EFSA).</p>
    </intervention>
    <intervention id="3-354-000" speaker_id="96922" name="Izaskun BILBAO BARANDICA" is_mep="True" mode="written" nationality="Spain" birth_date="27-03-1961" birth_place="Bermeo" m_state="ES">
      <p sl="es">Ho votato contro questa iniziativa perché, conformemente alla procedura stabilita dal regolamento (CE) n. 1924/2006, dal parere degli esperti trasmesso alla Commissione non è possibile trarre l’indicazione sulla salute secondo cui l’assunzione di acido docosaesaenoico (DHA) contribuisce al normale sviluppo visivo dei bambini di età compresa tra i sei e i dodici mesi.</p>
      <p sl="es">Inoltre, una relazione pubblicata nel giugno del 2010 sul British Medical Journal indicava che dieci anni dopo essere stati alimentati con latte in formula arricchito con DHA, i bambini erano più pesanti e avevano valori di pressione arteriosa più alti. Non esiste un chiaro consenso scientifico sugli effetti che il latte formulato arricchito con DHA produce sui bambini, il che è incompatibile con i requisiti stabiliti dagli articoli 5 e 6 del regolamento in questione.</p>
      <p sl="es">Dato che l’indicazione è incompatibile con l’obiettivo e il contenuto del progetto di regolamento, ho votato contro la sua adozione.</p>
    </intervention>
    <intervention id="3-355-000" speaker_id="28354" name="Jan BŘEZINA" is_mep="True" mode="written" nationality="Czechia" birth_date="14-04-1954" birth_place="Konice" p_group="Group of the European People's Party (Christian Democrats)" m_state="CZ">
      <p sl="cs">Concordo sul fatto che l’indicazione secondo cui “l’assunzione di acido docosaesaenoico (DHA) contribuisce al normale sviluppo visivo dei bambini fino ai 12 mesi di età” dovrebbe essere aggiunta all’elenco dell’Unione europea di indicazioni sulla salute consentite, conformemente con il regolamento proposto dalla Commissione. Le prove scientifiche generalmente accettate indicano che non solo il DHA presente nel latte materno, ma anche il DHA sintetico aggiunto a prodotti a base di latte per l’infanzia e ad altri alimenti destinati ai neonati, favorisce lo sviluppo visivo dei bambini. Rifiutando l’inserimento del DHA nell’elenco dell’Unione di indicazioni sulla salute, potremmo stabilire un precedente pericoloso che rischierebbe di vanificare il lavoro dell’Autorità europea per la sicurezza alimentare, semplicemente perché qualsiasi indicazione sulla salute relativa a qualsivoglia sostanza che sia stata sottoposta al complesso e rigoroso processo di valutazione della suddetta autorità potrebbe scontrarsi con un veto motivato da ragioni ideologiche.</p>
    </intervention>
    <intervention id="3-355-500" speaker_id="38420" name="Cristian-Silviu BUŞOI" is_mep="True" mode="written" nationality="Romania" birth_date="01-03-1978" birth_place="Drobeta Turnu-Severin" m_state="RO">
      <p sl="ro">Ho appoggiato questa risoluzione e credo che le indicazioni sulla salute possano influenzare le scelte dei consumatori, motivo per il quale queste indicazioni devono essere utilizzate in modo responsabile, sulla base di valutazioni scientifiche del più alto livello. È sicuramente vero che la presenza di DHA nel latte materno ha un effetto positivo sullo sviluppo dei bambini fino ai 12 mesi di età. Ciò non significa però automaticamente che il DHA sintetico, aggiunto ad altre forme di latte per l’infanzia, abbia lo stesso effetto. Nel latte materno, il DHA contiene altri coenzimi e cofattori che producono congiuntamente questo effetto sullo sviluppo visivo. Attualmente non esiste un consenso scientifico sugli effetti positivi che il latte arricchito con DHA produce sui bambini. Ritengo pertanto che sia prematuro da parte nostra autorizzare l’uso di tale indicazione fino a quando non disporremo di prove scientifiche tangibili. Questo tipo di indicazione sulla salute può fuorviare i consumatori e produrre effetti indesiderati sulla salute dei loro figli.</p>
    </intervention>
    <intervention id="3-356-000" speaker_id="96603" name="Nessa CHILDERS" is_mep="True" mode="written" nationality="Ireland" birth_date="09-10-1956" birth_place="Dublin" p_group="Group of the Progressive Alliance of Socialists and Democrats in the European Parliament" m_state="IE">
      <p sl="en">Deploro l’esito della votazione odierna che, per soli pochi voti di scarto, respinge l’obiezione sollevata nei confronti di un’indicazione sulla salute fuorviante, utilizzata da un importante produttore di latte per l’infanzia. È una sconfitta per le famiglie con bambini piccoli. Sono delusa che molti eurodeputati conservatori su questo tema si siano schierati dalla parte degli interessi della grande industria. Questo voto apre la porta ad un marketing ancora più aggressivo dei prodotti alimentari, non corroborato da prove scientifiche certe. Il DHA è naturalmente presente nel latte materno e favorisce lo sviluppo visivo dei bambini, ma la situazione è diversa per il DHA sintetico aggiunto al latte in formula. Dato che le prove scientifiche non sono ancora probanti, non possiamo permettere che i genitori siano ingannati. La salute dei bambini è troppo importante per essere lasciata nelle mani dell’ufficio marketing di una multinazionale. L’esito risicato dell’odierna votazione del Parlamento, che ha scelto di non respingere l’indicazione, è molto deludente.</p>
    </intervention>
    <intervention id="3-356-750" speaker_id="4335" name="Marielle de SARNEZ" is_mep="True" mode="written" nationality="France" birth_date="27-03-1951" birth_place="Paris" p_group="Group of the Alliance of Liberals and Democrats for Europe - Vice" m_state="FR">
      <p sl="fr">Noi non volevamo che l’indicazione che afferma che l’acido docosaesaenoico (DHA), un acido grasso presente nel latte materno, contribuisce al normale sviluppo visito dei bambini, comparisse sui prodotti per l’infanzia. Non esistono dati scientifici a sostegno del parere espresso dall’Autorità europea per la sicurezza alimentare (EFSA), su cui si è basata la Commissione europea per proporre l’autorizzazione a fare comparire questa indicazione sui prodotti alimentari destinati ai bambini. Era pertanto necessario applicare il principio di precauzione e conseguentemente non autorizzare l’indicazione. Purtroppo però, per soli 8 voti, il Parlamento ha deciso di accettare la proposta della Commissione. Una decisione che ripropone il tema dell’indipendenza e della correttezza delle valutazioni dell’EFSA.</p>
    </intervention>
    <intervention id="3-357-000" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ho votato a favore della risoluzione concernente “l’autorizzazione e il rifiuto dell’autorizzazione di determinate indicazioni sulla salute, riportate sui prodotti alimentari, che si riferiscono allo sviluppo e alla salute dei bambini”, in quanto non esistono prove scientifiche generalmente accettate che dimostrino che l’acido docosaesaenoico (DHA) aggiunto al latte in formula e ad altri alimenti destinati ai bambini, che è diverso da quello del latte materno, contribuisce allo sviluppo visivo dei bambini. Ritengo pertanto che fino quando non ci saranno studi probanti, l’indicazione nutrizionale non dovrebbe essere autorizzata.</p>
    </intervention>
    <intervention id="3-358-000" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Il problema delle indicazioni potenzialmente accettabili sulle etichette o della pubblicità nel settore dei generi alimentari è molto importante perché può ingenerare false aspettative o l’adozione di comportamenti del tutto privi di qualsiasi base scientifica. Alla luce di ciò, qualsiasi indicazione che si aggiunga all’elenco delle indicazioni sulla salute consentite dovrebbe essere considerata alla luce dello stato dell’arte più recente in materia scientifica, in modo che possa essere adeguatamente dimostrata. La Commissione sostiene che in questo caso le cose stiano proprio così, ritiene infatti che esistano le prove che dimostrano che “l’assunzione di acido docosaesaenoico (DHA) contribuisce al normale sviluppo visivo dei bambini fino ai 12 mesi di età”.</p>
    </intervention>
    <intervention id="3-358-125" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">La presente risoluzione del Parlamento europeo riguarda il progetto di regolamento presentato dalla Commissione sull’autorizzazione e il rifiuto dell’autorizzazione di determinate indicazioni sulla salute, riportate sui prodotti alimentari, riguardanti la riduzione del rischio di malattie o la salute e lo sviluppo dei bambini. L’alimentazione del pubblico in generale e dei bambini in particolare merita la massima attenzione da parte di tutti gli organismi europei, in quanto sono in gioco la crescita sana e la qualità della vita degli esseri umani. La promozione di prodotti alimentari mediante le indicazioni può fuorviare i consumatori e contraddire i pareri scientifici. Tenuto conto delle argomentazioni esposte dal relatore su questo tema, delicato quanto importante, voto contro questo progetto di regolamento, in quanto ritengo che non tuteli sufficientemente la salute pubblica, soprattutto quella dei bambini.</p>
    </intervention>
    <intervention id="3-358-250" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Il presente documento si pronuncia in senso contrario all’adozione del progetto di regolamento proposto dalla Commissione concernente “l’autorizzazione e il rifiuto dell’autorizzazione di determinate indicazioni sulla salute, riportate sui prodotti alimentari, che si riferiscono allo sviluppo e alla salute dei bambini”, in quando non compatibile con l’obiettivo e il contenuto del regolamento relativo alle indicazioni nutrizionali e sulla salute fornite sui prodotti alimentari.</p>
      <p sl="pt">Riguarda principalmente i problemi derivanti dall’aggiunta, con vari metodi, di acido docosaesaenoico (DHA) al latte materno, nel quale contribuisce allo sviluppo visivo dei bambini fino ai 12 mesi di età.</p>
      <p sl="pt">Le prove scientifiche generalmente accettate indicano tuttavia che gli effetti di questo stesso DHA sintetico aggiunto al latte in formula e ad altri alimenti destinati ai bambini non sono chiari. In altri termini, non esiste un chiaro consenso scientifico sugli effetti che il latte formulato arricchito con DHA produce sui bambini in un ambiente biologico diverso da quello del latte materno, che sia usato nel latte in formula o in altri alimenti per bambini. Per questi motivi siamo contrari all’adozione del progetto di regolamento della Commissione.</p>
    </intervention>
    <intervention id="3-358-500" speaker_id="58758" name="Elisabetta GARDINI" is_mep="True" mode="written" nationality="Italy" birth_date="03-06-1956" birth_place="Padova" p_group="Group of the European People's Party (Christian Democrats)" m_state="IT">
      <p sl="it">Purtroppo oggi abbiamo perso un'occasione importante per ribadire che in nessun modo si dovrebbe scoraggiare l’allattamento al seno, tanto meno con un profilo nutrizionale che dovrebbe dare delle informazioni certe. Non vi sono infatti prove scientifiche concordi a sostegno di eventuali benefici per lo sviluppo della vista che deriverebbero dall'aggiunta di DHA alle formule per lattanti Ho sostenuto la risoluzione ritenendola perfettamente in linea con lo spirito del codice internazionale sulla commercializzazione dei sostituti del latte elaborato dall’Organizzazione mondiale della Sanità. Tale codice, infatti, tra le altre cose, intende assicurare che non ci sia alcuna forma di pubblicità o altra forma di promozione al pubblico dei prodotti sostitutivi del latte materno. È riconosciuto che l'allattamento al seno ha delle ricadute positive sia sulla salute del bambino che su quella della madre riducendo il rischio di tumore mammario. Inoltre, alcune recenti ricerche riportate dall'UNICEF, come anche dalla Società italiana di medicina prenatale sottolineano che le morti neonatali potrebbero diminuire del 22% se i bambini venissero allattati al seno. Tanta energia messa in campo per promuovere il latte artificiale avrei preferito vederla a sostegno delle madri che sarebbero ben felici di allattare i propri figli se ricevessero gli aiuti necessari.</p>
    </intervention>
    <intervention id="3-354-500" speaker_id="2025" name="Françoise GROSSETÊTE" is_mep="True" mode="written" nationality="France" birth_date="17-05-1946" birth_place="Lyon" p_group="Group of the European People's Party (Christian Democrats) - Vice" m_state="FR">
      <p sl="fr">I prodotti per l’infanzia, come il latte in formula, devono potere riportare indicazioni se sono stati validate scientificamente dall’Autorità europea per la sicurezza alimentare (EFSA) come nel caso dell’acido docosaesaenoico (DHA), che contribuisce al normale sviluppo visivo dei bambini fino ai 12 mesi di età. Il divieto di qualsiasi comunicazione, anche sugli effetti scientifici riconosciuti, ostacolerebbe in misura significativa la ricerca e l’innovazione nel settore.</p>
      <p sl="fr">Occorre altresì ricordare che, dopo sei mesi, non tutte le donne vogliono, o possono, allattare al seno, e devono poter usufruire di prodotti per l’infanzia le cui indicazioni sulla salute sono state valutate scientificamente. Non si tratta di dichiarare la superiorità delle formule arricchite con DHA rispetto al latte materno. Non è questo il punto!</p>
      <p sl="fr">Oggi, il Parlamento ha scelto la via della ragione, respingendo questa risoluzione che si propone di vietare l’indicazione e di gettare infamia sul lavoro dell’EFSA.</p>
    </intervention>
    <intervention id="3-359-000" speaker_id="28116" name="Marian HARKIN" is_mep="True" mode="written" nationality="Ireland" birth_date="26-11-1953" birth_place="Sligo" p_group="Group of the Alliance of Liberals and Democrats for Europe" m_state="IE">
      <p sl="en">Voto a favore della risoluzione che si propone di respingere l’indicazione sulla salute secondo cui l’aggiunta dell’acido grasso naturale DHA agli alimenti per l’infanzia contribuisce al normale sviluppo visivo dei bambini per una serie di motivi. Primo, c’è una differenza tra il DHA sintetico e il DHA presente nel latte materno. Inoltre, alcuni studi autorevoli indicano che non c’è alcun comprovato beneficio in termini di sviluppo visivo, e oltre tutto, alcuni studi hanno dimostrato effetti negativi del latte formulato sulla salute di alcuni bambini. In breve, è necessario approfondire la ricerca.</p>
    </intervention>
    <intervention id="3-360-000" speaker_id="103132" name="Lucas HARTONG" is_mep="True" mode="written" nationality="Netherlands" birth_date="24-05-1963" birth_place="Dordrecht" p_group="Non" m_state="NL">
      <p sl="nl">La delegazione del Partij voor de Vrijheid (PVV) – partito olandese per la libertà – ha votato a favore della risoluzione, perché esistono gravi dubbi sulle indicazioni sulla salute relative al DHA. Vorremmo tuttavia che fossero riesaminate le procedure per il riconoscimento delle indicazioni sulla salute. Il PVV è assolutamente favorevole alla ricerca scientifica indipendente e, proprio per questa ragione, vogliamo una procedura trasparente che non produca esiti controversi.</p>
    </intervention>
    <intervention id="3-360-500" speaker_id="96693" name="Juozas IMBRASAS" is_mep="True" mode="written" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="lt">Ho votato a favore di questo documento sull’autorizzazione e il rifiuto dell’autorizzazione di determinate indicazioni sulla salute, riportate sui prodotti alimentari, che si riferiscono allo sviluppo e alla salute dei bambini, perché i prodotti che sono consumati nel mercato interno devono essere sicuri, conformi alle norme e legali. Le indicazioni sulla salute riportate sui prodotti alimentari devono essere scientificamente corroborate e dimostrate, soprattutto quando sono in gioco i bambini e la loro salute. È necessario garantire che sia stato dimostrato che le sostanze per le quali viene fornita un’indicazione apportino un vantaggio nutrizionale o fisiologico. Un’indicazione dovrebbe essere scientificamente corroborata, tenendo conto del complesso dei dati scientifici disponibili e valutando gli elementi di prova. Le indicazioni sulla salute dovrebbero essere autorizzate nella Comunità soltanto dopo una valutazione scientifica del più alto livello possibile, e le indicazioni nutrizionali e sulla salute non devono essere fuorvianti.</p>
    </intervention>
    <intervention id="3-361-000" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ho votato a favore della risoluzione che contesta l’autorizzazione di un’indicazione per gli alimenti per l’infanzia. L’indicazione autorizzata riguarda il DHA, un acido grasso naturalmente presente nel latte materno che, nel latte materno, si sa essere importante per lo sviluppo visivo dei bambini. Il DHA sintetico aggiunto al latte formulato è diverso. Il produttore di latte formulato Mead Johnson ha chiesto all’Autorità europea per la sicurezza alimentare (EFSA) e al comitato permanente per la catena alimentare e la salute degli animali (SCFCAH) il permesso di utilizzare l’indicazione sulla salute “l’assunzione di acido docosaesaenoico (DHA) contribuisce al normale sviluppo visivo dei bambini fino ai 12 mesi di età”. L’indicazione è stata autorizzata sulla base degli elementi di prova forniti da Mead Johnson. Un esame indipendente di tutti gli elementi di prova disponibili relativi al DHA nel latte in formula condotto nel 2008 ha tuttavia evidenziato che l’aggiunta di DHA al latte in formula “non offre alcun comprovato beneficio in termini di vista, sviluppo cognitivo o crescita fisica”. Inoltre, non sono stati presentati all’EFSA studi in grado di dimostrare gli effetti della somministrazione ad un neonato di latte formulato di proseguimento arricchito con DHA dopo avere nutrito il bambino dalla nascita con latte formulato non arricchito. Dato che questa indicazione sarebbe ammessa solo sulle formule di proseguimento, si tratta di un punto cruciale.</p>
    </intervention>
    <intervention id="3-362-000" speaker_id="1073" name="Cristiana MUSCARDINI" is_mep="True" mode="written" nationality="Italy" birth_date="06-11-1948" birth_place="Cannobio " p_group="Group of the European People's Party (Christian Democrats)" m_state="IT">
      <p sl="it">La sanità pubblica e la sicurezza alimentare mi sembrano i solidi cardini sui quali si sviluppa la società umana. Quando questi requisiti sono soddisfatti e garantiti, i rischi sanitari diminuiscono e la crescita della popolazione avviene sotto un controllo che offre sicurezza. Sono stati questi i criteri che hanno permesso all'Unione di beneficiare del regolamento del 20 dicembre 2006 relativo alle indicazioni nutrizionali e sulla salute fornite sui prodotti alimentari. Sono i principi affermati in tale regolamento che garantiscono ancora oggi un rapporto stretto tra dati scientifici valutati e sperimentati e autorizzazioni all'uso di certi prodotti alimentari.</p>
      <p sl="it">Il progetto di regolamento della Commissione che stiamo discutendo oggi non offre invece tutte le garanzie richieste, e il normale principio di precauzione, in assenza dei requisiti scientifici necessari e per evitare che le indicazioni nutrizionali e sulla salute siano fuorvianti, ci spinge a rifiutarne l'adozione.</p>
      <p sl="it">L'acido DHA contenuto nel latte materno svolge la funzione che la scienza ha dimostrato, mentre quello sintetico per ora non è compatibile con l'obiettivo e il contenuto del citato regolamento (CE) n. 1924/2006. Con la salute non si può scherzare e con quella dei bambini ancora meno. Per questo condivido il parere del relatore.</p>
    </intervention>
    <intervention id="3-363-000" speaker_id="96890" name="Mario PIRILLO" is_mep="True" mode="written" nationality="Italy" birth_date="11-09-1945" birth_place="Amantea" p_group="Group of the Progressive Alliance of Socialists and Democrats in the European Parliament" m_state="IT">
      <p sl="it">Signor Presidente, ho votato contro la risoluzione relativa al rifiuto di indicazione della presenza del DHA nel latte artificiale per bambini perché ritengo sia giusto segnalare i motivi per i quali si aggiunge il DHA. Voglio qui ricordare che il DHA è un acido grasso tipo omega 3 presente nel latte materno e che ha effetti positivi sul miglioramento delle capacità visive del bambino. Ricordo che l'EFSA, l'Agenzia europea per la salute alimentare, ha espresso parere favorevole per dare ampia indicazione della presenza di questa sostanza. Non ho apprezzato le numerose e-mail che abbiamo ricevuto, che hanno fatto credere che volessimo privilegiare l'allattamento artificiale rispetto a quello materno. È sempre necessaria un'informazione adeguata sulle sostanze aggiunte ai prodotti alimentari, specie se destinate ai bambini.</p>
    </intervention>
    <intervention id="3-364-000" speaker_id="4253" name="Frédérique RIES" is_mep="True" mode="written" nationality="Belgium" birth_date="14-05-1959" birth_place="Balen-Wezel" m_state="BE">
      <p sl="fr">All’ora di pranzo, il Parlamento europeo ha trasmesso un segnale di indicibile debolezza respingendo una risoluzione che vieta l’aggiunta di un’indicazione sulla salute sui prodotti alimentari destinati ai bambini fino ai 12 mesi di età, con 328 voti a favore e 323 contrari, mentre la maggioranza assoluta necessaria era di 369.</p>
      <p sl="fr">L’opposizione al parere espresso dall’Autorità europea per la sicurezza alimentare (EFSA) costituiva comunque un caso da manuale. In questo caso, l’EFSA aveva autorizzato i produttori di alimenti destinati ai neonati ad indicare che la versione sintetica dell’acido docosaesaenoico (DHA), un acido grasso naturalmente presente nel latte materno “contribuisce al normale sviluppo visivo dei bambini fino ai 12 mesi di età”. Si tratta pertanto di un dato non dimostrato, come confermato da una lettera inviata stamani agli eurodeputati dall’Organizzazione mondiale della sanità.</p>
      <p sl="fr">Deploro questo schiaffo in faccia a molti soggetti europei: la confederazione europea delle famiglie numerose, l’associazione consumatori europei e il comitato permanente dei medici europei che chiedevano semplicemente che i bambini non fossero considerati comuni consumatori. Mi dispiace che il Parlamento abbia dimenticato di fare del buon senso e dell’etica una priorità delle politiche europee in materia di sicurezza alimentare.</p>
    </intervention>
    <intervention id="3-364-250" speaker_id="97022" name="Robert ROCHEFORT" is_mep="True" mode="written" nationality="France" birth_date="19-09-1955" p_group="Group of the Alliance of Liberals and Democrats for Europe" m_state="FR">
      <p sl="fr">Ho votato contro il progetto di regolamento concernente l’autorizzazione dell’indicazione sulla salute secondo cui l’assunzione di acido docosaesaenoico (DHA) contribuisce al normale sviluppo visivo dei bambini fino ai 12 mesi di età.</p>
      <p sl="fr">Sebbene la maggioranza dei deputati abbia votato a favore di questa reiezione, sono mancati 40 voti per raggiungere la maggioranza qualificata necessaria per convalidarla. Il regolamento (CE) n. 1924/2006 del Parlamento europeo e del Consiglio prescrive però che le indicazioni nutrizionali e sulla salute non devono essere fuorvianti e che devono essere basate su prove scientifiche. Inoltre, anche se le prove scientifiche generalmente accettate indicano che il DHA nel latte materno contribuisce allo sviluppo visivo dei neonati, non esiste attualmente un consenso scientifico su un possibile nesso causale tra l’assunzione di latte formulato arricchito di DHA sintetico e un migliore sviluppo visivo nei bambini.</p>
      <p sl="fr">Sono dell’avviso che, in assenza di un consenso scientifico, sia necessario approfondire la ricerca sui possibili effetti, sia benefici che dannosi, dell’arricchimento con DHA prima che l’uso di DHA negli alimenti di proseguimento e negli alimenti per lattanti nell’Unione europea possa essere definito benefico. Oggi il Parlamento ha perso l’occasione di vietare l’uso futuro di questa indicazione in attesa di prove scientifiche più convincenti, e mi dispiace.</p>
    </intervention>
    <intervention id="3-364-500" speaker_id="28352" name="Zuzana ROITHOVÁ" is_mep="True" mode="written" nationality="Czechia" birth_date="30-01-1953" birth_place="Praha" p_group="Group of the European People's Party (Christian Democrats)" m_state="CZ">
      <p sl="cs">La supervisione delle indicazioni sulla salute è stata introdotta per evitare che i consumatori fossero fuorviati da informazioni false. Dovrebbe però servire anche a sensibilizzare in consumatori. Ho pertanto votato a favore della proposta della Commissione di fornire l’indicazione sulla salute relativa al DHA sul latte in polvere per lattanti, in quanto può fornire informazioni sicure per le madri che, per gravi ragioni di salute, non possono allattare al seno i loro bambini. È necessario dare a queste mamme informazioni sicure sul latte in polvere nel momento in cui devono decidere quale prodotto acquistare. Non intendiamo in questo modo sminuire l’importanza dell’allattamento al seno per lo sviluppo dei bambini, e ogni madre potrà comunque ricevere informazioni esaustive dal pediatra.</p>
    </intervention>
    <intervention id="3-365-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">A favore, dato che la risoluzione consensuale afferma che il progetto di regolamento della Commissione sull’autorizzazione e il rifiuto dell’autorizzazione di determinate indicazioni sulla salute, riportate sui prodotti alimentari, che si riferiscono allo sviluppo e alla salute dei bambini, non è compatibile con l’obiettivo e il contenuto del regolamento (CE) n. 1924/2006 e si oppone all’adozione del progetto di regolamento della Commissione.</p>
    </intervention>
    <intervention id="3-366-000" speaker_id="96819" name="Licia RONZULLI" is_mep="True" mode="written" nationality="Italy" birth_date="14-09-1975" birth_place="Milano" p_group="Group of the European People's Party (Christian Democrats)" m_state="IT">
      <p sl="it">L'acido docosaesaenoico, il cosiddetto DHA, è un elemento presente nel latte materno e numerosi studi scientifici dimostrano che gioca un ruolo positivo nello sviluppo dell'apparato visivo dei neonati. Ritengo che un'indicazione specifica sui prodotti arricchiti con questo ingrediente, come ad esempio il latte artificiale, permetta al consumatore di effettuare una scelta più consapevole in fase di acquisto.</p>
      <p sl="it">Non ritengo pertanto fondati i timori di chi sostiene che, con tale indicazione, si indurrebbero le madri a rinunciare all'allattamento al seno e a preferire questo genere di prodotti. Il latte materno contiene sostanze e principi attivi fondamentali e insostituibili per i neonati, ma purtroppo non tutte le donne possono disporne.</p>
      <p sl="it">Ho votato quindi contro questa risoluzione, perché impedire una corretta informazione significa togliere uno strumento in più alle madri che, non potendo allattare direttamente i propri figli, sono costrette a ricorrere all'utilizzo di questi prodotti.</p>
    </intervention>
    <intervention id="3-366-500" speaker_id="4545" name="Catherine STIHLER" is_mep="True" mode="written" nationality="United Kingdom" birth_date="30-07-1973" birth_place="Bellshill" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ho appoggiato questa risoluzione perché ritengo che le indicazioni sulla salute relative al DHA non poggino su prove scientifiche sufficienti e sono convinta che i consumatori non debbano essere informati in modo scorretto.</p>
    </intervention>
    <intervention id="3-366-750" speaker_id="28316" name="Hannu TAKKULA" is_mep="True" mode="written" nationality="Finland" birth_date="20-11-1963" p_group="Group of the Alliance of Liberals and Democrats for Europe" m_state="FI">
      <p sl="fi">È ovvio che il latte materno è l’alimento migliore per i neonati. Non tutte le madri possono tuttavia allattare al seno i loro figli, per esempio, per motivi di salute. È pertanto necessario ricorrere al latte formulato. In tal caso, naturalmente, c’è da sperare che il sostituto sia il più simile possibile al latte materno in termini di composizione.</p>
      <p sl="fi">Questa proposta di risoluzione ha messo in discussione l’importanza dell’ingrediente noto come DHA per i bambini e il loro sviluppo. Il DHA si propone di sostituire nel latte materno gli acidi grassi. Sono sostanze per le quali è stato dimostrato che possono contribuire allo sviluppo visivo dei bambini e che alcuni fabbricanti del sostituto hanno aggiunto ai loro prodotti. Questa proposta si propone sostanzialmente di impedire che il consumatore sia informato in merito al DHA, per esempio, sull’etichetta del prodotto.</p>
      <p sl="fi">Anche se invito in generale alla cautela per quanto riguarda l’uso di vario materiale di marketing, ritengo che, a seguito dei numerosi test scientifici condotti, debba ora essere possibile informare coerentemente il consumatore. Anche i politici dovrebbero avere fiducia nelle decisioni delle autorità responsabili della sicurezza. In questo caso, l’Autorità europea per la sicurezza alimentare (ESFA) ha dichiarato, con riferimento alle prove scientifiche, che il prodotto è sicuro. Per questi motivi, ho votato contro la proposta di risoluzione intitolata “Autorizzazione e rifiuto dell’autorizzazione di determinate indicazioni sulla salute, riportate sui prodotti alimentari, che si riferiscono allo sviluppo e alla salute dei bambini”.</p>
    </intervention>
    <intervention id="3-367-000" speaker_id="96918" name="Derek VAUGHAN" is_mep="True" mode="written" nationality="United Kingdom" birth_date="02-05-1961" birth_place="Merthyr" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Alla luce del fatto che l’Organizzazione mondiale della sanità afferma che “non esistono prove sicure in grado di dimostrare che l’aggiunta di DHA ad alimenti per lattanti può apportare importanti vantaggi clinici”, ho deciso di votare contro la proposta tesa a consentire alle imprese di fornire indicazioni non comprovate sui benefici per la salute del DHA. C’è il rischio che queste indicazioni potenzialmente fuorvianti possano determinare un aumento della somministrazione di latte formulato ai bambini, che potrebbero così perdere sostanze nutritive vitali, come il DHA, naturalmente presenti nel latte materno.</p>
    </intervention>
    <intervention id="3-367-500" speaker_id="96858" name="Marie-Christine VERGIAT" is_mep="True" mode="written" nationality="France" birth_date="23-09-1956" birth_place="Roanne" p_group="Confederal Group of the European United Left - Nordic Green Left" m_state="FR">
      <p sl="fr">Il Parlamento europeo oggi ha respinto la proposta di risoluzione presentata dalla commissione per l’ambiente, la sanità pubblica e la sicurezza alimentare che chiede di approfondire la ricerca prima che l’acido docosaesaenoico (DHA) sia definito benefico per i lattanti.</p>
      <p sl="fr">Mi dispiace che questa risoluzione non sia stata adottata senza che siano state condotte tutte le verifiche scientifiche necessarie, anche se il riesame sistematico delle prove relative al DHA e allo sviluppo neurologico dei bambini pubblicato dalla Cochrane Library nel 2008 indica che l’alimentazione di neonati a termine con latte formulato arricchito con DHA e altre analoghe catene lunghe di acidi grassi non offre alcun comprovato beneficio in termini di vista, funzioni cognitive o crescita fisica.</p>
      <p sl="fr">Nonostante i dubbi espressi dai membri della commissione per l’ambiente, la sanità pubblica e la sicurezza alimentare, la maggioranza del Parlamento ha di fatto autorizzato l’Autorità europea per la sicurezza alimentare a dichiarare che “l’acido docosaesaenoico contribuisce al normale sviluppo visivo dei bambini fino ai 12 mesi di età”. Il caso del controverso farmaco Mediator dovrebbe tuttavia in particolare indurre le istituzioni europee ad usare un briciolo di prudenza.</p>
    </intervention>
    <intervention id="3-368-500" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Voto a favore della relazione perché, in un mondo sempre più globalizzato, l’Unione europea nel suo insieme ha bisogno di scegliere opzioni di investimento produttive, e condivido la posizione espressa nella relazione secondo cui la Commissione e il Consiglio dovrebbero aprire negoziati che consentano di iniziare ad investire in paesi terzi come Canada, India e Cina. Alla luce di ciò, credo che sia fondamentale che il Parlamento assicuri il comportamento responsabile degli investitori europei all’estero, pur salvaguardando il diritto dell’Unione europea di regolamentare secondo il nostro interesse pubblico.</p>
    </intervention>
    <intervention id="3-369-000" speaker_id="96702" name="Elena Oana ANTONESCU" is_mep="True" mode="written" nationality="Romania" birth_date="30-12-1979" birth_place="Târgovişte" p_group="Group of the European People's Party (Christian Democrats)" m_state="RO">
      <p sl="ro">La futura politica dell’Unione europea dovrà promuovere investimenti sostenibili, rispettosi dell’ambiente, in particolare nel settore delle industrie estrattive, e che favoriscono buone condizioni di lavoro nelle imprese interessate dagli investimenti esteri. Ritengo che qualsiasi accordo di investimento debba essere accompagnato da una serie di norme sociali e ambientali, sia che si negozi un capitolo nell’ambito di un accordo di libero scambio sia nel caso di accordi di investimento autonomi.</p>
      <p sl="ro">La politica europea dovrebbe proteggere la biodiversità e favorire il trasferimento di tecnologie e il miglioramento delle infrastrutture. Ho votato a favore di questa relazione perché credo che l’Unione europea abbia bisogno di una politica per gli investimenti coerente che possa dare un contributo concreto alla crescita economica, allo sviluppo sostenibile e all’occupazione.</p>
    </intervention>
    <intervention id="3-369-500" speaker_id="96680" name="Zigmantas BALČYTIS" is_mep="True" mode="written" nationality="Lithuania" birth_date="16-11-1953" birth_place="Šilutė" p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">Il trattato di Lisbona sancisce la competenza esclusiva dell’Unione europea nell’ambito degli investimenti esteri diretti (IED). Tale evoluzione ha forti conseguenze e comporta una duplice sfida sia per quanto riguarda la gestione di oltre 1 200 trattati bilaterali di investimento (TBI) già conclusi dagli Stati membri sia per quanto concerne la definizione di una politica d’investimento europea che risponda alle attese degli investitori e degli Stati beneficiari e che al contempo rispetti gli obiettivi dell’azione esterna dell’Unione europea. L’obiettivo dei TBI è quello di assicurare una protezione giuridica e finanziaria agli investitori dei paesi sviluppati. Concordo sul principio secondo cui, nell’ambito dell’elaborazione della futura politica europea in materia di investimenti, la protezione degli investitori deve rimanere la prima priorità degli accordi di investimento. La futura politica dell’Unione europea dovrà altresì promuovere investimenti sostenibili, rispettosi dell’ambiente (in particolare nel settore delle industrie estrattive) e che favoriscono buone condizioni di lavori nelle imprese interessate dagli investimenti. La recente riforma degli orientamenti dell’Organizzazione per la cooperazione e lo sviluppo economici volta a promuovere un comportamento responsabile delle imprese internazionali deve essere sostenuta dall’Unione europea.</p>
    </intervention>
    <intervention id="3-370-000" speaker_id="96846" name="George BECALI" is_mep="True" mode="written" nationality="Romania" birth_date="25-06-1958" birth_place="Brăila" p_group="Non" m_state="RO">
      <p sl="ro">Ho votato a favore della relazione. Sappiamo che, conformemente al trattato di Lisbona, gli investimenti esteri rientrano nella competenza esclusiva dell’Unione europea. Sulla base di questi nuovi poteri, sia la Commissione sia gli Stati membri possono elaborare, insieme al Parlamento, una politica tesa a promuovere investimenti di alta qualità, con un impatto positivo sulla crescita economica e sull’occupazione. La crisi ha determinato, come era naturale, ha riduzione del volume degli investimenti esteri diretti, che nel 2007 avevano raggiunto 1 500 miliardi di euro. Accolgo altresì con favore la proposta tesa ad introdurre il concetto di “investitore dell’Unione europea” e credo che la protezione di tutti gli investitori dell’Unione europea debba essere la prima priorità degli accordi di investimento.</p>
    </intervention>
    <intervention id="3-370-250" speaker_id="38610" name="Slavi BINEV" is_mep="True" mode="written" nationality="Bulgaria" birth_date="10-12-1965" birth_place="Sofia" p_group="Non" m_state="BG">
      <p sl="bg">Condivido l’opinione del relatore secondo cui va esclusa la necessità di accordare uno stesso livello di elevata protezione a ogni tipo di investimento e secondo cui, ad esempio, gli investimenti speculativi a breve termine non meritano un livello di tutela pari a quello degli investimenti duraturi. Conseguentemente, il campo di applicazione dei futuri accordi europei deve limitarsi agli investimenti esteri diretti (IED). È il motivo per il quale ho appoggiato questa relazione che riguarda uno dei settori che passeranno sotto l’esclusiva competenza del Parlamento europeo.</p>
    </intervention>
    <intervention id="3-370-500" speaker_id="4335" name="Marielle de SARNEZ" is_mep="True" mode="written" nationality="France" birth_date="27-03-1951" birth_place="Paris" p_group="Group of the Alliance of Liberals and Democrats for Europe - Vice" m_state="FR">
      <p sl="fr">Il Parlamento ha voluto chiarire le regole che l’Unione europea dovrà introdurre nel corso dei negoziati sui futuri accordi di investimento. Oltre alla protezione degli investitori, la Commissione deve integrare, in ogni futuro accordo, clausole specifiche che sanciscano il diritto di regolamentazione di terzi e dell’Unione europea negli ambiti tecnologici legati alla protezione della sicurezza nazionale, all’ambiente, alla salute pubblica, ai diritti dei lavoratori e dei consumatori e alla politica industriale. È un segnale forte quello che è stato trasmesso al Consiglio e alla Commissione alla vigilia dell’apertura dei negoziati sugli investimenti con paesi quali Canada, India e, in un futuro molto prossimo, Cina. Gli investitori europei devono adottare un comportamento responsabile all’estero, tutelando allo stesso tempo il diritto dell’Unione europea di regolamentare gli investimenti nell’interesse pubblico.</p>
    </intervention>
    <intervention id="3-371-000" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ho votato a favore di questa relazione perché ritengo che la politica di investimento proposta possa soddisfare le attese di investitori e Stati interessati, contribuendo così a rendere più competitive l’Unione europea e le sue imprese. Una politica europea coordinata in materia di investimenti internazionali potrebbe avere un impatto significativo sulla creazione di posti di lavoro non solo nell’Unione europea, ma anche nei paesi in via di sviluppo.</p>
    </intervention>
    <intervention id="3-372-000" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Conformemente agli articoli 206 e 207 del trattato sul funzionamento dell’Unione europea (TFUE), gli investimenti esteri diretti (IED) rientrano nella competenza esclusiva dell’Unione europea. Oltre a gestire i trattati bilaterali di investimento che sono stati conclusi, all’Unione spetta il compito di definire una futura politica europea di investimento che risponda alle attese degli investitori e dei paesi beneficiari e che al contempo rispetti i suoi obiettivi in materia di azione esterna. La protezione degli investitori dovrebbe rimanere la prima priorità degli accordi di investimento. La Commissione è comunque invitata a fornire una chiara definizione degli investimenti da tutelare. Gli accordi futuri dovrebbero fondarsi sulle migliori prassi in base all’esperienza degli Stati membri e dovrebbero tenere conto delle esigenze delle piccole e medie imprese (PMI).</p>
    </intervention>
    <intervention id="3-372-500" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">Questa relazione affronta i problemi della futura politica europea in materia di investimenti internazionali. Dalla fondazione dell’Unione europea, sono stati conclusi molti trattati bilaterali d’investimento (BTI) dagli Stati membri: circa 3 000 dal 1959. Con l’entrata in vigore del trattato sul funzionamento dell’Unione europea, questa materia è rientrata nella competenza esclusiva dell’Unione europea ed interviene attualmente nella preparazione di una futura politica europea in materia di investimenti, che deve essere discussa in maniera approfondita. Si tratta di un tema della massima importanza, dato che ci troviamo ad una svolta che comporta due sfide: fornire all’Unione europea gli strumenti necessari per consentire alle imprese all’estero di realizzare i loro programmi di investimento e, allo stesso tempo, fare in modo che l’Europa continui a svolgere un ruolo di leadership negli investimenti mondiali. Viviamo in un’epoca in cui l’economia è molto aggressiva, pertanto i nostri criteri per la scelta dei partner commerciali devono essere oggetto di accurate riflessioni. Concordo pertanto con il relatore in merito al rispetto delle prerogative del Parlamento e al fatto che i mandati negoziali dovrebbero essere trasmessi sufficientemente in tempo per evitare inutili ritardi o gravi ostacoli nelle relazioni dell’Unione europea con quei paesi.</p>
    </intervention>
    <intervention id="3-373-000" speaker_id="96706" name="João FERREIRA" is_mep="True" mode="written" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">Gli investimenti esteri diretti (IED) sono definiti come “investimenti duraturi che rappresentano almeno il 10 per cento del capitale netto/azioni della società affiliata e che conferiscono all’investitore un controllo manageriale sulle operazioni della società affiliata”. Con l’entrata in vigore del trattato di Lisbona, gli IED sono posti tra le competenze esclusive dell’Unione europea, le cui funzioni principali sono la gestione degli attuali trattati bilaterali di investimento (TBI) e la definizione di una politica europea d’investimento “che soddisfi le attese degli investitori e degli Stati beneficiari”. La realizzazione di una politica comune d’investimento è sostenuta sulla base di queste nuove responsabilità. È tuttavia opinabile, nella migliore delle ipotesi, che gli IED assicurino i tanto decantati profitti per i paesi beneficiari, in particolare se sotto la responsabilità dell’Unione europea, in difesa degli interessi che normalmente salvaguarda.</p>
      <p sl="pt">L’esempio del Portogallo è particolarmente eloquente. Dato che uno dei gravi problemi a cui è confrontata l’economia portoghese è il continuo calo di investimenti, che si riflette nei bassi tassi di crescita economica e nell’aumento della disoccupazione, nell’economia portoghese nel corso degli anni ci sono stati molti IED. La realtà è tuttavia che una quota sempre maggiore della ricchezza creata in Portogallo è trasferita all’estero.</p>
    </intervention>
    <intervention id="3-374-000" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Nella definizione fornita dalla Corte di giustizia dell’Unione europea, gli investimenti esteri diretti (IED) sono da considerarsi “investimenti duraturi che rappresentano almeno il 10 per cento del capitale netto/azioni della società affiliata e che conferiscono all’investitore un controllo manageriale sulle operazioni della società affiliata”.</p>
      <p sl="pt">Con l’entrata in vigore del trattato di Lisbona, gli IED sono passati sotto la competenza esclusiva dell’Unione europea, le cui funzioni principali sono la gestione degli attuali trattati bilaterali di investimento (TBI) e la definizione di una politica europea d’investimento “che soddisfi le attese degli investitori e degli Stati beneficiari”. In ragione di queste nuove responsabilità, il relatore raccomanda la realizzazione di una politica comune d’investimento.</p>
      <p sl="pt">La nostra posizione è però diversa. Nella maggior parte dei casi, gli IED non risolvono il problema dello sviluppo nei paesi in cui sono effettuati. Sappiamo tutti che cosa fanno le multinazionali. Rimangono fino a quando ottengono elevati utili e sovvenzioni. Poi, al primo accenno di difficoltà, rivolgono il loro sguardo altrove e non pensano alla disoccupazione e agli ostacoli allo sviluppo che provocano Il Portogallo, purtroppo, conosce fin troppo bene questa situazione.</p>
    </intervention>
    <intervention id="3-374-500" speaker_id="1164" name="Bruno GOLLNISCH" is_mep="True" mode="written" nationality="France" birth_date="28-01-1950" birth_place="Neuilly-sur-Seine" p_group="Non" m_state="FR">
      <p sl="fr">Dall’entrata in vigore del trattato Lisbona, la Commissione ha la competenza esclusiva per la firma e la negoziazione degli accordi sugli investimenti esteri diretti. La relazione dell’onorevole Arif è lastricata di buone intenzioni, così come la strada che porta all’inferno. Il collega si preoccupa in particolare della capacità dei fondi sovrani di provocare danni, delle forme speculative di investimento, che non devono essere incoraggiate, dell’esclusione dei settori sensibili, delle clausole sociali e ambientali, del rispetto del principio di reciprocità e dei poteri di regolamentazione degli Stati membri, tutti problemi che vuole vedere al centro della futura politica europea. Credo che abbia ragione, soprattutto sull’ultimo punto. Non si deve assolutamente consentire che gli interessi finanziari degli investitori esteri abbia la meglio sul potere degli Stati membri di adottare norme sociali, ambientali e fiscali vincolanti. Era del resto quello che proponeva l’accordo multilaterale sugli investimenti che fortunatamente non è stato mai adottato dall’Organizzazione mondiale del commercio (OMC).</p>
      <p sl="fr">Eppure Ma la Commissione ha appoggiato quest’infamia! Dire che non ho la minima fiducia in questa istituzione e nella volontà di rispettare o attuare i principi stabiliti nella relazione è un eufemismo. Attribuirle oggi il potere esclusivo di negoziare “accordi bilaterali di investimento” in nome e per conto dei 27 Stati membri è criminale.</p>
    </intervention>
    <intervention id="3-374-625" speaker_id="96693" name="Juozas IMBRASAS" is_mep="True" mode="written" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="lt">Ho votato a favore della relazione perché è necessario strutturare una politica di investimento integrata e coerente che promuova investimenti di alta qualità e dia un contributo concreto al progresso economico mondiale e allo sviluppo sostenibile. Credo che una politica comune in materia di investimenti possa rispondere alle attese sia degli investitori sia degli Stati interessati e possa concorrere alla crescita della competitività dell’Unione europea e delle sue imprese nonché all’aumento dell’occupazione. Gli investimenti sono generalmente più rischiosi nei paesi in via di sviluppo e nei paesi meno sviluppati. Una protezione dell’investitore forte ed efficace che assuma la forma di un trattato di investimento è fondamentale per proteggere gli investitori e può migliorare la governance e creare un contesto stabile. Gli accordi di investimento, per portare ulteriori vantaggi a tali paesi, dovrebbero altresì basarsi su una serie di obblighi per gli investitori in materia di rispetto dei diritti umani e norme anticorruzione, nel quadro di un partenariato più ampio fra l’UE e i paesi in via di sviluppo per ridurre la povertà.</p>
    </intervention>
    <intervention id="3-374-750" speaker_id="96823" name="Petru Constantin LUHAN" is_mep="True" mode="written" nationality="Romania" birth_date="19-03-1977" birth_place="Jud. Suceava" p_group="Group of the European People's Party (Christian Democrats)" m_state="RO">
      <p sl="ro">Ho votato a favore della relazione perché credo che dobbiamo garantire la competitività esterna e un trattamento uniforme per tutti gli investitori dell’Unione europea. Dobbiamo inoltre poter esercitare la massima influenza possibile sui negoziati sugli investimenti internazionali che devono riguardare ogni tipo di investimento. L’Unione europea deve assicurare che nessun investitore sia trattato in modo meno favorevole di quanto fanno gli accordi bilaterali di investimento conclusi tra Stati membri. La liberalizzazione degli investimenti e la protezione stanno diventano gli strumenti fondamentali di una politica comune in materia di investimenti internazionali. Gli Stati membri continueranno tuttavia ad applicare politiche atte a promuovere gli investimenti che andranno ad integrare e saranno compatibili con la politica comune in materia di investimenti internazionali.</p>
    </intervention>
    <intervention id="3-375-000" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ho votato a favore della relazione che chiede una migliore definizione delle norme di protezione degli investitori e maggiore trasparenza nel sistema di arbitrato, il diritto di appello contro decisioni prese da arbitri internazionali e la possibilità di consultare sindacati e organizzazioni della società civile. Finora, gli accordi di investimento si concentravano talmente tanto sulla protezione degli investitori che le imprese potevano talvolta operare nei paesi in via di sviluppo senza il minimo rispetto per gli aspetti ambientale e sociale. Comportamenti di questo tipo non saranno più tollerati. La relazione chiede pertanto nuove regole e che la responsabilità sociale di impresa sia un elemento fondamentale di qualsiasi accordo futuro. Il mondo è cambiato. L’Unione europea riceverà un numero sempre crescente di investimenti esteri e non possiamo spingere la protezione degli investitori a scapito dell’interesse generale. La relazione chiede che sia assicurato un effettivo equilibrio tra interessi pubblici e privati. Si propone di assicurare un’efficace protezione degli investitori europei contro espropri illegittimi o una legislazione che, sotto mentite spoglie, cerca di escluderli da certi mercati. Assicura inoltre che le autorità pubbliche saranno sempre in grado di regolamentare nell’interesse generale. Chiedo una riforma radicale del meccanismo di risoluzione delle controversie, che ha finora consentito alle imprese private di avviare azioni legali contro i paesi e talvolta criticare la loro normativa sociale e ambientale.</p>
    </intervention>
    <intervention id="3-376-000" speaker_id="96742" name="Jean-Luc MÉLENCHON" is_mep="True" mode="written" nationality="France" birth_date="19-08-1951" birth_place="Tanger" p_group="Confederal Group of the European United Left - Nordic Green Left" m_state="FR">
      <p sl="fr">Mentre si chiede agli Stati membri e ai loro cittadini di stringere la cinghia, la relazione esorta questi ultimi a fare in modo che siano tutelati gli interessi degli investitori privati esteri. Non prevede nemmeno l’obbligo di proteggere i servizi pubblici contro tutti gli investimenti privati. Non ha riguardo per i beni che appartengono a tutta l’umanità, come l’acqua. Voto contro la relazione</p>
    </intervention>
    <intervention id="3-376-125" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">Gli investimenti esteri diretti (IED) rientrano nella competenza esclusiva dell’Unione europea, come sancito dagli articoli 206 e 207 del trattato sul funzionamento dell’Unione europea. Occorre gestire i trattati bilaterali d’investimento conclusi e l’Unione dovrebbe elaborare una politica europea per gli investimenti futuri che soddisfi le attese degli investitori e dei paesi beneficiari. È importante proteggere gli investitori, ma la Commissione è invitata a presentare una chiara definizione degli investimenti da tutelare. Gi accordi futuri dovrebbero fondarsi sulle migliori prassi del passato e dovrebbero anche tenere conto delle esigenze delle piccole e medie imprese (PMI).</p>
    </intervention>
    <intervention id="3-376-250" speaker_id="96999" name="Alexander MIRSKY" is_mep="True" mode="written" nationality="Latvia" birth_date="20-03-1964" birth_place="Vilna" p_group="Group of the Progressive Alliance of Socialists and Democrats in the European Parliament" m_state="LV">
      <p sl="en">Come mi sembra di capire, questa relazione si occupa dei trattati sugli investimenti internazionali. Gli obiettivi principali di questi trattati sono il miglioramento dell’accesso degli investitori esteri ai mercati e un elevato livello di protezione per gli investitori contro azioni arbitrarie da parte dei governi degli Stati beneficiari degli investimenti. Prima dell’entrata in vigore del trattato di Lisbona, esisteva una divisione dei compiti, in virtù della quale la Commissione negoziava l’accesso al mercato degli investimenti esteri diretti (IED) mentre gli Stati membri firmavano accordi di protezione degli investimenti con paesi terzi. Con il trattato di Lisbona, gli investimenti esteri diretti sono rientrati nella competenza esclusiva dell’Unione europea e sono parte integrante della politica commerciale estera dell’Unione europea. È positivo che la relazione trasmetta un segnale forte alla Commissione e al Consiglio, che stanno per avviare negoziati sugli investimenti con paesi terzi come Canada, India e, presto, Cina. È pertanto cruciale che il Parlamento garantisca il comportamento responsabile degli investitori europei all’estero, tutelando al contempo il diritto dell’Unione europea di regolamentare nell’interesse pubblico.</p>
    </intervention>
    <intervention id="3-376-500" speaker_id="96694" name="Rolandas PAKSAS" is_mep="True" mode="written" nationality="Lithuania" birth_date="10-06-1956" birth_place="Telšiai" p_group="Europe of Freedom and Direct Democracy Group" m_state="LT">
      <p sl="lt">Ho votato a favore di questa risoluzione sulla politica in materia di investimenti internazionali. Dato che gli investimenti esteri diretti (IED) rientrano ora nella competenza esclusiva dell’Unione europea, occorre fare ogni sforzo per strutturare una politica di investimento coerente e integrata che rispetti i diritti umani e lo stato di diritto. Una politica comune in materia di investimento promuoverà investimenti di alta qualità, uno sviluppo economico e sociale rispettoso dell’ambiente e sostenibile, e avrà un impatto positivo sul progresso economico in tutto il mondo. Credo che una politica di questo tipo in materia di investimento possa aiutare l’Europa a rimanere l’attore principale nell’ambito degli investimenti esteri diretti, il che potrà contribuire a rivitalizzare la crescita economica, ad incrementare la competitività delle imprese e a promuovere la creazione di posti di lavoro. Ritengo che la Commissione debba elaborare urgentemente la strategia dell’Unione europea per gli investimenti, perché sia gli investimenti esteri nell’Unione europea sia gli investimenti dell’Unione all’estero hanno un impatto positivo sulla crescita e sull’occupazione nell’Unione europea e negli altri paesi, compresi quelli in via di sviluppo. Occorre assicurare il massimo impegno per garantire un elevato livello di protezione degli investitori, perché tale protezione costituisce un elemento basilare di stabilità e buona governance. Occorre altresì assicurare la certezza del diritto per le piccole e medie imprese, creando condizioni favorevoli per i loro investimenti sui mercati esteri. Gli accordi di investimento dovrebbero essere conclusi conformemente con le norme anticorruzione e l’impegno a rispettare i diritti umani.</p>
    </intervention>
    <intervention id="3-376-625" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">A norma degli articoli 206 e 207 del trattato sul funzionamento dell’Unione europea, gli investimenti esteri diretti (IED) rientrano nella competenza esclusiva dell’Unione europea. Tale evoluzione, che ha forti conseguenze, comporta una duplice sfida, ossia, la gestione di oltre 1 200 trattati bilaterali di investimento (TBI) e la definizione di una politica europea per gli investimenti futuri che soddisfi le attese degli investitori e degli Stati beneficiari e che rispetti al contempo gli obiettivi dell’azione esterna dell’Unione europea. Una politica di investimento coerente, solida ed efficace esige una chiara definizione degli IED nonché della loro portata e della loro applicazione. Ho votato a favore di questa relazione e vorrei sottolineare l’invito rivolto dal Parlamento alla Commissione affinché provveda a fornire una chiara definizione degli investimenti da tutelare, inclusi gli IED e gli investimenti di portafoglio, stabilendo che le forme speculative di investimento, quali definite dalla Commissione, non vanno tutelate.</p>
    </intervention>
    <intervention id="3-376-750" speaker_id="28166" name="Vincent PEILLON" is_mep="True" mode="written" nationality="France" birth_date="07-07-1960" birth_place="Suresnes" p_group="Group of the Progressive Alliance of Socialists and Democrats in the European Parliament" m_state="FR">
      <p sl="fr">Ho votato a favore dell’eccellente relazione del mio collega e amico, onorevole Arif, sulla politica dell’Unione europea in materia di investimenti esteri diretti (IED). Con questo documento, il Parlamento formula, a mio avviso, due importanti requisiti, quando stabilisce come elaborare i futuri accordi internazionali sulla protezione degli investimenti vincolanti per l’Europa. Il primo requisito prevede che tutti gli accordi includano clausole che obblighino gli investitori europei a comportarsi in modo responsabile a livello economico, sociale e ambientale. Il secondo requisito prevede che tutti gli accordi lascino ai governi dei paesi beneficiari dell’investimento un certo margine legislativo a tutela del bene comune. In passato, alcune clausole di protezione degli investimenti privati consentivano di considerare l’adozione, da parte del paese terzo, di una legislazione sociale o ambientale come un esproprio indiretto con relativo indennizzo. Dobbiamo porre fine a questi abusi. Mentre questo Parlamento ha per la prima volta voce in capitolo su questi temi, la relazione Arif ha sparato un colpo di avvertimento al Consiglio e alla Commissione nel momento in cui si stanno preparando ad avviare i negoziati con l’India, il Canada e, presto, anche con la Cina.</p>
    </intervention>
    <intervention id="3-377-000" speaker_id="96819" name="Licia RONZULLI" is_mep="True" mode="written" nationality="Italy" birth_date="14-09-1975" birth_place="Milano" p_group="Group of the European People's Party (Christian Democrats)" m_state="IT">
      <p sl="it">Secondo il trattato sul funzionamento dell'Unione europea, gli investimenti esteri diretti rientrano tra le competenze esclusive dell'Unione. Questo rappresenta una sfida da vincere a tutti i costi, soprattutto per quanto riguarda la definizione di una politica d'investimento europea che vada incontro alle esigenze degli investitori e degli Stati beneficiari e che sia in grado, al contempo, di rispettare gli obiettivi dell'azione esterna dell'UE.</p>
      <p sl="it">I numerosi accordi di investimento siglati dall'UE, siano essi bilaterali o multilaterali, devono garantire la protezione degli investitori in tutte le sedi opportune. La futura politica dell'UE dovrà promuovere investimenti sostenibili e rispettosi dell'ambiente e che favoriscono buone condizioni di lavoro nelle imprese interessate dagli investimenti esteri. Ogni accordo di investimento dovrà essere accompagnato da un insieme di norme sociali e ambientali adeguate, come forma di ulteriore garanzia.</p>
    </intervention>
    <intervention id="3-378-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Astensione. A norma degli articoli 206 e 207 del TFUE, gli investimenti esteri diretti (IED) rientrano nella competenza esclusiva dell’Unione europea. Tale evoluzione, che ha forti conseguenze, comporta una duplice sfida, sia per quanto riguarda la gestione di più di 1 200 trattati bilaterali di investimento (TBI) già conclusi dagli Stati membri sia per quanto riguarda la definizione di una futura politica europea in materia di investimenti che risponda alle attese degli investitori e degli Stati beneficiari e che rispetti al contempo gli obiettivi dell’azione esterna dell’Unione europea. La definizione di tale futura politica, che sarà integrata nella politica commerciale comune, passa innanzi tutto attraverso un’analisi delle politiche di investimento finora condotte.</p>
    </intervention>
    <intervention id="3-379-375" speaker_id="99416" name="Nikolaos SALAVRAKOS" is_mep="True" mode="written" nationality="Greece" birth_date="15-02-1946" birth_place="Kalamata" p_group="Europe of freedom and democracy Group" m_state="GR">
      <p sl="el">Viviamo tempi difficili in cui l’Unione europea è chiamata ad affrontare la crisi economica e sociale. In questa fase, l’Unione europea deve concentrare le proprie energie sulla crescita e sulla creazione di investimenti e posti di lavoro. L’ampliamento delle competenze dell’Unione europea al settore degli investimenti esteri diretti, previsto dal trattato di Lisbona, ci permetterà di porre le basi di una politica europea unica in questo ambito. Dobbiamo fornire alle imprese europee gli strumenti necessari per effettuare investimenti sicuri e di qualità all’estero. La protezione delle nostre imprese all’estero deve essere una nostra priorità. Poiché l’Europa è il mercato più “aperto” al mondo, dobbiamo adottare un quadro in grado di tutelare le nostre imprese e garantire le condizioni necessarie per assicurare una posizione di equilibrio rispetto ai nostri partner strategici principali, affinché le imprese europee godano di condizioni competitive analoghe. Ho votato a favore di questa relazione perché ritengo sia un passo nella giusta direzione in vista del raggiungimento di questo obiettivo basilare.</p>
    </intervention>
    <intervention id="3-379-250" speaker_id="23787" name="Czesław Adam SIEKIERSKI" is_mep="True" mode="written" nationality="Poland" birth_date="08-10-1952" birth_place="Stopnica" p_group="Group of the European People's Party (Christian Democrats)" m_state="PL">
      <p sl="pl">Il trattato di Lisbona ha introdotto cambiamenti radicali nel settore della politica commerciale comune. In primo luogo, secondo le disposizioni del trattato, la politica commerciale comune è stata ampliata, tra le altre cose, a materie legate agli investimenti esteri diretti. Secondo, la procedura decisionale è cambiata – il Consiglio ora decide a maggioranza qualificata, mentre il Parlamento ha ottenuto il diritto di codecisione. Ciò significa che l’assenso del nostro Parlamento sarà necessario sia per la ratifica degli accordi commerciali sia per le tematiche legate agli investimenti (per quanto riguarda gli investimenti esteri diretti).</p>
      <p sl="pl">L’Unione deve creare, nell’ambito della sua politica commerciale comune, una politica europea di investimento che risponda alle attese degli investitori e degli Stati beneficiari. La politica di investimento deve anche tenere conto delle priorità della politica estera dell’Unione europea. In questo contesto, c’è anche la questione della regolamentazione a livello internazionale, con particolare riferimento ai negoziati all’OMC. Le nuove competenze attribuite all’Unione dal trattato di Lisbona hanno un effetto indiretto anche sulle competenze del Parlamento europeo, che si trova ora allo stesso livello del Consiglio nel processo decisionale nel settore degli investimenti esteri diretti.</p>
      <p sl="pl">La nuova politica coerente e integrata dell’Unione europea in materia di investimenti dovrebbe avere un effetto benefico sul progresso e sullo sviluppo economico mondiale. In quanto uno dei più importanti blocchi economici, l’Unione europea dispone di un elevato potere negoziale che, grazie ad una politica comune nell’ambito degli investimenti diretti, può concorrere alla crescita della competitività dell’Unione europea e delle sue imprese nonché all’aumento dell’occupazione.</p>
    </intervention>
    <intervention id="3-379-125" speaker_id="4545" name="Catherine STIHLER" is_mep="True" mode="written" nationality="United Kingdom" birth_date="30-07-1973" birth_place="Bellshill" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Credo che il diritto dell’Unione europea di regolamentare in vista dell’interesse pubblico debba essere tutelato e che sia inoltre necessario garantire il comportamento responsabile degli investitori europei all’esterno dell’Unione europea. Per questi motivi ho appoggiato la relazione.</p>
    </intervention>
    <intervention id="3-379-000" speaker_id="96974" name="Nuno TEIXEIRA" is_mep="True" mode="written" nationality="Portugal" birth_date="13-01-1973" birth_place="Funchal" p_group="Group of the European People's Party (Christian Democrats)" m_state="PT">
      <p sl="pt">Il trattato di Lisbona ha posto gli investimenti diretti esteri (IED) tra le competenze esclusive dell’Unione europea, ponendo una duplice sfida: primo, per quanto riguarda la gestione degli attuali trattati bilaterali di investimento conclusi dagli Stati membri (TBI) e, secondo, per quanto riguarda la definizione di una politica europea in materia di investimento che soddisfi le attese degli investitori, degli Stati beneficiari e gli interessi dell’Unione europea. Una politica integrata e coerente che promuova investimenti di alta qualità e dia un contributo concreto al progresso economico e allo sviluppo sostenibile a livello mondiale, è vitale. A tale fine, dovremmo individuare una chiara definizione degli investimenti che occorre tutelare, con l’esclusione di quelli di natura speculativa che invece non dovrebbero essere tutelati. Sarebbe utile introdurre il concetto di “investitore dell’Unione europea” ed auspicabile elaborare una definizione precisa del concetto di “investitore estero”. Individuando le migliori prassi in base all’esperienza degli Stati membri, e rispettando norme fondamentali quali la non discriminazione, un trattamento giusto ed equo e la protezione contro gli espropri diretti e indiretti, potremo disporre delle basi di una politica europea coerente in materia. Queste misure e la determinazione della condivisione delle responsabilità tra l’Unione europea e gli Stati membri contribuirà a creare le condizioni necessarie perché le piccole e medie imprese (PMI) possano investire all’estero.</p>
    </intervention>
    <intervention id="3-379-062" speaker_id="96660" name="Niki TZAVELA" is_mep="True" mode="written" nationality="Greece" birth_date="30-06-1947" birth_place="Lamia" p_group="Europe of freedom and democracy Group - Vice" m_state="GR">
      <p sl="el">La relazione privilegia la protezione per tutti gli investitori dell’Unione europea. Evidenzia altresì il fatto che i nuovi investimenti promossi dall’Unione europea devono essere sostenibili e rispettosi dell’ambiente e devono favorire condizioni di lavoro di livello elevato. Stila infine un elenco dei paesi che saranno partner privilegiati. Credo che tutto questo possa contribuire a creare una solida politica in materia di investimenti internazionali nell’Unione europea. È per questo che ho votato a favore della relazione dell’onorevole Arif.</p>
    </intervention>
    <intervention id="3-379-531" speaker_id="5737" name="Dominique VLASTO" is_mep="True" mode="written" nationality="France" birth_date="14-08-1946" birth_place="Marseille" p_group="Group of the European People's Party (Christian Democrats)" m_state="FR">
      <p sl="fr">Il trattato di Lisbona ha posto gli investimenti esteri diretti (IED) tra le competenze esclusive dell’Unione europea. Ho volentieri appoggiato la relazione che illustra la nuova politica in materia di investimenti internazionali e rafforza la posizione dell’Unione europea come maggiore beneficiario di IED. Questa relazione invia un messaggio molto forte: l’Europa deve essere protagonista degli investimenti del futuro. L’emergere di nuove economie ha sconvolto l’equilibrio tra i paesi e la loro capacità di investimento. Le imprese europee devono posizionarsi sui nuovi mercati e l’Unione europea deve aiutarli a crescere offrendo loro certezza del diritto e consolidando la loro integrazione nell’economia mondiale. Gli IED costituiscono una parte fondamentale delle attività dei paesi europei, ma sono davvero sempre un motore di crescita? Non credo. Gli IED sono efficaci solo se inseriti in politiche corrette che attuino normative chiare. La relazione crea in questo modo le condizioni di un idoneo ambiente economico e giuridico per le imprese, soprattutto per le nostre piccole e medie imprese (PMI) che, come vettori di crescita e creazione di posti di lavoro, sono fondamentali per il nostro tessuto economico. Dobbiamo essere vigili e non lasciarle in balia del comportamento aggressivo degli investitori esteri.</p>
    </intervention>
    <intervention id="3-380-500" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Voto a favore di questa relazione in ragione delle proposte del gruppo dell’Alleanza Progressista dei Socialisti e Democratici al Parlamento europeo per una migliore supervisione dei fondi di preadesione, data l’esperienza del 2009, in ragione delle azioni dell’Unione europea contro il tabacco nell’ambito di un partenariato mondiale e in ragione dei movimenti di altri beni che entrano ed escono dall’Unione europea e che gravano sui contribuenti e privano il bilancio dell’Unione dei fondi e delle azioni necessari per affrontare questo problema. Infine, sarà importante sorvegliare il lavoro svolto dall’Ufficio europeo per la lotta antifrode (OLAF) nel corso di tutto l’anno e non solo nella discussione sulla relazione annuale.</p>
    </intervention>
    <intervention id="3-380-750" speaker_id="96680" name="Zigmantas BALČYTIS" is_mep="True" mode="written" nationality="Lithuania" birth_date="16-11-1953" birth_place="Šilutė" p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">Ho appoggiato la relazione che chiede che siano attuate misure e previste risorse al fine di garantire che i fondi dell’Unione europea non siano soggetti a corruzione e di assicurare, attraverso uno sportello unico, la trasparenza sui beneficiari dei fondi dell’Unione europea. Il denaro dei contribuenti dell’Unione europea deve essere utilizzato in modo corretto ed efficace. Gli Stati membri devono disporre di meccanismi di controllo efficienti e di un’adeguata capacità di rilevamento delle frodi. Tutto il denaro versato in presenza di irregolarità deve essere restituito al bilancio dell’Unione europea.</p>
    </intervention>
    <intervention id="3-381-000" speaker_id="96846" name="George BECALI" is_mep="True" mode="written" nationality="Romania" birth_date="25-06-1958" birth_place="Brăila" p_group="Non" m_state="RO">
      <p sl="ro">Ho votato con convinzione a favore della relazione e delle proposte formulate dal nostro collega. Oltre alle critiche e alle ambiguità nella valutazione della Commissione, sostengo l’idea del relatore secondo cui possiamo trarre conclusioni sulla situazione degli interessi finanziari dell’Unione e sui risultati della lotta contro la frode se includiamo i dati contenuti nella relazione annuale della Corte dei conti dell’Unione europea per l’esercizio finanziario 2009 e dalla relazione dell’OLAF.</p>
    </intervention>
    <intervention id="3-382-000" speaker_id="4746" name="Sergio BERLATO" is_mep="True" mode="written" nationality="Italy" birth_date="27-07-1959" birth_place="Vicenza" m_state="IT">
      <p sl="it">Signor Presidente, onorevoli colleghi, l'articolo 325 del trattato sul funzionamento dell'Unione europea impone alla Commissione europea e agli Stati membri l'obbligo di tutelare gli interessi finanziari dell'UE e di combattere contro la frode nei settori in cui la responsabilità è condivisa fra l'Unione e gli Stati membri.</p>
      <p sl="it">Ritengo che, in generale, la relazione della Commissione europea sulla "tutela degli interessi finanziari dell'Unione europea – Lotta contro la frode – relazione annuale 2009" non fornisca informazioni sul livello stimato di frode e di irregolarità nei singoli Stati membri, ma si concentri piuttosto sul livello di comunicazione delle informazioni. I risultati, a mio avviso, non possono essere considerati come prove empiriche del livello di frode e d'irregolarità, proprio perché non è possibile avere una visione complessiva della situazione effettiva in fatto di frode e di irregolarità negli Stati membri.</p>
      <p sl="it">Condivido pertanto il parere del relatore, secondo il quale l'approccio più adeguato consiste nel basare le conclusioni sulla situazione della tutela degli interessi finanziari dell'UE e della lotta contro la frode sulla relazione annuale della Corte dei conti sull'esecuzione del bilancio, che rappresenta la fonte di informazioni più attendibile, mentre la relazione della Commissione e quella dell'OLAF forniscono principalmente informazioni su casi specifici.</p>
    </intervention>
    <intervention id="3-383-000" speaker_id="96922" name="Izaskun BILBAO BARANDICA" is_mep="True" mode="written" nationality="Spain" birth_date="27-03-1961" birth_place="Bermeo" m_state="ES">
      <p sl="es">L’articolo 325 del trattato sul funzionamento dell’Unione europea (TFUE) impone alla Commissione europea e agli Stati membri l’obbligo di tutelare gli interessi finanziari dell’Unione europea e di lottare contro la frode. La Commissione dovrebbe continuare ad impegnarsi per garantire il rispetto da parte degli Stati membri dei loro obblighi di comunicazione delle informazioni volti a fornire dati attendibili e comparabili e a fare una distinzione tra irregolarità e frodi.</p>
      <p sl="es">Questo consentirà alle istituzioni europee di agire. Ma tutto ciò sarà possibile solo se le informazioni saranno trasparenti. Se così sarà, potremo utilizzare correttamente i fondi dell’Unione europea, conquistandoci credibilità e la fiducia tra i cittadini europei.</p>
    </intervention>
    <intervention id="3-383-500" speaker_id="95281" name="Viorica DĂNCILĂ" is_mep="True" mode="written" nationality="Romania" birth_date="16-12-1963" birth_place="Roşiori de Vede" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Visto l’importo delle frodi rispetto al numero di irregolarità nel settore delle risorse proprie in Stati membri quali Austria, Spagna, Italia, Romania e Slovacchia, dal momento che la frode rappresenta più della metà del totale delle irregolarità in ciascuno Stato membro, per non parlare poi delle carenze a livello di vigilanza doganale nazionale, credo che i sistemi di vigilanza doganale debbano essere rafforzati.</p>
      <p sl="ro">Allo stesso tempo, la Commissione europea deve esercitare la propria responsabilità garantendo il rispetto da parte degli Stati membri dei loro obblighi di comunicazione delle informazioni volti a fornire dati attendibili e comparabili sulle irregolarità e la frode.</p>
    </intervention>
    <intervention id="3-384-000" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">La frode, secondo l’efficace definizione del relatore è “un comportamento irregolare volontario che costituisce un reato penale” e un’irregolarità “è il mancato rispetto di una regola”. È il quadro definitorio in virtù del quale dovremmo dimostrare tolleranza zero verso la frode e porci come obiettivo, come ha detto relativamente alla relazione 2008, la completa eliminazione delle irregolarità finanziarie nell’Unione europea. Come ho rilevato in un’interrogazione alla fine dello scorso anno, un’inchiesta del Financial Times ha alimentato seri dubbi sulla finalità e sull’efficienza del Fondo di coesione, dubbi che non possono limitarsi al contesto dei quotidiani.</p>
      <p sl="pt">Allo stesso tempo anche questa relazione “si rammarica del fatto che si continuino a spendere indebitamente quote significative di fondi UE e invita la Commissione a prendere le misure del caso per assicurare il rapido recupero di detti fondi”. Questo abuso dei fondi dell’Unione europea esige un’amministrazione migliore, nonché un’attività di sorveglianza sulle modalità di utilizzo di questi fondi. Occorre inoltre prevedere un efficace sistema di sanzionamento degli Stati membri che non utilizzano in modo corretto i fondi che hanno ricevuto. È l’unico modo in cui possiamo tentare di avvicinarci all’obiettivo tassi di frode pari a zero nell’Unione europea.</p>
    </intervention>
    <intervention id="3-384-500" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">Questa proposta di risoluzione fa riferimento alla relazione della Commissione al Parlamento e al Consiglio sulla tutela degli interessi finanziari dell’Unione europea – Lotta contro la frode – Relazione annuale 2009 (COM(2010)382) ed è presentata a norma dell’articolo 325 del trattato sul funzionamento dell’Unione europea (TFUE), che impone alla Commissione e a tutti gli Stati membri l’obbligo di tutelare gli interessi finanziari dell’Unione europea, il cui paragrafo 2 prevede che la Commissione presenti ogni anno una relazione dettagliata al Parlamento e al Consiglio. Nonostante i miglioramenti di questi ultimi anni, è fondamentale che siano intensificati gli sforzi tesi ad evitare qualsiasi tipo di frode, benché l’azione di lotta antifrode sia condotta anche da organismi nazionali. Condivido le proposte presentate dal relatore, che dovrebbero essere integrate dalle raccomandazioni proposte durante la discussione, soprattutto la necessità di chiarire i termini “frode” e “irregolarità”, in quanto la frode rappresenta un comportamento irregolare volontario che va a ledere gli interessi dell’Unione europea; dovrebbe anche esistere un sistema più efficiente per la gestione delle irregolarità. Spero che, grazie all’incorporazione delle proposte avanzate, la relazione 2010 possa essere migliore di quella relativa al 2009.</p>
    </intervention>
    <intervention id="3-385-000" speaker_id="96706" name="João FERREIRA" is_mep="True" mode="written" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">La relazione contiene una sintesi delle statistiche disponibili riguardanti le irregolarità comunicate dagli Stati membri in vari settori, tra i quali politica agricola, politica di coesione, fondi di preadesione e recupero delle risorse proprie tradizionali dell’Unione europea. Nel corso del 2009, sono state riscontrate innumerevoli irregolarità nei settori citati in vari Stati. Molte di queste irregolarità sono rilevate o comunicate tardivamente, compromettendo così la tutela e l’uso corretto del denaro pubblico. Appoggiamo le critiche e le osservazioni espresse dal relatore in merito alla necessità di mettere a punto un sistema di recupero efficace.</p>
      <p sl="pt">Attualmente, il tasso complessivo di recupero è decisamente basso. Vorremmo in ogni caso far notare che la lotta contro la frode e la corruzione dovrebbe essere condotta il più vicino possibile al luogo in cui si verificano questi fenomeni, per varie ragioni, in particolare per ragioni di efficienza. È pertanto necessario intensificare la lotta contro la frode e la corruzione in tutti gli Stati membri, in quanto la normativa comune a livello dell’Unione europea non è una panacea per questo fenomeno.</p>
    </intervention>
    <intervention id="3-386-000" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Questa è una relazione sugli interessi finanziari dell’Unione europea che contiene una sintesi delle statistiche disponibili riguardanti i casi di irregolarità comunicati dagli Stati membri in vari settori, compresi politica agricola, politica di coesione, fondi di preadesione e recupero delle risorse proprie tradizionali dell’Unione europea.</p>
      <p sl="pt">Nel corso del 2009, in questi settori sono state riscontrate irregolarità in vari Stati membri. Molte di queste irregolarità sono rilevate e/o comunicate tardi, il che mette a rischio la tutela e l’uso corretto del denaro dei contribuenti.</p>
      <p sl="pt">Appoggiamo la critica espressa dal relatore in merito alla necessità di mettere a punto un sistema di recupero efficace. Attualmente il tasso complessivo di recupero è lungi dall’essere al livello auspicato.</p>
      <p sl="pt">Vorremmo tuttavia sottolineare che, più ancora che una normativa comune a livello dell’Unione europea per combattere la frode, sarebbe importante che ogni Stato membro mettesse in pratica la lotta contro la frode e la corruzione.</p>
      <p sl="pt">In ogni caso, invitiamo ad evitare qualsiasi confusione tra controllo ed eccessiva burocrazia, che indebolisce i diritti di chi cerca aiuto, in particolare le piccole organizzazioni sociali e le piccole e medie imprese (PMI).</p>
    </intervention>
    <intervention id="3-386-500" speaker_id="96993" name="Lorenzo FONTANA" is_mep="True" mode="written" nationality="Italy" birth_date="10-04-1980" birth_place="Verona" p_group="Non" m_state="IT">
      <p sl="it">Signor presidente, onorevoli colleghi, Mi complimento per il lavoro fatto dal collega. Dal lavoro emergono, anche attraverso una panoramica dell'OLAF, le irregolarità di frode nell'ambito dell'Unione europea. Il lavoro della Commissione però non è esaustivo non riportando i dati di frode dei singoli Stati membri come sottolineato dal collega. Per questo darò parere positivo alla proposta.</p>
    </intervention>
    <intervention id="3-387-000" speaker_id="2338" name="Ian HUDGHTON" is_mep="True" mode="written" nationality="United Kingdom" birth_date="19-09-1951" birth_place="Forfar" p_group="Group of the Greens/European Free Alliance" m_state="GB">
      <p sl="en">La frode all’interno dell’Unione europea colpisce al cuore l’integrità stessa del sistema. È fondamentale che l’Unione europea e gli Stati membri portino avanti l’importante lavoro che si sta svolgendo in questo settore. Ho appoggiato la relazione.</p>
    </intervention>
    <intervention id="3-387-250" speaker_id="96693" name="Juozas IMBRASAS" is_mep="True" mode="written" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="lt">Ho votato a favore della relazione perché gli Stati membri, nel loro impegno di lotta contro la frode, devono come prima cosa tutelare il denaro dei contribuenti. Dobbiamo rafforzare la metodologia di comunicazione applicata e la capacità di rilevamento delle frodi negli Stati membri. La relazione della Commissione “Tutela degli interessi finanziari dell’Unione europea – Lotta contro la frode – Relazione annuale 2009” non fornisce informazioni sul livello stimato di irregolarità e di frode nei singoli Stati membri. Non è quindi possibile avere una visione complessiva della situazione effettiva in fatto di frode e irregolarità negli Stati membri, né individuare e disciplinare quelli in cui si registra il numero più elevato di casi di questo tipo. La relazione della Commissione non affronta la questione della frode in modo approfondito e tratta molto ampiamente quella delle irregolarità. Purtroppo si continuano a spendere indebitamente quote significative di fondi dell’Unione europea e la Commissione deve perciò deve prendere le misure del caso per assicurare il rapido recupero di detti fondi. Non si dovrebbero tollerare errori e la Commissione, in cooperazione con gli Stati membri, deve elaborare una relazione appropriata in linea con il trattato, al fine di dare al Parlamento una garanzia ragionevole del fatto che tale obiettivo è stato raggiunto e che le azioni di lotta contro la frode vengono portate avanti in modo opportuno.</p>
    </intervention>
    <intervention id="3-387-500" speaker_id="96823" name="Petru Constantin LUHAN" is_mep="True" mode="written" nationality="Romania" birth_date="19-03-1977" birth_place="Jud. Suceava" p_group="Group of the European People's Party (Christian Democrats)" m_state="RO">
      <p sl="ro">La relazione contiene una sintesi delle statistiche riguardanti i casi di irregolarità comunicati dagli Stati membri nei settori in cui questi ultimi provvedono all’esecuzione del bilancio (politica agricola, politica di coesione e fondi di preadesione, pari all’80 circa per cento del bilancio) e nella riscossione delle risorse proprie tradizionali dell’Unione europea. Credo che la tutela degli interessi finanziari dell’Unione europea e la lotta contro la frode siano settori particolarmente importanti di cui sono responsabili sia l’Unione europea sia gli Stati membri. La relazione fornisce inoltre una stima delle irregolarità rilevate nelle spese gestite direttamente dalla Commissione e una panoramica dell’attività operativa dell’Ufficio europeo per la lotta antifrode (OLAF).</p>
    </intervention>
    <intervention id="3-388-000" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ho votato a favore di questa relazione che critica duramente la Commissione per aver fornito informazioni insufficienti sulle frodi e le irregolarità. Ne viene individuata la causa in una carente comunicazione da parte degli Stati membri. I tassi di frode in Francia e in Spagna, per esempio, sono considerati “stranamente bassi”. In futuro, vogliamo vedere una distinzione chiara tra irregolarità e frodi, dato che la frode costituisce un reato penale, mentre un’irregolarità è il mancato rispetto di una regola. La relazione chiede altresì la specifica dei casi di frode e irregolarità stimate per Stato membro affinché si possano avviare azioni disciplinari contro i singoli Stati. La risoluzione afferma che si continuano a spendere indebitamente quote significative di fondi dell’Unione europea. Il Parlamento invita la Commissione a prendere le misure del caso per assicurare il rapido recupero di detti fondi, soprattutto in Italia. Nei settori della politica agricola e di coesione in particolare, il tasso di recupero degli importi arretrati è considerato “catastrofico”.</p>
    </intervention>
    <intervention id="3-389-000" speaker_id="23704" name="Jiří MAŠTÁLKA" is_mep="True" mode="written" nationality="Czechia" birth_date="03-01-1956" birth_place="Sušice" p_group="Confederal Group of the European United Left - Nordic Green Left" m_state="CZ">
      <p sl="cs">Condivido l’opinione del relatore secondo cui la Commissione, nella sua relazione sulla tutela degli interessi finanziari dell’Unione europea e la lotta antifrode, non ha fornito le informazioni indispensabili, anche per quanto riguarda il livello stimato di frodi e irregolarità nei singoli Stati membri, nell’ambito della gestione dei fondi dell’Unione europea. Tenuto conto del livello di corruzione che potrebbe, senza esagerazione alcuna, essere definito abnorme in alcuni Stati membri, compresa la Repubblica ceca, è una lacuna molto grave. Se consideriamo la frode e le cosiddette irregolarità a livello dell’Unione, c’è in genere “solo” un segmento specifico di corruzione e frode nei singoli Stati membri, ma si tratta in ogni caso di un segmento molto consistente. A mio avviso, è urgente verificare se il lavoro attualmente svolto dall’Ufficio europeo per la lotta antifrode sia sufficientemente efficace o se non debba invece essere modificato da un punto di vista strutturale e metodologico, anche sulla base di un approccio più aggressivo.</p>
    </intervention>
    <intervention id="3-389-125" speaker_id="4412" name="Véronique MATHIEU HOUILLON" is_mep="True" mode="written" nationality="France" birth_date="28-10-1955" birth_place="Nancy" p_group="Group of the European People's Party (Christian Democrats)" m_state="FR">
      <p sl="fr">La “tutela degli interessi finanziari dell’Unione europea” comprende la lotta contro la frode e le irregolarità. È importante fare un distinzione tra l’irregolarità, ossia il mancato rispetto di una regola, e la frode, ossia un comportamento irregolare volontario che costituisce reato penale. In altri termini, la relazione della Commissione non fa questa distinzione in modo del tutto chiaro e tratta molto ampiamente la questione delle irregolarità senza affrontare invece in modo approfondito quella dei casi di frode. La relazione individua tre settori, che rappresentano circa l’80 per cento del bilancio dell’Unione europea: politica agricola, politica di coesione e fondi preadesione. L’esecuzione di queste politiche e delle spese dipende dagli Stati membri che sono responsabili degli strumenti nazionali per la lotta contro le irregolarità e la frode.</p>
      <p sl="fr">L’impegno delle amministrazioni è troppo eterogeneo e l’elevato numero di irregolarità ancora irrisolte in alcuni Stati membri non è accettabile. Sono altresì necessari miglioramenti nelle procedure in materia di appalti pubblici, soprattutto per assicurare trasparenza e per lottare contro la frode.</p>
    </intervention>
    <intervention id="3-389-250" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">Questa relazione evidenzia una serie di casi di irregolarità e di frode nell’utilizzo dei fondi dell’Unione europea in ogni Stato membro. L’aumento del numero dei casi comunicati è attribuito all’introduzione del nuovo sistema tecnologico di segnalazione. Credo che sia necessario fare tutto il possibile per responsabilizzare e sanzionare gli Stati membri in materia di frode e irregolarità. Occorre rendere disponibili le informazioni necessarie su ogni Stato membro in modo da accrescere l’efficacia dei sistemi di controllo e di sorveglianza e per essere certi di poter disporre di un chiaro quadro della situazione. Gli Stati membri devono introdurre il sistema di gestione delle irregolarità per rispettare maggiormente i loro obblighi in materia di comunicazione delle informazioni alle istituzioni europee. La politica agricola, la politica di coesione e i fondi di preadesione sono settori in cui il tasso di irregolarità e di frode è particolarmente elevato. Occorre pertanto adottare misure tese a migliorare la sorveglianza, il rilevamento e la correzione. Noi stessi dobbiamo preoccuparci di creare un sistema trasparente ed efficiente per la gestione e l’utilizzo dei fondi dell’Unione europea.</p>
    </intervention>
    <intervention id="3-389-500" speaker_id="96999" name="Alexander MIRSKY" is_mep="True" mode="written" nationality="Latvia" birth_date="20-03-1964" birth_place="Vilna" p_group="Group of the Progressive Alliance of Socialists and Democrats in the European Parliament" m_state="LV">
      <p sl="en">So che la relazione annuale esamina l’efficacia con cui la Commissione e gli Stati membri tutelano gli interessi finanziari dell’Unione contro la frode, come sancito dall’articolo 325 del TFUE. Ci sono settori in cui gli Stati membri provvedono all’esecuzione del bilancio (politica agricola, politica di coesione, fondi di preadesione) e alla riscossione delle risorse proprie dell’Unione europea attraverso le dogane e i dazi. È importante concludere accordi sulla lotta contro il commercio illegale di tabacco tra l’Unione europea e i fabbricanti di tabacco.</p>
    </intervention>
    <intervention id="3-390-000" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Chiunque compia un furto in un negozio è fermato e punito. È invece possibile distrarre milioni di euro dalla cassa dei fondi dell’Unione europea senza correre praticamente alcun rischio. Non solo le probabilità di essere scoperti sono esigue, ma anche se alla fine si riesce a dimostrare che è stata commessa una frode, gli Stati membri non sono interessati ad avviare procedimenti legali e a recuperare il denaro. Il generoso sistema di sovvenzioni continua a prestare il fianco a frodi e irregolarità. I casi di frode sono molti, in particolare negli Stati membri orientali e meridionali. I finanziamenti per la preadesione si sono rivelati particolarmente predisposti al fenomeno. Nel caso della Turchia, l’assistenza di preadesione non solo va a vantaggio di un paese non europeo, ma in alcuni casi, sparisce nelle tasche di funzionari corrotti.</p>
      <p sl="de">Per evitare che i contribuenti subiscano ulteriori danni dobbiamo rimettere le cose in ordine. La relazione rappresenta unicamente un primo passo in questa direzione. È alla fine piuttosto improbabile riuscire a garantire che il denaro dei contribuenti non si disperda verso un altro Stato membro o persino regioni che non fanno parte dell’Unione. Ho votato di conseguenza.</p>
    </intervention>
    <intervention id="3-391-000" speaker_id="97280" name="Claudio MORGANTI" is_mep="True" mode="written" nationality="Italy" birth_date="14-04-1973" birth_place="Prato " p_group="Europe of freedom and democracy Group" m_state="IT">
      <p sl="it">Signor Presidente, onorevoli colleghi, questa relazione sulla lotta alle frodi comunitarie va nella giusta direzione, ponendo l'accento sul fatto di richiedere una sempre maggiore chiarezza in merito e ribadendo l'assoluta necessità di non abbassare mai la guardia.</p>
      <p sl="it">L'Italia è purtroppo tra i paesi più colpiti. La stragrande maggioranza di questi episodi avviene nelle regioni del Sud Italia e riguarda appunto la sottrazione o l'utilizzo illecito di fondi destinati allo sviluppo di queste aree. Lo scopo di questi fondi comunitari è quello di favorire la crescita e lo sviluppo delle aree più disagiate. Se tuttavia questi episodi di truffa avvengono proprio dove vi sarebbe maggiore necessità di investimenti, allora si può ben capire come il danno risulti essere doppio.</p>
      <p sl="it">Pertanto, sono necessari un'attenzione sempre maggiore in questo ambito, un monitoraggio continuo e una informazione puntuale, che portino subito a conoscenza l'eventualità di abusi. La relazione in esame sottolinea tali aspetti ed è per questo motivo che ho deciso di esprimere il mio voto positivo.</p>
    </intervention>
    <intervention id="3-391-500" speaker_id="96783" name="Wojciech Michał OLEJNICZAK" is_mep="True" mode="written" nationality="Poland" birth_date="10-04-1974" birth_place="Łowicz" p_group="Group of the Progressive Alliance of Socialists and Democrats in the European Parliament" m_state="PL">
      <p sl="pl">Il 5 aprile, il Parlamento europeo ha adottato una risoluzione sulla tutela degli interessi finanziari dell’Unione europea e la lotta contro la frode. È dovere della Commissione europea e degli Stati membri tutelare gli interessi finanziari dell’Unione europea, lottando contro disonestà, frode e corruzione. Il documento che è stato adottato contiene statistiche riguardanti questo problema, molte delle quali sono allarmanti. Mancano dati corretti, i sistemi di sorveglianza non funzionano sempre in modo idoneo e molti governi non sembrano disposti a cooperare. La frode e la corruzione vanno in primo luogo a ledere gli interessi dei contribuenti e ritengo che si debba compiere ogni possibile sforzo per eliminarle completamente. Condivido i pareri del Parlamento europeo e l’obbligo che impone agli Stati membri di esercitare un reale controllo sull’utilizzo dei fondi del bilancio dell’Unione europea e inoltre di fornire informazioni esaustive e affidabili. Altrettanto importante è l’introduzione di sistemi di appalti pubblici aperti e trasparenti e di una sorveglianza più efficace delle procedure doganali semplificate in tutta l’Unione. Queste misure non solo saranno utili per individuare e combattere i casi di corruzione adesso, ma ne ridurranno in misura significativa la frequenza in futuro.</p>
    </intervention>
    <intervention id="3-391-625" speaker_id="97197" name="Alfredo PALLONE" is_mep="True" mode="written" nationality="Italy" birth_date="13-09-1947" birth_place="Frosinone" p_group="Group of the European People's Party (Christian Democrats)" m_state="IT">
      <p sl="it">Cari colleghi, ho votato a favore della relazione sulla tutela degli interessi finanziari dell’Unione europea e la lotta contro la frode perché è un argomento di interesse per tutti gli Stati membri, su cui tutti devono confrontarsi per coordinarsi al meglio contro speculazioni o gestione indebita delle risorse nazionali e/o comunitarie. Il testo elenca una serie di statistiche riguardanti frodi, irregolarità e incongruenze varie riscontrate nei paesi membri e nelle stesse istituzioni europee. I dati fanno da monito a chi tutela gli interessi finanziari dell'Unione e cercano di dare informazioni attendibili e dettagliate per mostrare esaustivamente la situazione internazionale su irregolarità e frodi al fine di tutelare gli interessi pubblici.</p>
    </intervention>
    <intervention id="3-391-750" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Questa relazione della Commissione sulla tutela degli interessi finanziari dell’Unione europea – Lotta contro la frode – Relazione annuale 2009, presentata a norma dell’articolo 325, paragrafo 2 del trattato sul funzionamento dell’Unione europea (TFUE), non fornisce in generale alcuna informazione sul livello stimato di irregolarità e frode nei singoli Stati membri, concentrandosi invece piuttosto sul livello di comunicazione. Non è quindi possibile avere una visione complessiva della situazione effettiva in fatto di frode e di irregolarità negli Stati membri, né individuare e disciplinare quelli in cui si registra il numero più elevato di casi di questo tipo. Concordo con il relatore sul fatto che l’approccio più adeguato consista nel basare le conclusioni sulla situazione della tutela degli interessi finanziari dell’Unione europea e della lotta contro la frode sulla relazione annuale della Corte di conti per il 2009 che è a suo avviso la fonte di informazioni più attendibile, là dove la relazione della Commissione e quella dell’OLAF fungono principalmente da informazione ausiliaria sulle tendenze in materia di comunicazione e da studio di casi specifici. Per queste ragioni ho votato a favore della relazione.</p>
    </intervention>
    <intervention id="3-392-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">A favore. L’articolo 325 del trattato sul funzionamento dell’Unione europea impone alla Commissione europea e agli Stati membri l’obbligo di tutelare gli interessi finanziari dell’Unione europea e di combattere contro la frode in settori in cui la responsabilità è condivisa tra l’Unione e gli Stati membri. A norma dell’articolo 325, paragrafo 5, la Commissione, in cooperazione con gli Stati membri, presenta ogni anno al Parlamento europeo e al Consiglio una relazione sulle misure adottate ai fini dell’applicazione del presente articolo. La relazione della Commissione al Consiglio e al Parlamento europeo sulla tutela degli interessi finanziari dell’Unione europea – Lotta contro la frode – Relazione annuale 2009 (COM(2010)382) contiene una sintesi delle statistiche riguardanti i casi di irregolarità comunicati dagli Stati membri nei settori in cui questi ultimi provvedono all’esecuzione del bilancio (politica agricola, politica di coesione, Fondi di preadesione, pari all’80 circa del bilancio) e nella riscossione delle risorse proprie tradizionali dell’Unione europea. Essa fornisce inoltre una stima delle irregolarità rilevate nelle spese gestite direttamente dalla Commissione e una panoramica dell’attività operativa dell’Ufficio europeo per la lotta antifrode.</p>
    </intervention>
    <intervention id="3-393-000" speaker_id="96819" name="Licia RONZULLI" is_mep="True" mode="written" nationality="Italy" birth_date="14-09-1975" birth_place="Milano" p_group="Group of the European People's Party (Christian Democrats)" m_state="IT">
      <p sl="it">Ho votato a favore di questa relazione perché troppo spesso mancano informazioni certe su irregolarità e frodi riconducibili alla spesa UE negli Stati membri. Inoltre, troppo spesso manca un vero e proprio controllo sulla raccolta dei dazi doganali e sul recupero dei fondi spesi in modo errato. È importante ora adottare misure concrete per distinguere nettamente tra irregolarità e frodi, in quanto la frode costituisce un reato penale, mentre l'irregolarità è il mancato rispetto di una regola e può anche essere involontaria. Bisogna disporre di una ripartizione di queste per ogni singolo Stato membro, in modo che possa essere intrapresa l'azione disciplinare nei confronti dei singoli paesi.</p>
    </intervention>
    <intervention id="3-393-250" speaker_id="23787" name="Czesław Adam SIEKIERSKI" is_mep="True" mode="written" nationality="Poland" birth_date="08-10-1952" birth_place="Stopnica" p_group="Group of the European People's Party (Christian Democrats)" m_state="PL">
      <p sl="pl">L’Ufficio europeo per la lotta antifrode svolge ogni anno centinaia di indagini su tematiche collegate all’evasione dei pagamenti destinati all’Unione europea e agli abusi delle risorse finanziarie dell’Unione europea. Nascondere la portata delle frodi non servirà a nulla. Anzi, in questo modo, non ci rendiamo conto dei pericoli e quindi non ci possiamo difendere.</p>
      <p sl="pl">Mi preoccupa l’attuale basso tasso di recupero dei fondi spesi indebitamente. Il denaro recuperato dai beneficiari nel periodo 2007-2009 rappresenta solo il 10 per cento dei recuperi complessivi. È inaccettabile. Dobbiamo introdurre un sistema efficiente per il recupero e l’attento controllo dei progressi compiuti in questo settore. Il controllo delle frodi non deve limitarsi alle istituzioni europee, ma dovrebbe essere garantito anche nei singoli Stati membri. Sono proprio questi ultimi che dovrebbero mettere a punto e valutare periodicamente sistemi per gli appalti pubblici atti ad evitare casi di corruzione.</p>
      <p sl="pl">Gli Stati membri dovrebbero inoltre mantenere la trasparenza e la responsabilità nel settore degli appalti pubblici. Occorre impegnarsi, sia a livello dell’Unione che degli Stati membri, per fare in modo che le procedure siano semplici e limitino l’eccessiva burocrazia.</p>
    </intervention>
    <intervention id="3-393-500" speaker_id="4545" name="Catherine STIHLER" is_mep="True" mode="written" nationality="United Kingdom" birth_date="30-07-1973" birth_place="Bellshill" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ho votato a favore di questa relazione perché la lotta contro la frode non tutela solo gli interessi finanziari dell’Unione europea ma è anche fondamentale per la protezione dei consumatori.</p>
    </intervention>
    <intervention id="3-394-000" speaker_id="96974" name="Nuno TEIXEIRA" is_mep="True" mode="written" nationality="Portugal" birth_date="13-01-1973" birth_place="Funchal" p_group="Group of the European People's Party (Christian Democrats)" m_state="PT">
      <p sl="pt">Questa relazione, che è stata approvata da tutti i gruppi politici europei, indica il livello stimato di irregolarità e casi di frode nei singoli Stati membri nell’utilizzo dei fondi dell’Unione europea. Secondo la Commissione, l’aumento del numero di casi comunicati è da imputare all’introduzione del nuovo sistema tecnologico di segnalazione. Voto a favore della relazione e ritengo che la Commissione debba fare di più per responsabilizzare e disciplinare gli Stati membri in materia di frodi e irregolarità. Occorre rendere disponibili le informazioni necessarie su ogni Stato membro in modo da migliorare l’efficacia dei sistemi di controllo e di supervisione e in modo da poter avere un quadro realistico della situazione. Allo stesso tempo, gli Stati membri dovrebbero introdurre il sistema di gestione delle irregolarità per rispettare maggiormente i loro obblighi in materia di comunicazione delle informazioni alle istituzioni europee.</p>
      <p sl="pt">L’agricoltura, la politica di coesione e i fondi di preadesione sono settori in cui i tassi di irregolarità o di frode sono particolarmente elevati ed è pertanto necessario adottare misure atte ad migliorare la sorveglianza, la rilevazione e la correzione. È fondamentale che tutti gli organismi europei, ma in particolare quelli degli Stati membri, cooperino al fine di creare un clima di trasparenza e rigore in materia di spesa dei fondi europei.</p>
    </intervention>
    <intervention id="3-394-500" speaker_id="96858" name="Marie-Christine VERGIAT" is_mep="True" mode="written" nationality="France" birth_date="23-09-1956" birth_place="Roanne" p_group="Confederal Group of the European United Left - Nordic Green Left" m_state="FR">
      <p sl="fr">Ho votato a favore della relazione sulle frodi nell’utilizzo dei fondi europei negli Stati membri. Questa relazione critica l’aumento dei casi di sospetta frode, relativamente al loro numero e ai relativi importi, rispetto al numero complessivo dei casi di irregolarità in certi Stati membri (Polonia, Romania e Bulgaria), e invita la Commissione, le competenti agenzie dell’Unione e gli Stati membri a prendere misure al fine di garantire che i fondi europei non siano soggetti a corruzione e ad adottare sanzioni dissuasive in caso di corruzione e frode constatata. Sembrerebbe il requisito minimo.</p>
      <p sl="fr">Con questa relazione, il Parlamento segnala anche i casi della Francia e della Spagna, dichiarandosi “preoccupato” in relazione ai tassi di sospetta frode stranamente bassi in questi paesi e chiede alla Commissione informazioni sulla capacità di rilevamento delle frodi in tali Stati. La lotta contro la corruzione è fondamentale, ma non deve nascondere la complessità delle procedure. Una vera semplificazione dovrebbe consentire un maggiore accesso ai fondi sia per gli enti locali sia per le piccole organizzazioni che ne hanno bisogno. Faciliterebbe senza dubbio la gestione dei fondi e garantirebbe un migliore controllo parlamentare.</p>
    </intervention>
    <intervention id="3-395-000" speaker_id="97016" name="Angelika WERTHMANN" is_mep="True" mode="written" nationality="Austria" birth_date="07-11-1963" birth_place="Schwarzach" p_group="Non" m_state="AT">
      <p sl="de">Occorre trovare al più presto una soluzione efficace al problema dell’elevato tasso di errori nell’aggiudicazione dei fondi dell’Unione. Dobbiamo applicare immediatamente misure rigorose atte ad evitare che si possano ottenere fraudolentemente fondi pubblici. L’Unione europea e gli Stati membri devono cooperare al fine di assicurare che i finanziamenti europei offrano il massimo vantaggio ai cittadini europei, perché è in ultima analisi nell’interesse di entrambe le parti.</p>
      <p sl="de">La relazione afferma che il sistema integrato di gestione e controllo è inficiato da dati imprecisi, controlli incrociati incompleti e mancanza di follow-up. Sono problemi da risolvere. Disposizioni chiare e una piena trasparenza in merito alla partecipazione e all’aggiudicazione dei fondi, associate a regole severe sui controlli sono il mezzo migliore per assicurare di fermare le pratiche fraudolente ancor prima che inizino.</p>
    </intervention>
    <intervention id="3-396-000" speaker_id="41007" name="Iva ZANICCHI" is_mep="True" mode="written" nationality="Italy" birth_date="18-01-1940" birth_place="Ligonchio " p_group="Group of the European People's Party (Christian Democrats)" m_state="IT">
      <p sl="it">Ho espresso un voto favorevole al testo presentato dal collega Ivan sulla tutela degli interessi finanziari dell'Unione europea e sulla lotta alla frode nei settori in cui la responsabilità è condivisa tra Unione e Stati membri. Ritengo, specie alla luce dei recenti avvenimenti, che sia importante porre l'attenzione su questo problema e garantire un costante impegno che permetta un'attività di contrasto alle frodi omogenea e uniforme in tutto il territorio dell'UE.</p>
    </intervention>
    <intervention id="3-398-000" speaker_id="96958" name="William (The Earl of) DARTMOUTH" is_mep="True" mode="written" nationality="United Kingdom" birth_date="23-09-1949" p_group="Europe of Freedom and Direct Democracy Group" m_state="GB">
      <p sl="en">L'UKIP si oppone in linea di principio ai partiti politici a livello europeo: l'unica vera forma rappresentativa dell'opinione e delle idee degli elettori degli Stati membri sono i partiti politici nazionali. Sarebbe però sbagliato consentire solamente ai partiti del superstato europeo di beneficiare del denaro versato dai contribuenti, se è questa la proposta. Per questo l'UKIP si riserva il diritto di far parte di un partito politico europeo. Sarebbe un gravissimo errore che i nostro sistema politico impedisse di esprimersi a milioni di cittadini britannici e non sul continente, che sono contrari al progetto europeo.</p>
    </intervention>
    <intervention id="3-398-125" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">ho votato a favore di questa relazione che rappresenta un importante passo avanti nella creazione di una base giuridica comune per la regolamentazione dei finanziamenti. La relazione si muove nella giusta direzione, non riconoscendo uno status europeo alle risorse umane dei partiti e discernendo le condizioni per la creazione di un partito da quelle per il suo finanziamento. Apprezzo anche l'inserimento di riferimenti alle fondazioni politiche.</p>
    </intervention>
    <intervention id="3-398-250" speaker_id="28276" name="Laima Liucija ANDRIKIENĖ" is_mep="True" mode="written" nationality="Lithuania" birth_date="01-01-1958" birth_place="Druskininkai" p_group="Group of the European People's Party (Christian Democrats)" m_state="LT">
      <p sl="lt">Ho votato a favore di questa risoluzione sull'applicazione del regolamento relativo allo statuto e al finanziamento dei partiti politici a livello europeo. Stiamo parlando di un documento importante che contribuisce allo sviluppo dei partiti politici a livello europeo finalizzato a suscitare l'interesse dell'opinione pubblica per gli affari europei. Bisogna potenziare un quadro unitario e trasparente per il finanziamento dei partiti politici a livello europeo se vogliamo che i cittadini dell'UE li sostengano questi partiti e ripongano fiducia. Approvando questa risoluzione, il Parlamento europeo manifesta apertamente il suo appoggio ai finanziamenti trasparenti, elemento fondamentale per i valori democratici e per il buon governo. È molto importante che ai partiti politici a livello europeo che promuovono la democrazia nell'Unione sia assegnato uno status giuridico comune e uniforme. L'approvazione di uno statuto europeo basato sul diritto dell’UE e pensato per contribuire all'armonizzazione degli aspetti fiscali dei partiti politici a livello europeo, non è mai stata così importante come adesso per i partiti affinché possano raggiungere i propri obiettivi. Concordo con la relatrice quando afferma che questo documento contribuirà a migliorare il funzionamento del sistema dei partiti politici a livello europeo.</p>
    </intervention>
    <intervention id="3-398-500" speaker_id="96702" name="Elena Oana ANTONESCU" is_mep="True" mode="written" nationality="Romania" birth_date="30-12-1979" birth_place="Târgovişte" p_group="Group of the European People's Party (Christian Democrats)" m_state="RO">
      <p sl="ro">L'Unione europea comprende un insieme di nazioni, culture, opinioni e credenze diverse che, nel clima sociopolitico attuale, devono essere rappresentate in modo uniforme e ricevere pari sostegno all'interno dei forum legislativi, siano essi nazionali o europei. Il concetto di rappresentatività è la base su cui costruire l'Europa e dovrà essere mantenuto e sostenuto perché solo in questo modo si può dare un senso al progetto di un'Europa unita.</p>
      <p sl="ro">Credo che l'allentamento del regime di finanziamento per i partiti politici a livello europeo possa contribuire al rafforzamento del principio di democrazia rappresentativa nonché alla sua promozione in futuro, così come degli interessi di tutti i cittadini europei che contribuiscono al bilancio comunitario. Nel processo di transizione dal concetto di "polis" europea a quello di identità politica europea, dobbiamo puntare a facilitare il contatto diretto tra i cittadini europei e i partiti politici. L'onorevole Giannakou nella sua relazione sottolinea che questo non è possibile senza una revisione dello status e dei finanziamenti dei partiti a livello europeo. Bisogna concentrarsi, come chiaramente indicato nella relazione, sulla riduzione degli oneri burocratici legati alle procedure di finanziamento, introducendo però al contempo dure sanzioni in caso di irregolarità o mancato rispetto delle normative esistenti. Questo il motivo per cui mi sono espressa a favore della relazione.</p>
    </intervention>
    <intervention id="3-398-625" speaker_id="96862" name="Sophie AUCONIE" is_mep="True" mode="written" nationality="France" birth_date="19-08-1963" birth_place="Dugny" p_group="Group of the European People's Party (Christian Democrats)" m_state="FR">
      <p sl="fr">Ho votato a favore della relazione presentata dall'onorevole Giannakou che propone, in particolare, che i partiti politici e le fondazioni a livello europeo acquisiscano personalità giuridica grazie a uno status giuridico e fiscale comune basato sul diritto dell'Unione europea e invita la Commissione europea a presentare proposte specifiche in merito. Ribadisce inoltre che un partito politico a livello europeo può ricevere finanziamenti solo se è rappresentato in seno al Parlamento europeo da almeno un deputato.</p>
    </intervention>
    <intervention id="3-398-750" speaker_id="96680" name="Zigmantas BALČYTIS" is_mep="True" mode="written" nationality="Lithuania" birth_date="16-11-1953" birth_place="Šilutė" p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">Ho votato a favore di questa importante relazione. In base al trattato di Lisbona i partiti politici ricopriranno un ruolo importante nella creazione di uno spazio civico europeo comune; è quindi fondamentale che abbiano uno status giuridico uniforme e che vi sia la massima trasparenza dei finanziamenti, dei quali bisogna poter rendere conto all'opinione pubblica. Attualmente molti partiti politici attivi in Europa sono relativamente chiusi e non c'è molto ricambio ai vertici, il che indebolisce il ruolo di queste organizzazioni politiche nell'assicurare il coinvolgimento dei cittadini nelle decisioni da prendere a livello politico. Riformando il regolamento sulle attività dei partiti, l'Unione europea può sfruttare questa occasione per dare nuovo impulso ai partiti politici a livello europeo. Credo che la definizione di nuove regole comuni sulle attività dei partiti e sui loro finanziamenti debba includere non solo criteri democratici per la creazione della struttura interna dei partiti, ma anche controlli democratici specifici. Se le organizzazioni politiche venissero meno a questi impegni, perderebbero una serie di opportunità, tra le quali l'assegnazione di finanziamenti pubblici.</p>
    </intervention>
    <intervention id="3-399-000" speaker_id="96846" name="George BECALI" is_mep="True" mode="written" nationality="Romania" birth_date="25-06-1958" birth_place="Brăila" p_group="Non" m_state="RO">
      <p sl="ro">Concordo con la relatrice sul fatto che i partiti politici a livello europeo siano strumenti essenziali di una democrazia parlamentare, anche se in questo momento esistono solo organizzazioni ombrello dei partiti nazionali affiliati. Sono anche favorevole all'idea di destinare i finanziamenti ai soli partiti rappresentati in seno al Parlamento europeo da almeno un deputato. Approvo l'idea di chiedere alla Commissione di proporre un progetto di statuto dei partiti politici a livello europeo, conformemente al trattato sul funzionamento dell'Unione europea. Mi associo alla relatrice nel richiedere modifiche al regolamento finanziario ai partiti e le fondazioni politiche a livello europeo e che il finanziamento sia reso disponibile al 100 per cento all'inizio dell'esercizio finanziario.</p>
    </intervention>
    <intervention id="3-399-250" speaker_id="28214" name="Jean-Luc BENNAHMIAS" is_mep="True" mode="written" nationality="France" birth_date="02-12-1954" birth_place="Paris" p_group="Group of the Alliance of Liberals and Democrats for Europe" m_state="FR">
      <p sl="fr">Stiamo parlando di un sentimento condiviso da tutti i cittadini europei e, a questo livello, essere a favore dell'Europa unita o contro la sua integrazione non fa differenza. L'urgenza è fare nuovamente proprie le questioni europee. I partiti politici a livello europeo hanno uno spazio di manovra considerevole. Devono delineare nuove prospettive e dare nuovo impulso agli strumenti democratici in Europa. Dobbiamo allentare i vincoli alla creazione dei partiti politici a livello europeo al fine di liberare tali energie. Dobbiamo definire chiaramente lo status di questi nuovi spazi di dialogo e offrire prospettive reali all'attività dei partiti politici a livello europeo nelle prossime elezioni.</p>
    </intervention>
    <intervention id="3-399-375" speaker_id="38610" name="Slavi BINEV" is_mep="True" mode="written" nationality="Bulgaria" birth_date="10-12-1965" birth_place="Sofia" p_group="Non" m_state="BG">
      <p sl="bg">Mi sono opposto a questa relazione per diversi motivi. Molte proposte sui finanziamenti diretti e sullo status dei partiti politici a livello europeo sono incompatibili con la realtà dei partiti nazionali. Gli eurodeputati sono eletti nei vari paesi tramite i partiti nazionali; dopo le elezioni, grazie ai propri partiti nazionali, i deputati eletti possono formare i gruppi a livello europeo, ma sempre portando avanti gli interessi del proprio partito a livello nazionale. La relazione non favorisce questo aspetto.</p>
    </intervention>
    <intervention id="3-399-500" speaker_id="39722" name="Sebastian Valentin BODU" is_mep="True" mode="written" nationality="Romania" birth_date="07-12-1970" birth_place="Constanţa" p_group="Group of the European People's Party (Christian Democrats)" m_state="RO">
      <p sl="ro">Lo sviluppo dei partiti politici a livello europeo è vitale per suscitare l'interesse dell'opinione pubblica per gli affari europei. La questione della regolamentazione dei partiti a livello europeo costituisce una problematica più seria, legata, da un lato, alle modalità di creazione di uno spazio civico transnazionale composto da cittadini liberi e uguali, dall'altro, alle possibili conseguenze di un "finanziamento collettivo", in forma di "contratto civico" tra diverse persone, per il futuro dell'integrazione. L'elaborazione di un pacchetto di riforme per i partiti politici a livello europeo come strumento per mobilitare le energie democratiche dei singoli e delle organizzazioni dei cittadini, non è un compito semplice, anche a causa della complessità sistemica dell'UE.</p>
      <p sl="ro">Il rafforzamento dei partiti politici a livello europeo consente di migliorare la governance partecipativa nell'UE e infine di consolidare la democrazia. Il futuro dell'Unione europea è nelle mani dei partiti politici a livello europeo, per quanto complesso questo possa sembrare. Un primo passo è la creazione di un ambiente sicuro e trasparente per le loro attività e il loro finanziamento. Abbiamo bisogno di uno spazio europeo nel quale i partiti politici mettano di fatto i cittadini al centro dell'Unione europea e li aiutino nelle attività quotidiane, in un momento in cui è chiaro che i cittadini sono distanti dall'Unione.</p>
    </intervention>
    <intervention id="3-400-000" speaker_id="28354" name="Jan BŘEZINA" is_mep="True" mode="written" nationality="Czechia" birth_date="14-04-1954" birth_place="Konice" p_group="Group of the European People's Party (Christian Democrats)" m_state="CZ">
      <p sl="cs">I partiti politici a livello europeo, elemento chiave per lo sviluppo della democrazia all'interno dell'Unione europea, dovrebbero avere uno status giuridico comune e uniforme, nonché la personalità giuridica al fine di colmare l'ampio divario fra il trattamento fiscale dei partiti politici europei e quello applicato alle istituzioni europee. Per quanto riguarda la creazione di partiti politici a livello europeo è corretto e opportuno che il loro statuto tenga conto in modo indifferenziato dei rappresentanti eletti a livello europeo, nazionale e regionale nella misura in cui i rappresentanti regionali fanno riferimento ai parlamenti regionali. Ogni partito politico a livello europeo dovrebbe inoltre essere rappresentato da almeno un deputato al Parlamento europeo. Dopotutto, per essere finanziato dal Parlamento europeo, un partito politico a livello europeo deve essere rappresentato al PE da almeno un deputato.</p>
    </intervention>
    <intervention id="3-401-000" speaker_id="photo_generic" name="John Bufton, David Campbell Bannerman, Derek Roland Clark e Nigel Farage" is_mep="True" mode="written">
      <p sl="en">L'UKIP si oppone in linea di principio all'idea di partiti politici a livello europeo, che considera uno spreco del denaro dei contribuenti comunque già in difficoltà. Non c'è bisogno di simili partiti in quanto l'unico vero modo per rappresentare l'opinione dei cittadini degli Stati membri restano i partiti politici nazionali. Va tuttavia messo in chiaro che l'UKIP si riserva il diritto di prendere parte a un partito politico a livello europeo in modo da poter beneficiare anch'esso del denaro dei contribuenti, per meglio rappresentare i molti milioni di cittadini britannici e non sul continente che si oppongono all'Unione europea e al suo operato e la cui voce è soffocata dalla classe politica dirigente.</p>
    </intervention>
    <intervention id="3-402-000" speaker_id="96603" name="Nessa CHILDERS" is_mep="True" mode="written" nationality="Ireland" birth_date="09-10-1956" birth_place="Dublin" p_group="Group of the Progressive Alliance of Socialists and Democrats in the European Parliament" m_state="IE">
      <p sl="en">Sono pienamente d'accordo con questa relazione che reputo un ulteriore passo avanti verso la creazione di veri partiti politici a livello europeo che possano operare a livello paneuropeo. L'unico modo per far fronte al deficit democratico in momento in cui i cittadini europei non si sentono integrati nel progetto europeo è costruire una vera politica europea, di cui un elemento fondamentale sono proprio i partiti politici paneuropei.</p>
    </intervention>
    <intervention id="3-403-000" speaker_id="26851" name="Nikolaos CHOUNTIS" is_mep="True" mode="written" nationality="Greece" birth_date="17-09-1953" birth_place="Lagadia Arkadias" p_group="Confederal Group of the European United Left - Nordic Green Left" m_state="GR">
      <p sl="el">Mi sono astenuto dal voto nonostante la relazione proponga una soluzione al fatto che i partiti politici a livello europeo funzionino come ONG con sede in Belgio. I partiti a livello europeo, con le proprie caratteristiche ideologiche e politiche, devono acquisire una personalità giuridica ben definita. In certi casi possono contribuire a spingere i cittadini ad agire e prendere decisioni a vantaggio della popolazione e non di chi ha finanze solide. Nutro però delle riserve riguardo ad alcuni punti della relazione che si potrebbero intendere come limiti alla libertà e all'indipendenza organizzative e operative dei partiti politici a livello europeo. Le attività e l'organizzazione interne nonché l'attività politica devono dipendere dalle scelte politiche interne ai partiti, senza imposizioni dall'esterno. Le regole che governano il riconoscimento politico e legale dei partiti e i finanziamenti di cui necessitano devono favorire la loro attività in modo che sviluppino liberamente politiche alternative alla base della democrazia. Devono anche fare in modo di diventare portavoce dei popoli dell'Europa, senza influenze provenienti da situazioni politiche restrittive né da forti interessi economici.</p>
    </intervention>
    <intervention id="3-404-000" speaker_id="1892" name="Carlos COELHO" is_mep="True" mode="written" nationality="Portugal" birth_date="20-05-1960" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">L'Unione europea funziona come una democrazia rappresentativa, come previsto dal trattato di Lisbona. A livello europeo, i partiti politici hanno un ruolo chiave nella sensibilizzazione politica e nell’esprimere la volontà dell'opinione pubblica europea. I partiti politici a livello europeo sono tuttavia organizzazioni ombrello per i partiti nazionali e in ultima analisi non interagiranno direttamente con gli elettori negli Stati membri. Il rafforzamento dei partiti politici a livello europeo comporta anche l'adozione di uno status politico, giuridico e fiscale che comprenda una personalità giuridica propria, basata direttamente sul diritto dell'Unione europea. Una migliore regolamentazione dei partiti politici a livello europeo e delle fondazioni politiche a essi legate, porterà benefici anche in termini di trasparenza. Il finanziamento trasparente è un elemento fondamentale per sostenere i valori democratici e promuovere la buona governance e si spera che possa anche aiutare a rinsaldare la fiducia dell'opinione pubblica nei confronti dei partiti politici.</p>
    </intervention>
    <intervention id="3-405-000" speaker_id="2212" name="Philippe de VILLIERS" is_mep="True" mode="written" nationality="France" birth_date="25-03-1949" birth_place="Boulogne " p_group="Europe of freedom and democracy Group - Vice" m_state="FR">
      <p sl="fr">I partiti politici a livello europeo non hanno senso. Lo "spazio politico a livello europeo" difeso da molti non esiste. Solo in un'entità dove i cittadini condividono gli stessi valori, la stessa lingua e la stessa cultura, ossia la nazione, è possibile esprimere idee e tenere veri dibattiti politici.</p>
      <p sl="fr">Secondo la relazione, i partiti politici a livello europeo devono diventare il luogo per "esprimere la volontà dei cittadini dell'Unione". Si tratta di un obiettivo inverosimile. I livelli record di astensionismo raggiunti e superati a ogni nuova elezione europea dovrebbero ricordarci che una democrazia equa ed efficace non si realizza a livello sovranazionale. I cospicui finanziamenti europei destinati a questi partiti sono scandalosi. Si percepiscono chiaramente il crescente sentimento di estraneità dei cittadini e la loro mancanza di interesse, eppure il Parlamento europeo e le istituzioni europee in generale sono fermamente decisi a creare dal nulla uno spazio politico europeo.</p>
    </intervention>
    <intervention id="3-406-000" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ho votato a favore di questa relazione in quanto promuove standard sicuri e trasparenti per il funzionamento e il finanziamento dei partiti politici a livello europeo all'interno dell'Unione. Il futuro statuto europeo dei partiti politici segnerà un passo importante verso una maggiore partecipazione della popolazione, una democrazia più rappresentativa e un'Europa più vicina ai suoi cittadini.</p>
    </intervention>
    <intervention id="3-406-500" speaker_id="photo_generic" name="Göran Färm, Anna Hedh e Marita Ulvskog" is_mep="True" mode="written">
      <p sl="sv">In riferimento alla relazione sul regolamento relativo allo statuto e al finanziamento dei partiti politici a livello europeo, abbiamo deciso di votare contro il paragrafo dove si propone che i partiti politici a livello europeo partecipino alle campagne referendarie all'interno degli Stati membri, qualora i referendum in questione abbiano rilevanza a livello europeo. I partiti politici europei, finanziati per gran parte con fondi comunitari, attualmente possono solo partecipare alla campagna elettorale per le elezioni del Parlamento europeo. Riteniamo che le norme attuali vadano bene: le elezioni o i referendum nazionali devono essere decisi senza il coinvolgimento di partiti finanziati con fondi comunitari o altre forme esterne di finanziamento.</p>
    </intervention>
    <intervention id="3-407-000" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">La nostra è una democrazia rappresentativa e si realizza quindi attraverso i partiti politici che, per questo motivo, sono strumenti democratici che rappresentano gli interessi legittimi della popolazione sia da vicino, per esempio attraverso i governi locali, sia da lontano, attraverso la loro rappresentanza alle istituzioni europee. Non a caso i deputati al Parlamento europeo sono organizzati in partiti politici e cercano di rappresentare gli interessi della popolazione, rispettando le priorità definite dal proprio orientamento politico. Come afferma la relatrice "la creazione di un contesto sicuro e trasparente per il funzionamento e il finanziamento dei partiti politici a livello europeo è un atto profondamente democratico"; credo quindi che l'iniziativa di definire un quadro normativo chiaro per lo status e il finanziamento dei partiti sia un passo nella giusta direzione.</p>
    </intervention>
    <intervention id="3-407-500" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">I partiti politici e le fondazioni politiche ad essi collegate sono strumenti essenziali in una democrazia parlamentare. Contribuiscono a esprimere la volontà politica della popolazione e sono fondamentali per la formazione e la selezione dei candidati. Il trattato di Lisbona prevede questo ruolo dei partiti e delle loro fondazioni al fine di creare una "polis" europea, uno spazio politico a livello europeo e una democrazia europea, di cui l'iniziativa dei cittadini è un elemento costitutivo fondamentale. I partiti politici e le fondazioni politiche a livello europeo sono diventati soggetti imprescindibili della vita politica dell'Unione europea, soprattutto in quanto modulano ed esprimono le posizioni delle varie "famiglie politiche". Concordo sui criteri definiti per accedere ai finanziamenti e in particolare sulla percentuale di reddito e sul requisito di rappresentanza del rispettivo partito politico.</p>
    </intervention>
    <intervention id="3-408-000" speaker_id="96706" name="João FERREIRA" is_mep="True" mode="written" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">Vi sono diverse considerazioni espresse nella relazione che ci hanno portato a dissentire. La partecipazione di partiti politici a livello europeo in campagne referendarie all'interno degli Stati membri ne è un esempio, anche qualora i referendum in questione siano direttamente collegati a temi relativi all'Unione europea.</p>
      <p sl="pt">Non siamo d'accordo nemmeno con la proposta secondo la quale i partiti politici dovrebbero avviare un processo per analizzare le modalità di adesione individuale diretta. Queste considerazioni vanno a definire una linea di principio che non appoggia la creazione di partiti politici a livello europeo. Tale processo è inscindibile non solo dalla natura neoliberale, federalista e militaristica dell'attuale processo di integrazione, all'interno del quale svolge tra l'altro anche un ruolo strumentale, ma anche dai suoi obiettivi.</p>
    </intervention>
    <intervention id="3-409-000" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Abbiamo votato contro la relazione perché ci opponiamo alla creazione di partiti politici a livello europeo e per via della nostra posizione in merito all'integrazione capitalista dell'Unione europea e lo stesso vale per le proposte avanzate in merito alle fondazioni politiche.</p>
      <p sl="pt">Nel caso specifico di questa relazione vi sono tuttavia anche altre ragioni per il nostro voto contrario. Per esempio, riteniamo sbagliato che i partiti politici a livello europeo partecipino alle campagne referendarie all'interno degli Stati membri, anche qualora i referendum in questione siano direttamente collegati a temi relativi all'Unione europea.</p>
      <p sl="pt">Siamo contrari anche alla proposta che i partiti politici a livello europeo debbano avviare un processo per analizzare le modalità di adesione individuale diretta.</p>
    </intervention>
    <intervention id="3-409-500" speaker_id="1164" name="Bruno GOLLNISCH" is_mep="True" mode="written" nationality="France" birth_date="28-01-1950" birth_place="Neuilly-sur-Seine" p_group="Non" m_state="FR">
      <p sl="fr">Dare ai partiti politici a livello europeo uno status giuridico e una personalità giuridica basata esclusivamente sul diritto dell'Unione europea significa trasformarli in un'entità sovranazionale al di sopra delle leggi nazionali che regolano i partiti politici che poi confluiscono in quelli europei. Significa creare, in modo artificiale e dogmatico, un ventottesimo spazio politico solo virtuale. Sono contrario all'inasprimento delle regole che governano la creazione di questi partiti e al contestuale allentamento delle condizioni finanziarie applicabili e mi oppongo a qualsiasi legame tra il riconoscimento dello status "europeo" di un partito e il suo accesso ai finanziamenti pubblici. Si sta cercando in tutti i modi di limitare l'accesso a pochi membri privilegiati che possono godere più facilmente dei vantaggi finanziari e politici. A mio avviso, il diritto dei partiti politici a livello europeo di partecipare a campagne referendarie su temi europei risulta ambiguo.</p>
      <p sl="fr">Alcuni dei miei onorevoli colleghi hanno approvato la relazione, pensando a possibili referendum per l'ingresso della Turchia nell'Unione europea, che in ogni caso non avranno luogo. Personalmente la ritengo un'interferenza inaccettabile nel caso di referendum sull'adesione o sull'adozione dell'euro da parte di un paese o in referendum associati al diritto all'autodeterminazione spettante esclusivamente alla singola nazione. Ho votato pertanto contro la relazione.</p>
    </intervention>
    <intervention id="3-409-750" speaker_id="96952" name="Sylvie GUILLAUME" is_mep="True" mode="written" nationality="France" m_state="FR">
      <p sl="fr">Questa relazione ha il mio pieno appoggio in quanto cerca di incoraggiare la nascita di una democrazia europea fondata su partiti con uno status e una personalità giuridici ben definiti. Questo ha l'innegabile vantaggio di rafforzarne la legittimità agli occhi dei cittadini che ancora pensano che l'Unione europea sia troppo distante. Si tratta di promuovere la trasparenza delle operazioni, elemento essenziale in una presunta democrazia. I finanziamenti ai partiti saranno più trasparenti, il che non può che rafforzarne la legittimità, aspetto che accolgo con favore.</p>
    </intervention>
    <intervention id="3-409-875" speaker_id="96693" name="Juozas IMBRASAS" is_mep="True" mode="written" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="lt">Ho votato a favore di questa relazione perché la creazione di un contesto sicuro e trasparente per il funzionamento e il finanziamento dei partiti politici a livello europeo rappresenta un atto profondamente democratico. È necessario uno spazio europeo per l'azione dei partiti politici che metta i cittadini al centro dell'Unione e li aiuti nella loro vita quotidiana. L'approvazione di norme specifiche consente il conseguimento di questo obiettivo e un duplice vantaggio: da un lato fornisce informazioni attuali, rapide e pubbliche sulla formazione dei partiti politici a livello europeo e sul loro status europeo comune. I cittadini sanno che la partecipazione a un partito politico a livello europeo significa essere coperti dal diritto dell'Unione europea e che i partiti politici hanno diritti e doveri. Dall'altro, lo statuto europeo dei partiti politici a livello europeo apre la strada alla creazione di un sistema partitico transnazionale. Si tratta del primo passo, indispensabile, per una maggiore partecipazione, una maggiore democrazia e infine una maggiore Europa.</p>
    </intervention>
    <intervention id="3-410-000" speaker_id="28314" name="Anneli JÄÄTTEENMÄKI" is_mep="True" mode="written" nationality="Finland" birth_date="11-02-1955" birth_place="Lapua" p_group="Group of the Alliance of Liberals and Democrats for Europe" m_state="FI">
      <p sl="fi">È importante sviluppare i partiti politici a livello europeo. Una preoccupazione di vecchia data del Parlamento europeo è stato lo scarso interesse che l'opinione pubblica ha mostrato nei confronti degli affari comunitari, manifestatosi in particolare durante le elezioni parlamentari che nel caso più recente hanno raggiunto un'affluenza pari appena al 40,3 per cento tra i finlandesi aventi diritto.</p>
      <p sl="fi">Negli ultimi anni si è registrato un notevole incremento nei fondi per i partiti politici e le fondazioni a livello europeo. Quest'anno i partiti riceveranno un sostegno economico pari a 17,4 milioni di euro mentre le fondazioni riceveranno 11,4 milioni di euro. Dobbiamo ora gestire con particolare cura questo denaro dei contribuenti europei affinché venga speso nel modo più trasparente e sensato possibile. In futuro non dovrebbero più esserci aumenti al sostegno finanziario.</p>
    </intervention>
    <intervention id="3-410-250" speaker_id="96816" name="Giovanni LA VIA" is_mep="True" mode="written" nationality="Italy" birth_date="28-06-1963" p_group="Group of the European People's Party (Christian Democrats)" m_state="IT">
      <p sl="it">Egregio Presidente, onorevoli colleghi, "I partiti politici a livello europeo contribuiscono a formare una coscienza politica europea e ad esprimere la volontà dei cittadini dell'Unione" . Con queste parole l'articolo 10, paragrafo 4 del Trattato dell'Unione Europea definisce il ruolo che i partiti politici a livello europeo devono avere. Nonostante sia questo il ruolo che il trattato di Lisbona gli attribuisce, essi non riescono sempre ad interpretarlo in maniera ottimale. Ritengo che i partiti politici europei possano, e debbano, contribuire in modo più incisivo alla vita politica e sociale dell'Europa, suscitando nell'opinione pubblica interesse per gli affari interni dell'Unione. Alla luce di queste considerazioni risulta fondamentale che ai partiti politici di livello europeo venga riconosciuto uno status giuridico, politico e fiscale unico ed uniforme che permetta anche una vera convergenza organizzativa. Credo, infatti, che lo statuto sui partiti politici di livello europeo possa aprire la strada non solo ad un coinvolgimento della popolazione, ma anche alla creazione di un vero sistema partitico transnazionale, fondamentale per garantire una maggiore democrazia in Europa.</p>
    </intervention>
    <intervention id="3-410-500" speaker_id="105849" name="Agnès LE BRUN" is_mep="True" mode="written" nationality="France" birth_date="28-12-1961" birth_place="Chaumont en Vexin" p_group="Group of the European People's Party (Christian Democrats)" m_state="FR">
      <p sl="fr">Da sette anni a questa parte, i principali raggruppamenti politici a livello europeo si sono affermati quali partiti a livello europeo, uniti all'interno dei gruppi rappresentati in quest'Aula. Eppure la visibilità e le attività di questi partiti trans-europei viene fortemente limitata dalla forza delle alleanze nazionali. Senza entrare nel merito di queste ultime, fondamentali per la vocazione democratica dell'Unione europea, dobbiamo impegnarci per favorire la nascita di un dialogo a livello paneuropeo quale unico mezzo per consentire all'Europa di progredire. La relazione dell'onorevole Giannakou mira nello specifico a promuovere la creazione di partiti politici a livello europeo e pertanto ha il mio appoggio. Invita la Commissione a attuare la legislazione che definisce uno statuto per queste entità, ne agevola il finanziamento e consente una loro migliore integrazione nella vita politica quotidiana dei cittadini. Questo regolamento andrebbe a creare uno spazio privilegiato per garantire la realizzazione degli interessi trans-europei offrendo al contempo norme attente per assicurare un dibattito aperto e trasparente.</p>
    </intervention>
    <intervention id="3-411-000" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ho votato a favore di questa relazione che considero un enorme passo avanti verso la creazione di uno statuto giuridico che regoli i partiti politici a livello europeo.</p>
    </intervention>
    <intervention id="3-411-500" speaker_id="4412" name="Véronique MATHIEU HOUILLON" is_mep="True" mode="written" nationality="France" birth_date="28-10-1955" birth_place="Nancy" p_group="Group of the European People's Party (Christian Democrats)" m_state="FR">
      <p sl="fr">Dal momento che i partiti politici sono rappresentati a livello europeo, le istituzioni si aspettano che questi informino l'opinione pubblica sulle questioni europee. Ho votato a favore della relazione che definisce uno status giuridico e fiscale comune per i partiti politici a livello europeo, reso possibile grazie al trattato di Lisbona che attribuisce all'Unione europea una personalità giuridica. Lo status è necessario per consentire la convergenza fiscale e organizzativa dei partiti politici a livello europeo e delle loro fondazioni.</p>
      <p sl="fr">Le fondazioni affiliate ai partiti politici contribuiscono alle discussioni sulle questioni politiche di interesse generale. Le regole sui finanziamenti vengono chiarite in modo da avere informazioni attendibili e trasparenti sul loro finanziamento e funzionamento. Una norma importante pone come condizione al finanziamento che il partito sia rappresentato in seno al Parlamento europeo da almeno un deputato.</p>
    </intervention>
    <intervention id="3-411-750" speaker_id="96820" name="Marisa MATIAS" is_mep="True" mode="written" nationality="Portugal" birth_date="20-02-1976" birth_place="Coimbra" m_state="PT">
      <p sl="pt">Ho votato a favore di questa relazione perché ritengo che, se si può affermare che nei nostri paesi non c'è democrazia senza i partiti politici, si debba allora anche dire che non ci sarà una vera democrazia europea senza partiti politici a livello europeo. Come ritengo che si debbano proibire in assoluto i finanziamenti ai partiti nazionali da parte di attività commerciali e relativi gruppi di pressione, avendo fondi pubblici garantiti dallo Stato, così credo anche che i partiti politici a livello europeo debbano essere finanziati con il bilancio comunitario, escludendo la possibilità di "donazioni" da parte di persone giuridiche.</p>
    </intervention>
    <intervention id="3-411-765" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">Sostenere standard sicuri e trasparenti per il funzionamento e il finanziamento dei partiti politici a livello europeo è fondamentale. Il futuro status europeo dei partiti politici avrà un ruolo importante nel realizzare questo progetto perché porterà a una maggiore partecipazione dell'opinione pubblica, a una democrazia più rappresentativa e a un'Europa più vicina ai suoi cittadini.</p>
    </intervention>
    <intervention id="3-411-781" speaker_id="96999" name="Alexander MIRSKY" is_mep="True" mode="written" nationality="Latvia" birth_date="20-03-1964" birth_place="Vilna" p_group="Group of the Progressive Alliance of Socialists and Democrats in the European Parliament" m_state="LV">
      <p sl="en">Sono convinto che la creazione di un contesto sicuro e trasparente per il funzionamento e il finanziamento dei partiti politici a livello europeo sia un atto profondamente democratico. È necessario uno spazio europeo per l'azione dei partiti politici che metta i cittadini al centro dell'Unione e li aiuti nella loro vita quotidiana. L'approvazione di norme specifiche consente il conseguimento di questo obiettivo e un duplice vantaggio: da un lato fornisce informazioni attuali, rapide e pubbliche sulla formazione dei partiti politici a livello europeo e sul loro status comune europeo. I cittadini sanno che la partecipazione a un partito politico a livello europeo significa far parte di un'entità coperta dal diritto dell'Unione europea e che i partiti politici hanno diritti e doveri. Dall'altro, lo statuto europeo dei partiti politici a livello europeo apre la strada alla creazione di un sistema partitico transnazionale. Ho pertanto espresso voto favorevole.</p>
    </intervention>
    <intervention id="3-411-812" speaker_id="96783" name="Wojciech Michał OLEJNICZAK" is_mep="True" mode="written" nationality="Poland" birth_date="10-04-1974" birth_place="Łowicz" p_group="Group of the Progressive Alliance of Socialists and Democrats in the European Parliament" m_state="PL">
      <p sl="pl">Durante la seduta di mercoledì, il Parlamento europeo ha approvato la relazione Giannakou relativa allo statuto e al finanziamento dei partiti politici a livello europeo. Credo nel ruolo chiave dello sviluppo dei partiti politici a livello europeo, grazie al quale abbiamo la possibilità di suscitare l'interesse dell'opinione pubblica per gli affari europei il che, secondo me, porterà a migliori risultati alle elezioni del Parlamento europeo. I partiti politici intrattengono il dialogo con i cittadini, che si realizza grazie a numerosi seminari e discussioni politiche. Dando la possibilità di finanziare i partiti politici a livello europeo, il trattato di Maastricht e il trattato di Nizza hanno offerto ai partiti la possibilità di agire indipendentemente dai gruppi parlamentari. Nonostante l'innegabile passo in avanti per migliorare lo status dei partiti europei, la loro principale fonte di finanziamento restano però le quote associative individuali e, in parte minore, le donazioni. mi auguro pertanto che il documento approvato porti a un miglioramento significativo della posizione dei partiti politici a livello europeo.</p>
    </intervention>
    <intervention id="3-411-827" speaker_id="96694" name="Rolandas PAKSAS" is_mep="True" mode="written" nationality="Lithuania" birth_date="10-06-1956" birth_place="Telšiai" p_group="Europe of Freedom and Direct Democracy Group" m_state="LT">
      <p sl="lt">Ho votato a favore di questa importante risoluzione in quanto i partiti politici a livello europeo sono un elemento importante per l'integrazione all'interno dell'Unione europea, finalizzata a creare una "polis" europea, uno spazio politico a livello europeo e una democrazia europea. I partiti politici a livello europeo devono lavorare in stretta cooperazione con i loro membri all'interno dei partiti nazionali e regionali e devono quindi godere di condizioni di lavoro favorevoli e ricevere finanziamenti. È necessario garantire la massima trasparenza e assicurare controlli finanziari dei partiti politici a livello europeo che ricevono finanziamenti dal bilancio comunitario. Il regolamento finanziario in particolar modo deve essere integrato con disposizioni pensate unicamente per regolamentare i finanziamenti dei partiti a livello europeo e delle fondazioni ad essi collegate. Sarebbe inoltre consigliabile introdurre un'eccezione in modo che il finanziamento sia reso disponibile al 100 per cento all'inizio dell'esercizio finanziario e non all'80 per cento; le risorse indipendenti che i partiti devono dimostrare di possedere potrebbero essere ridotte al 10 per cento. Per garantire che i fondi stanziati siano impiegati come previsto e in modo trasparente, il regolamento deve contemplare sanzioni per la violazione delle procedure di finanziamento. Visto che i partiti politici a livello europeo hanno un ruolo politico a livello dell'Unione europea, sono d'accordo con la proposta di dare loro il diritto di partecipare alle campagne referendarie, qualora i referendum siano direttamente collegati a temi relativi all'Unione europea, e di permettere l'utilizzo dei fondi a loro disposizione per finanziare queste campagne. Solo se i partiti politici a livello europeo saranno forti e funzionanti potranno contribuire alla creazione di un legame più forte tra le istituzioni dell'Unione europea e i suoi cittadini. Per questo motivo è urgente che la Commissione presenti la proposta di statuto per i partiti politici a livello europeo quale questione urgente.</p>
    </intervention>
    <intervention id="3-411-843" speaker_id="28279" name="Justas Vincas PALECKIS" is_mep="True" mode="written" nationality="Lithuania" birth_date="01-01-1942" birth_place="Samara " p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">Le elezioni del Parlamento europeo dovrebbero diventare più democratiche. I cittadini dell'Unione europea devono poter votare non solo le liste nazionali, ma anche quelle europee. I partiti politici e le fondazioni politiche a livello europeo stanno accrescendo la loro importanza all'interno della vita politica dell'Unione europea, ma hanno ancora difficoltà ad aumentare la propria popolarità e il sostegno che ricevono perché rappresentano semplici organizzazioni ombrello per i partiti nazionali e non entrano direttamente in contatto con l'elettorato degli Stati membri. Dobbiamo migliorare le condizioni entro le quali i partiti politici a livello europeo operano perché a questo corrisponderebbe un migliore governo di rappresentanza dell'Unione europea e un rafforzamento della democrazia. Ho votato a favore di questa relazione perché credo che segni un passo importante, probabilmente il primo, verso il rafforzamento dei partiti politici a livello europeo. Concordo con la relatrice quando afferma che dobbiamo definire con urgenza un quadro giuridico per le attività dei partiti politici a livello europeo. I finanziamenti per le attività di questi partiti devono essere trasparenti e a tal fine è necessario effettuare controlli.</p>
    </intervention>
    <intervention id="3-411-851" speaker_id="97197" name="Alfredo PALLONE" is_mep="True" mode="written" nationality="Italy" birth_date="13-09-1947" birth_place="Frosinone" p_group="Group of the European People's Party (Christian Democrats)" m_state="IT">
      <p sl="it">Il sistema democratico su cui si basa l'Unione europea mette al centro il cittadino come punto di riferimento intorno al quale ruotano tutte le decisioni. Il cittadino è rappresentato dai partiti politici che, per essere garanti delle volontà dei propri elettori, devono dotarsi di regole comuni di trasparenza e uniformità, per questo ho votato a favore dell'applicazione del regolamento sullo statuto e sui finanziamenti dei partiti politici a livello europeo. Un regolamento comunitario di tale portata offre la possibilità di documentarsi in maniera approfondita sui partiti politici europei, garantisce contro la corruzione economica interna e stimola l'interesse dei cittadini facilitandone la partecipazione alla vita politica dell'Unione europea.</p>
    </intervention>
    <intervention id="3-411-859" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Questa relazione si basa sul presupposto che lo sviluppo di partiti politici a livello europeo sia fondamentale per suscitare l'interesse dell'opinione pubblica per gli affari europei. I dibattiti che accompagnano la regolamentazione dei partiti a livello europeo fanno emergere una profonda preoccupazione su come creare uno spazio civico transnazionale composto da cittadini liberi e uguali e sulle conseguenze di un finanziamento collettivo, in forma di "contratto civico" tra diverse persone, per il futuro dell'integrazione. L’elaborazione di un pacchetto di riforme per i partiti politici a livello europeo come strumento per mobilitare le energie democratiche dei singoli e delle organizzazioni dei cittadini, non è un compito difficile semplice, anche a causa della complessità sistemica dell'Unione europea. Tutto ciò può comunque essere trasformato in un vantaggio se si chiarisce la "missione costitutiva" dei partiti politici a livello europeo e come dialogo, informato e basato su principi, sul loro sviluppo politico possa contribuire all'emergere di un "demos" plurale. Ho votato a favore di questa relazione in quanto credo che la creazione di un contesto sicuro e trasparente per il funzionamento e il finanziamento dei partiti politici a livello europeo migliori la qualità della democrazia europea.</p>
    </intervention>
    <intervention id="3-411-875" speaker_id="28406" name="Miguel PORTAS" is_mep="True" mode="written" nationality="Portugal" birth_date="01-05-1958" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="pt">Mi sono espresso a favore della relazione in quanto credo che, se si può affermare che senza partiti politici non ci sarebbe democrazia nei nostri paesi, si dovrebbe anche aggiungere che non ci può essere una vera democrazia europea senza partiti politici a livello europeo. Da un lato ritengo si debba assolutamente proibire il finanziamento dei partiti nazionali da parte di attività commerciali e relativi gruppi di pressione, quando vi sono fondi pubblici stanziati dallo Stato; d'altra parte credo anche che i partiti europei debbano derivare le proprie risorse dal bilancio comunitario e che non possano ricevere "donazioni" da persone giuridiche.</p>
    </intervention>
    <intervention id="3-411-906" speaker_id="96903" name="Paulo RANGEL" is_mep="True" mode="written" nationality="Portugal" birth_date="18-02-1968" m_state="PT">
      <p sl="pt">Una democrazia rappresentativa più profonda e la creazione di uno spazio politico a livello dell'Unione europea rafforzeranno senza dubbio il ruolo dei partiti politici a livello europeo e delle loro rispettive fondazioni. L'adozione di uno s giuridico comune e uniforme per tutti i partiti politici a livello europeo e le loro fondazioni, basato direttamente sul diritto europeo, costituisce un primo importante passo in questa direzione. Accolgo con favore l'approvazione della relazione che sottolinea l'importanza dei partiti politici a livello europeo quali attori indispensabili nella vita politica dell'UE e si fa promotrice di proposte concrete con l'obiettivo di creare un contesto normativo sicuro e trasparente per il funzionamento e il finanziamento dei partiti politici a livello europeo.</p>
    </intervention>
    <intervention id="3-411-937" speaker_id="97022" name="Robert ROCHEFORT" is_mep="True" mode="written" nationality="France" birth_date="19-09-1955" p_group="Group of the Alliance of Liberals and Democrats for Europe" m_state="FR">
      <p sl="fr">I partiti politici a livello europeo contribuiscono a formare una coscienza politica europea e ad esprimere la volontà dei cittadini. In un momento in cui si cerca di migliorare la partecipazione dei cittadini alle attività dell'Unione europea e di rafforzare il suo carattere democratico, dobbiamo attivarci per migliorare il contesto normativo dei partiti politici a livello europeo. Appoggio la relazione dell’onorevole collega Giannakou. I partiti politici a livello europeo devono aver la possibilità di partecipare alle campagne referendarie, anzi vanno incoraggiati. Penso anche che sia essenziale che permettano anche ai cittadini che lo desiderino di adesione in modo individuale e diretto. Il regolamento finanziario applicato ai partiti politici va modificato: dobbiamo incoraggiare l'autofinanziamento, innalzando l'attuale limite annuale e individuale per le donazioni. Altre norme vanno poi allentate: mi riferisco in particolare all'autorizzazione per il riporto degli stanziamenti all'esercizio finanziario successivo. Nel fare queste modifiche dobbiamo però continuare a rispettare i requisiti di trasparenza e introdurre sanzioni, soprattutto di tipo finanziario, attualmente non previste dal regolamento.</p>
    </intervention>
    <intervention id="3-412-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Ho votato a favore della relazione. Lo sviluppo dei partiti politici a livello europeo è fondamentale per suscitare l'interesse dell'opinione pubblica per gli affari europei. Andando oltre la centralità degli interrogativi frequenti in merito a "chi e come governa", si attira l'attenzione su "chi è governato". I dibattiti che accompagnano la regolamentazione dei partiti a livello europeo fanno emergere una profonda preoccupazione su come creare uno spazio civico transnazionale composto da cittadini liberi e uguali e sulle conseguenze di un finanziamento collettivo, in forma di "contratto civico" tra diverse persone, per il futuro dell'integrazione. L'elaborazione di un pacchetto di riforme per i partiti politici a livello europeo, quale strumento per mobilitare le energie democratiche dei singoli e delle organizzazioni di cittadini, non è un compito semplice, anche a causa della complessità sistemica dell'UE. Tutto ciò può comunque essere trasformato in un vantaggio se si chiarisce, da un lato, la "missione costitutiva" dei partiti politici a livello europeo e, dall'altro, come un dialogo sul loro sviluppo politico, informato e basato su principi, possa contribuire all'emergere di un "demos" plurale, i cui componenti possano non solo avanzare le richieste democratiche alle istituzioni centrali, ma farlo mediante le stesse. Il rafforzamento dei partiti politici a livello europeo consente di migliorare la governance partecipativa nell'UE e infine di consolidare la democrazia.</p>
    </intervention>
    <intervention id="3-413-000" speaker_id="96819" name="Licia RONZULLI" is_mep="True" mode="written" nationality="Italy" birth_date="14-09-1975" birth_place="Milano" p_group="Group of the European People's Party (Christian Democrats)" m_state="IT">
      <p sl="it">L'elaborazione di un pacchetto di riforme per i partiti politici a livello europeo, quale strumento per mobilitare le energie democratiche dei singoli e delle organizzazioni dei cittadini, non è un compito semplice. La creazione di un contesto sicuro e trasparente per il funzionamento e il finanziamento dei partiti politici a livello europeo rappresenta tuttavia un atto profondamente democratico. È necessario sostenere la creazione di uno spazio europeo per l'azione dei partiti politici che metta i cittadini al centro dell'Unione europea e li aiuti nella loro vita quotidiana.</p>
      <p sl="it">L'approvazione di norme specifiche consente il raggiungimento di questo obiettivo e comporta un duplice vantaggio. Da un lato, fornisce informazioni attuali, rapide e pubbliche sulla formazione dei partiti politici a livello europeo e sul loro status europeo comune. In questo modo, i cittadini sanno che la partecipazione a un partito politico a livello europeo significa essere coperti dal diritto dell'Unione europea e che i partiti politici hanno non solo diritti ma anche doveri. Dall'altro lato, lo statuto europeo dei partiti politici a livello europeo apre la strada alla creazione di un sistema partitico transnazionale.</p>
      <p sl="it">L'approvazione di questa risoluzione costituisce un primo passo, indispensabile, verso una maggiore partecipazione dei cittadini all'Europa.</p>
    </intervention>
    <intervention id="3-414-000" speaker_id="4751" name="Bart STAES" is_mep="True" mode="written" nationality="Belgium" birth_date="07-08-1958" birth_place="Izegem" p_group="Group of the Greens/European Free Alliance" m_state="BE">
      <p sl="nl">Naturalmente condivido la visione che i partiti politici e le fondazioni politiche a essi collegate siano strumenti essenziali di una democrazia parlamentare, giacché fanno sì che i parlamentari rendano conto del loro operato, contribuiscono a formare la volontà politica dei cittadini, redigono programmi politici, selezionano e formano i candidati, intrattengono il dialogo con i cittadini e consentono a questi ultimi di esprimere le proprie opinioni. A questo si aggiunge che il trattato di Lisbona prevede espressamente che questo ruolo sia svolto dai partiti politici e dalle loro fondazioni che costituiscono una parte importante dello spazio politico a livello dell'Unione europea e della democrazia europea di cui l'iniziativa dei cittadini europei è un elemento costitutivo fondamentale.</p>
      <p sl="nl">Ho però votato contro la relazione al momento della votazione finale per manifestare il mio pieno disaccordo per il mancato accoglimento dell'emendamento n.10. Per quanto concerne lo schema dei finanziamenti e delle donazioni, questo emendamento privava le personalità giuridiche e le attività commerciali del diritto di elargire donazioni annuali fino a 25 mila euro. Il fatto che il Parlamento europeo consenta a questa pratica deplorevole di continuare darà la possibilità a società e a gruppi di pressione di esercitare una forte influenza sui partiti politici e sulle fondazioni europee offrendo loro sostegno finanziario. Mi oppongo a questo e per questo ho espresso un voto di protesta.</p>
    </intervention>
    <intervention id="3-415-500" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Signor Presidente, ho votato a favore della presente relazione poiché promuove migliori condizioni per la governance del mercato unico, che prevedono il coinvolgimento dei partner. È necessario tuttavia che questo tipo di politiche mantenga sempre in primo piano il cittadino e che si conferisca al Parlamento maggiore rilevanza politica in materia di mercato unico.</p>
    </intervention>
    <intervention id="3-415-625" speaker_id="96862" name="Sophie AUCONIE" is_mep="True" mode="written" nationality="France" birth_date="19-08-1963" birth_place="Dugny" p_group="Group of the European People's Party (Christian Democrats)" m_state="FR">
      <p sl="fr">Signor Presidente, mi sono espressa a favore della relazione della collega, onorevole Kalniete, e delle relazioni dell’onorevole Busoi e dell’onorevole Correia de Campos. Le tre relazioni sono state redatte a seguito della proposta della Commissione europea concernente l’atto per il mercato unico. Lo scopo, che condivido pienamente, del Commissario per il mercato interno, Michel Barnier, è di rilanciare il mercato unico e avvicinarlo ai cittadini. L’atto per il mercato unico deve essere considerato come un’opportunità di dimostrare ai cittadini che l’integrazione europea, ed in particolare il mercato unico, esistono nel loro interesse e non contro di loro. Garantire l’accesso ai servizi bancari di base, o più in generale salvaguardare la qualità e l’accessibilità dei servizi essenziali per i nostri concittadini, rappresenta un passo avanti in questa direzione.</p>
    </intervention>
    <intervention id="3-415-750" speaker_id="96680" name="Zigmantas BALČYTIS" is_mep="True" mode="written" nationality="Lithuania" birth_date="16-11-1953" birth_place="Šilutė" p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">Signor Presidente, una delle sfide principali nel rilancio del mercato unico è di riuscire a garantire leadership, impegno e coordinamento efficaci sul piano politico; ne consegue che un ruolo di guida ad ampio spettro ai livelli più alti della politica è fondamentale. La Commissione europea deve assumersi un ruolo di coordinamento maggiore e il suo Presidente dovrebbe ottenere un mandato che gli permetta di organizzare e supervisionare il rilancio del mercato unico, in stretta collaborazione con il Presidente del Consiglio europeo e le autorità competenti degli Stati membri. Approvo la presente relazione poiché ritengo necessario migliorare il coordinamento politico a tutti i livelli, allo scopo di implementare opportunamente le priorità del mercato unico volte a promuovere crescita economica, competitività, economia sociale di mercato e sostenibilità all’interno dell’Unione.</p>
    </intervention>
    <intervention id="3-416-000" speaker_id="96846" name="George BECALI" is_mep="True" mode="written" nationality="Romania" birth_date="25-06-1958" birth_place="Brăila" p_group="Non" m_state="RO">
      <p sl="ro">Signor Presidente, mi sono espresso a favore delle proposte della relatrice e dell’approccio adottato dalla Commissione nella comunicazione intitolata “Verso un atto per il mercato unico”, nonché della convinzione che sia opportuno istituire un forum annuale sul mercato unico. Le autorità locali e regionali devono essere maggiormente coinvolte nella costruzione del mercato unico; anche il dialogo con le parti sociali e la società civile è essenziale per ristabilire la fiducia nel mercato unico.</p>
      <p sl="ro">Sono anch’io dell’avviso che il ricorso a regolamenti anziché direttive contribuirebbe a un contesto normativo più chiaro e ridurrebbe i costi connessi al recepimento. Ritengo inoltre che ogni sessione di primavera del Consiglio europeo debba essere dedicata alla valutazione dello stato del mercato unico. Sarà inoltre opportuno che entro la fine del 2011 la Commissione presenti una proposta legislativa relativa al ricorso ai meccanismi alternativi di risoluzione delle controversie.</p>
    </intervention>
    <intervention id="3-417-000" speaker_id="96681" name="Vilija BLINKEVIČIŪTĖ" is_mep="True" mode="written" nationality="Lithuania" birth_date="03-03-1960" birth_place="Linkuva" m_state="LT">
      <p sl="lt">Signor Presidente, ho votato a favore della presente relazione in quanto ritengo che la rivitalizzazione del mercato unico europeo richieda una pianificazione strategica, non soltanto di misure specifiche, ma anche di sistemi efficaci per utilizzarle. Una delle misure principali sottolineata più e più volte da numerosi rappresentanti dei cittadini e dei gruppi d’interesse, nonché dallo stesso professor Monti, è la garanzia di una leadership politica nel presente progetto, così importante per l’intera Unione. Questo sarebbe un chiaro segnale per tutta l’Unione europea circa la necessità di completare il mercato interno. Un’ulteriore misura di altrettanta importanza è, a mio avviso, l’intensificazione del dialogo con le parti sociali e la società civile. Nel redigere qualsiasi norma che abbia a che fare con il mercato unico, e che potrebbe quindi avere impatto sul mercato del lavoro, le parti sociali dovrebbero sempre essere coinvolte attivamente nella fase preparatoria. È inoltre fondamentale estendere e intensificare il partenariato con le autorità locali e regionali nel processo di creazione del mercato unico, poiché, dal punto di vista pratico, è proprio a questo livello che la maggior parte delle norme dovrà trovare applicazione.</p>
      <p sl="lt">Infine concordo sul fatto che non è sufficiente limitarsi ad adottare una serie di misure per avvicinare l’Europa ai suoi cittadini. È cruciale, infatti, informare costantemente i cittadini circa i progressi compiuti nell’ambito della creazione del mercato unico, nonché sui benefici che esso apporta, di modo che siano consapevoli dei diritti e delle opportunità offerti loro dall’Unione europea e da uno dei suoi capisaldi: il mercato interno comune.</p>
    </intervention>
    <intervention id="3-418-000" speaker_id="96775" name="Lara COMI" is_mep="True" mode="written" nationality="Italy" birth_date="18-02-1983" birth_place="Garbagnate Milanese" p_group="Group of the European People's Party (Christian Democrats) - Vice" m_state="IT">
      <p sl="it">Ho votato a favore di questa relazione. La governance e il partenariato sono due aspetti essenziali per rilanciare il mercato unico. In particolare, il ruolo del Parlamento europeo nell'elaborazione della legislazione sul mercato unico può essere ancora più rafforzato. Il trattato di Lisbona ha già dato un grande contributo in questa direzione, ma solo questo non basta. Penso, in particolare, a quei dossier nei quali il Parlamento esprime una posizione forte e chiara, ma divergente rispetto a quella del Consiglio e dei governi degli Stati membri. Penso ad esempio, all'annosa questione dell'indicazione d'origine dei prodotti, il cosiddetto "Made In ", in particolare nel regolamento sul settore tessile che sto seguendo personalmente. Infatti, se il Parlamento ha il potere di bloccare l'adozione di un atto qualora non trovi l'accordo con il Consiglio, questo a volte non è sufficiente. Devono cambiare la mentalità e l'atteggiamento di tutti gli attori coinvolti. Dobbiamo dare tutti insieme una maggiore democraticità all'Europa.</p>
    </intervention>
    <intervention id="3-418-250" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">Signor Presidente, il rafforzamento della governance economica europea, come pure il coordinamento per la realizzazione della strategia Europa 2020 e il rilancio del mercato unico, svolgono un ruolo chiave nell’ambito della rivitalizzazione dell’economia europea. È necessario che il mercato unico sia competitivo al fine di apportare vantaggi concreti ai lavoratori, agli studenti, ai pensionati e ai cittadini in generale nonché alle imprese, in particolare le piccole e medie imprese (PMI), nella loro vita quotidiana. Una delle sfide principali per il rilancio del mercato unico sia quella di assicurare la leadership, l'impegno e il coordinamento sul piano politico. È mia convinzione che il buon governo del mercato unico non possa che basarsi su informazioni precise e di buona qualità sul funzionamento del mercato unico. Questo richiede strumenti idonei per il monitoraggio e la valutazione delle politiche in materia di mercato unico, per collegare le diverse fasi del ciclo decisionale dalla progettazione alla realizzazione. È inoltre fondamentale coinvolgere gli Stati membri nella valutazione e nel controllo della regolamentazione del mercato unico.</p>
    </intervention>
    <intervention id="3-418-500" speaker_id="96706" name="João FERREIRA" is_mep="True" mode="written" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">Signor Presidente, la relazione della Commissione sull’atto per il mercato unico fa seguito al rapporto del professor Monti su “Una nuova strategia per il mercato unico”. È questo il contesto in cui si colloca la presente relazione. Gli obiettivi sono chiari: consolidare la libera concorrenza ed accelerare il processo di liberalizzazione e privatizzazione di diversi settori economici e sociali. La relazione è formulata in modo tale da celare le sue reali intenzioni. È infatti sintomatica l’affermazione secondo cui essa sarebbe volta a rafforzare “un’economia di mercato altamente competitiva”, con l’obiettivo della piena occupazione e del progresso sociale nonché di un elevato livello di tutela e miglioramento della qualità dell’ambiente. Vi si trovano ricca di contraddizioni e demagogia, in particolare dove si afferma che “le imprese, in particolare le [piccole e medie imprese] PMI, e i cittadini europei” saranno al cuore del mercato unico.</p>
      <p sl="pt">Senza dubbio saranno al cuore delle conseguenze negative del mercato unico, che sono diventate sempre più evidenti negli ultimi decenni. Le conclusioni del Consiglio del 25 marzo sul Patto euro plus, adottate in quest’Aula, svelano la lotta condotta apertamente contro lavoratori, giovani e pensionati, ovvero contro i cittadini europei in generale.</p>
    </intervention>
    <intervention id="3-419-000" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Signor Presidente, la presente relazione è parte di un pacchetto che fa capo alla comunicazione della Commissione sull’atto per il mercato unico, la cui proposta fa seguito al rapporto del professor Monti intitolato “Una nuova strategia per il mercato unico”.</p>
      <p sl="pt">È quindi volta a consolidare la libera concorrenza ed accelerare il processo di liberalizzazione e privatizzazione, sebbene sia formulata in modo tale da celare le sue reali intenzioni: vi si afferma, ad esempio, che si mira ad “un’economia di mercato altamente competitiva” con l’obiettivo della piena occupazione e del progresso sociale nonché di un elevato livello di tutela e miglioramento della qualità dell’ambiente e aggiunge che, per questo motivo, si propone di porre le imprese, in particolare le piccole e medie imprese (PMI), ed i cittadini europei al cuore del mercato unico.</p>
      <p sl="pt">È tuttavia sufficiente leggere le conclusioni del Consiglio del 25 marzo, ed in particolare la parte in merito al Patto euro plus, per comprendere chiaramente quale sia il vero obiettivo del testo: una guerra al mondo del lavoro, alla contrattazione collettiva, ai sindacati, ai pensionati e al loro diritto alla pensione. Si mira ad accelerare il processo di concentrazione ed accumulo di capitali a vantaggio dei gruppi monopolistici, soffocando così sul nascere ogni tentativo di tutelare le PMI, i lavoratori ed il settore dei servizi. Il mio è dunque un voto contrario.</p>
    </intervention>
    <intervention id="3-419-250" speaker_id="96993" name="Lorenzo FONTANA" is_mep="True" mode="written" nationality="Italy" birth_date="10-04-1980" birth_place="Verona" p_group="Non" m_state="IT">
      <p sl="it">Signor Presidente, onorevoli colleghi, la relazione presentataci dalla collega del PPE, ha degli aspetti sicuramente condivisibili dal nostro gruppo come la necessità di un maggior coinvolgimento delle Regioni ed anche una maggiore trasparenza. Questo però non basta ad incontrare il mio voto favorevole, visto che gli elementi che non mi trovano d'accordo sono più numerosi. Per esempio, la convinzione che la Commissione dovrà avere un ruolo ancor più importante, i troppi riferimenti al tema della procedura di infrazione ed il mandato al Presidente della Commissione per coordinare il rilancio del Mercato Unico.</p>
    </intervention>
    <intervention id="3-419-375" speaker_id="1164" name="Bruno GOLLNISCH" is_mep="True" mode="written" nationality="France" birth_date="28-01-1950" birth_place="Neuilly-sur-Seine" p_group="Non" m_state="FR">
      <p sl="fr">Signor Presidente, tra tutte le relazioni sul mercato unico che abbiamo adottato oggi, e di fronte alle quali ho espresso voto contrario, la relazione Kalniete risalta in modo particolare. Ha la sfrontatezza di parlare d’altro rispetto all’integrazione e al consolidamento del mercato unico, che ha compiuto venticinque anni senza che i cittadini europei ne ottenessero anche solo lontanamente benefici tangibili.</p>
      <p sl="fr">Nel testo si menziona, ad esempio, la necessità di ascoltare i cittadini, proponendo che ogni anno si identifichino e si tenga conto dei principali motivi di insoddisfazione e frustrazione. Sarebbe davvero una novità! “No alla liberalizzazione dei servizi pubblici” direbbero i cittadini esasperati dai ritardi dei servizi postali, dal costo dal continuo aumento dell’energia, dal deterioramento delle linee ferroviarie e così via. E tutto ciò cesserebbe! I cittadini ne hanno abbastanza della concorrenza sleale, della delocalizzazione e delle importazioni che compromettono la produzione interna.</p>
      <p sl="fr">Potremmo proteggere efficacemente i nostri mercati e le nostre industrie se solo ci liberassimo dell’Organizzazione mondiale del commercio (OMC)! Abbandoniamo il Patto euro plus, che subordina i nostri salari ed il nostro potere d’acquisto alla sopravvivenza di una moneta che ci ha causato soltanto problemi, e sarebbe fatta! Considerando da quanto tempo ormai i dimostranti marciano sotto le nostre finestre gridando queste richieste, chi avete ascoltato finora se non i lobbisti ed i faccendieri?</p>
    </intervention>
    <intervention id="3-419-500" speaker_id="2247" name="Mathieu GROSCH" is_mep="True" mode="written" nationality="Belgium" birth_date="14-09-1950" birth_place="Eupen" p_group="Group of the European People's Party (Christian Democrats)" m_state="BE">
      <p sl="de">Signor Presidente, la presente relazione è di grande importanza, poiché riguarda il mercato unico, e più precisamente come esso, trattandosi di una delle maggiori priorità dell’Unione, possa apportare maggiori benefici ai cittadini e alle imprese europei, assicurando una cooperazione efficace tra le parti interessate.</p>
      <p sl="de">Dialogo e partenariato tra portatori di interesse, come ad esempio i parlamenti nazionali, le autorità locali e regionali e le parti sociali, nonché un maggiore coordinamento devono necessariamente accompagnarsi ad una semplificazione delle norme e ad una loro attuazione più efficace da parte degli Stati membri.</p>
      <p sl="de">Della presente relazione apprezzo in particolar modo il riconoscimento dell'importante ruolo di EURES (il portale europeo della mobilità professionale), in particolare per facilitare la libera circolazione dei lavoratori, poiché questo punto di contatto è estremamente significativo, soprattutto nelle regioni di confine. Le misure concernenti le piccole e medie imprese, che devono contenere informazioni chiare circa il mercato interno, sono altrettanto importanti.</p>
    </intervention>
    <intervention id="3-419-625" speaker_id="2338" name="Ian HUDGHTON" is_mep="True" mode="written" nationality="United Kingdom" birth_date="19-09-1951" birth_place="Forfar" p_group="Group of the Greens/European Free Alliance" m_state="GB">
      <p sl="en">Signor Presidente, la relazione Kalniete sottolinea giustamente l’importanza delle autorità che agiscono ad un livello immediatamente inferiore rispetto ai governi degli Stati membri nell’attuazione delle norme relative al mercato unico. Condivido questa visione e ritengo che, una volta che la Scozia avrà riottenuto la propria indipendenza, sarà opportuno coinvolgere pienamente le autorità locali che fanno capo al governo nazionale scozzese nella realizzazione del mercato unico.</p>
    </intervention>
    <intervention id="3-419-640" speaker_id="96693" name="Juozas IMBRASAS" is_mep="True" mode="written" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="lt">Signor Presidente, mi sono espresso a favore della presente relazione poiché propone di adottare una direttiva che coinvolga maggiormente i governi nazionali e le autorità regionali nell’elaborazione di una nuova direttiva, attraverso una fase di consultazione con i datori di lavoro, i sindacati e le associazioni professionali. Invita la Commissione a comunicare il calendario di realizzazione dell'Atto per il mercato unico e a pubblicare regolarmente i progressi concreti per sensibilizzare i cittadini europei sulla sua attuazione e porne in evidenza i . Propone di estendere il partenariato con gli enti locali e regionali dalla politica di coesione alle politiche per il mercato unico. Le norme del mercato unico sono molto spesso applicate e fatte rispettare dalle autorità degli Stati membri a livello regionale o locale. L'esperienza tratta dall'attuazione della direttiva sui servizi ha chiaramente dimostrato che il coinvolgimento degli enti locali e regionali può essere estremamente importante per garantire che la legislazione relativa al mercato unico sia adeguatamente attuata e applicata. L'elemento di dialogo e di partenariato della governance del mercato unico debba essere rafforzato mediante un più forte coinvolgimento dei parlamenti nazionali. L'entrata in vigore del trattato di Lisbona offre ai parlamenti nazionali l'opportunità di partecipare all'elaborazione delle regole del mercato unico lungo l'intero processo legislativo e ad attività congiunte con il Parlamento europeo; la partecipazione dei parlamenti nazionali in una fase iniziale dell'elaborazione della proposta di direttiva a livello europeo potrebbe accelerare l'adozione di successive misure di recepimento a livello degli Stati membri. Un continuo scambio di informazioni con i parlamenti nazionali in merito ai progressi del recepimento potrebbe anche facilitare il processo di recepimento.</p>
    </intervention>
    <intervention id="3-419-656" speaker_id="96771" name="Jarosław KALINOWSKI" is_mep="True" mode="written" nationality="Poland" birth_date="12-04-1962" birth_place="Wyszków" m_state="PL">
      <p sl="pl">Signor Presidente, tutte le misure volte allo sviluppo e all’integrazione degli Stati membri sono degne di considerazione. Indubbiamente l’attuale sistema di cooperazione economica – il mercato unico dell’Unione europea – facilita la vita dei cittadini, anche e soprattutto attraverso la rimozione delle barriere commerciali e l’introduzione della libera circolazione delle persone. È tuttavia necessario avanzare nuove proposte per prevenire la stagnazione del sistema. Dobbiamo riflettere sull’opportunità di una guida politica ad alto livello per il rilancio del mercato unico.</p>
      <p sl="pl">Al Presidente del Consiglio europeo deve essere conferito il mandato di coordinare e monitorare il rilancio del mercato unico, in stretta collaborazione con il Presidente della Commissione., assicurando al contempo il costante coinvolgimento degli Stati membri. Il partenariato come strumento di dovernance del mercato unico dovrebbe fondarsi sul dialogo con i parlamenti nazionali e sulla cooperazione con le autorità locali e regionali. Una costante cooperazione promuoverebbe un’adeguata attuazione delle direttive e produrrebbe i risultati desiderati.</p>
    </intervention>
    <intervention id="3-419-687" speaker_id="96704" name="Edvard KOŽUŠNÍK" is_mep="True" mode="written" nationality="Czechia" birth_date="30-01-1971" birth_place="Olomouc" p_group="European Conservatives and Reformists Group" m_state="CZ">
      <p sl="cs">Signor Presidente, mi esprimo a favore della versione finale della presente relazione sulla governance e il partenariato nel mercato unico e in particolare delle priorità in essa delineate. Una valutazione periodica dello stato del mercato interno migliorerebbe, a mio avviso, il suo funzionamento. Un migliore funzionamento consultazioni più ampie, più interattive e più trasparenti in merito alle politiche proposte. Se convinceremo gli Stati membri a mettere a disposizione del pubblico tabelle di correlazione per tutti gli atti legislativi concernenti il mercato unico, avremo la possibilità di ridurre fino allo 0,5 per cento il deficit di recepimento di tali direttive per quanto riguarda sia i recepimenti in sospeso che quelli non corretti.</p>
      <p sl="cs">Prerequisito fondamentale è però l’adozione da parte della Commissione di un approccio più attivo per quanto riguarda la trasposizione della normativa comunitaria rispetto alla sua condotta attuale, ad esempio, nel caso della direttiva sui servizi nel mercato interno. Tale direttiva è fondamentale per il buon funzionamento del mercato interno. Sfortunatamente però molti Stati l’hanno recepita con abbondante ritardo e spesso n modo scorretto, nel tentativo di applicare i principi del nazionalismo economico, e la Commissione non ha alzato un dito per cambiare la situazione. Ho votato a favore della presente relazione.</p>
    </intervention>
    <intervention id="3-419-718" speaker_id="96816" name="Giovanni LA VIA" is_mep="True" mode="written" nationality="Italy" birth_date="28-06-1963" p_group="Group of the European People's Party (Christian Democrats)" m_state="IT">
      <p sl="it">Egregio Presidente, onorevoli colleghi, la relazione che ho sostenuto racchiude in sé moltissimi dei principi che personalmente ritengo fondanti per l'Unione europea. Mi riferisco in termini generali alla tipologia di dialogo che dovrà necessariamente instaurarsi quanto prima possibile tra i cittadini e le istituzioni di vario livello. Tale aspetto assume connotati particolari e diversificati in relazione alla vita di noi tutti cittadini europei, ma assume contorni ben più rilevanti ove si consideri la creazione di un mercato unico finalizzato a rivitalizzare l'intera economia europea e a migliorare la comunicazione tra gli organi legislativi e i diretti beneficiari. Procedere in tale direzione guardando a nuove modalità di governance, monitorando le procedure di vario genere, ma al contempo semplificando l'approccio del cittadino verso la pubblica amministrazione, ritengo sia prioritario nel percorso verso la crescita comune.</p>
    </intervention>
    <intervention id="3-419-734" speaker_id="105849" name="Agnès LE BRUN" is_mep="True" mode="written" nationality="France" birth_date="28-12-1961" birth_place="Chaumont en Vexin" p_group="Group of the European People's Party (Christian Democrats)" m_state="FR">
      <p sl="fr">Signor Presidente, ad ottobre dell’anno scorso, il Commissario per il mercato interno ed i servizi, Michel Barnier, ha presentato l’atto per il mercato unico, una serie di cinquanta proposte volte alla promozione della crescita nell’Unione europea. Il Parlamento europeo fu allora invitato ad esprimere un parere sulle varie sezioni del documento. Il terzo capitolo dell’atto era rivolto agli Stati membri ed alle istituzioni, affinché attuassero le misure necessarie per avvicinare i cittadini al mercato unico. In particolare, tale riavvicinamento sarà raggiunto attraverso il lancio di un sistema valutazione reciproca per la direttiva sui servizi del 2006, nonché attraverso l’intensificazione delle consultazioni e del dialogo con la società civile, sia in fase di elaborazione che in fase di recepimento dei testi, nonché nella risoluzione dei problemi. Ho votato a favore della risoluzione del Parlamento poiché accoglie gli impegni assunti dalla Commissione e sottolinea l’importanza di una maggiore chiarezza nei testi europei o della possibilità di avvalersi dei propri poteri per imporre sanzioni che obblighino gli Stati membri a rispettare i propri impegni.</p>
    </intervention>
    <intervention id="3-419-750" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Signor Presidente, ho circa votato a favore della presente relazione che delinea le sfide principali per il rilancio del mercato unico, vale a dire assicurare la leadership, l’impegno e il coordinamento sul piano politico. Le cinquanta proposte per il rilancio del mercato unico comprendono numerosi portafogli, che riguardano essenzialmente le competenze dei diversi commissari in seno alla Commissione e la sfera di competenza di varie commissioni del Parlamento europeo. Nel Consiglio, l'atto per il mercato unico è stato inoltre suddiviso in diverse configurazioni dell’istituzione Consiglio il cui ruolo ed efficacia variano notevolmente. Anche le istituzioni nazionali differiscono molto nei modi in cui sono configurate e nelle loro culture organizzative.</p>
    </intervention>
    <intervention id="3-419-875" speaker_id="95017" name="Iosif MATULA" is_mep="True" mode="written" nationality="Romania" birth_date="23-08-1958" birth_place="Tamasda" p_group="Group of the European People's Party (Christian Democrats)" m_state="RO">
      <p sl="ro">Signor Presidente, gli Stati membri devono adottare una posizione ferma e condivisa per migliorare il funzionamento del mercato unico europeo e prevenire il riemergere del protezionismo economico, che potrebbe con tutta probabilità comportare una frammentazione del mercato interno e una riduzione della competitività. L’obiettivo dell’atto per il mercato unico è lo sviluppo della cooperazione amministrativa tra gli Stati membri, anche attraverso un potenziamento del ruolo delle autorità regionali per ottenere un coordinamento anche a livello regionale. Purtroppo è piuttosto difficile avviare programmi simili a livello regionale a causa delle disparità economiche esistenti tra le regioni europee;. Per rilanciare le regioni meno sviluppate dobbiamo concentraci maggiormente sul capitale umano; la prosperità di una regione, infatti, dipende innanzi tutto dalla produttività e dalle competenze dei suoi abitanti, oltre che dai livelli di investimento di capitale e dalla loro capacità di innovazione. Vi sono tuttavia sostanziali differenze anche tra le regioni di uno stesso Stato membro.</p>
      <p sl="ro">Ritengo che, per adattare il mercato unico europeo alle necessità dei cittadini, sia necessario innanzi tutto migliorare la mobilità dei lavoratori. La libera circolazione dei lavoratori contribuisce in modo significativo a ridurre le disparità tra le varie regioni. Un ulteriore aspetto chiave sono le disposizioni in materia di istruzione e formazione permanente per i lavoratori. I lavoratori specializzati o che si sono riqualificati per intraprendere una nuova carriera possono più facilmente rispondere alle esigenze del mercato grazie al loro alto grado di mobilità.</p>
    </intervention>
    <intervention id="3-420-000" speaker_id="96742" name="Jean-Luc MÉLENCHON" is_mep="True" mode="written" nationality="France" birth_date="19-08-1951" birth_place="Tanger" p_group="Confederal Group of the European United Left - Nordic Green Left" m_state="FR">
      <p sl="fr">Signor Presidente, la crisi economica e finanziaria ha dimostrato il fallimento dell’euro-liberalismo, il quadro dogmatico di riferimento del mercato unico. Non soltanto i leader europei non hanno minimamente cambiato rotta, ma continuano a testa bassa sempre nella stessa direzione, consolidando i meccanismi che promuovono, per loro stessa natura, una liberalizzazione incontrollata. La “governance” proposta con il pretesto di migliorare il coordinamento mira invece a scavalcare e punire i parlamenti nazionali che si oppongono all’applicazione di tale dogma. La presente relazione è dannosa per l’economia europea ed è sintomatica di un disprezzo nei confronti della sovranità popolare. Intendo quindi esprimere un voto contrario.</p>
    </intervention>
    <intervention id="3-420-250" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">Signor Presidente, il mercato unico è sempre stato uno dei pilastri dello sviluppo economico europeo. Ritengo che una delle principali sfide per il rilancio del mercato unico sia assicurare la leadership, l’impegno e il coordinamento sul piano politico. Le cinquanta proposte per il rilancio del mercato unico comprendono numerosi portafogli, che riguardano essenzialmente le competenze dei diversi commissari in seno alla Commissione e la sfera di competenza di varie commissioni del Parlamento europeo. È fondamentale che gli Stati membri stabiliscano le proprie priorità ed elaborino la propria tabella di marcia in linea con le priorità del mercato unico.</p>
    </intervention>
    <intervention id="3-420-500" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Signor Presidente, è fondamentale consolidare il mercato interno, in particolare durante la crisi economica, il cui impatto è tuttora profondamente percepito. Dobbiamo ripristinare la sicurezza del mercato del lavoro, che può essere garantita principalmente attraverso un’azione di sostegno alle piccole e medie imprese, forza trainante delle economie nazionali. La relatrice ha apertamente sostenuto un aumento del livello di monitoraggio e valutazione delle politiche in materia di mercato interno e per questo ho espresso voto contrario alla presente relazione. Non è chiaro come si voglia realizzare tutto questo, né quali saranno le conseguenze per i singoli Stati.</p>
    </intervention>
    <intervention id="3-420-625" speaker_id="97280" name="Claudio MORGANTI" is_mep="True" mode="written" nationality="Italy" birth_date="14-04-1973" birth_place="Prato " p_group="Europe of freedom and democracy Group" m_state="IT">
      <p sl="it">Signor Presidente, onorevoli colleghi, ho espresso il mio voto negativo sulla relazione sulla governance e il partenariato nel mercato unico poiché mi sembra troppo sbilanciata. Non vengono cioè valutate, con la dovuta attenzione, alcune problematiche in essere.</p>
      <p sl="it">Non possiamo credere che il grande mercato unico sia la soluzione a tutti i problemi europei, come traspare in alcune parti di questa relazione. Ritengo invece necessario che alcune prerogative e peculiarità dei diversi Stati membri siano tenute in debita considerazione. Non tutti i paesi sono uguali e una misura che può essere utile in uno Stato, può magari provocare gravissimi danni in un altro Stato membro.</p>
      <p sl="it">Inoltre, anche il meccanismo sanzionatorio previsto per le infrazioni va valutato attentamente, poiché si corre il rischio di aggravare situazioni già di per sé critiche con misure ulteriormente dannose. Abbiamo ancora ben presenti tutti i problemi che ha provocato e che continua a provocare, almeno in Italia, la famosa "direttiva servizi", ad esempio nel settore del commercio ambulante e nel settore balneario. Non vorrei che in futuro questi problemi potessero ripresentarsi con sempre maggiore frequenza.</p>
    </intervention>
    <intervention id="3-420-656" speaker_id="96694" name="Rolandas PAKSAS" is_mep="True" mode="written" nationality="Lithuania" birth_date="10-06-1956" birth_place="Telšiai" p_group="Europe of Freedom and Direct Democracy Group" m_state="LT">
      <p sl="lt">Signor Presidente, ho votato a favore della presente risoluzione perché l’istituzione e lo sviluppo dei processi di governance e partenariato sono tra i principali fattori che garantiscono il buon funzionamento del mercato. Si pone l’accento sulla necessità di estendere il partenariato dalla politica di coesione alle politiche del mercato unico. Ritengo che i parlamenti nazionali e le autorità regionali debbano essere maggiormente coinvolti nell’elaborazione della direttiva. Tale coinvolgimento è fondamentale per assicurare che la normativa europea sia adeguatamente attuata ed applicata negli Stati membri, oltre a semplificarne notevole la trasposizione. La giusta considerazione delle necessità e degli interessi della società richiede un processo di consultazioni con i datori di lavoro, i sindacati e le altre associazioni. Si fa notare inoltre che il quadro di governance è istituito attraverso l’interazione tra Stato, società civile e settore privato ed è quindi fondamentale che la governance del mercato unico si basi su principi di trasparenza e responsabilità. L’efficacia delle strutture di governance richiede che gli Stati membri informino in modo regolare, chiaro e preciso la Commissione circa lo stato di attuazione delle direttive. Condivido inoltre la proposta di ridurre allo 0,5 per cento, entro il 2012, il deficit di recepimento delle direttive sul mercato unico, per quanto riguarda rispettivamente sia i recepimenti in sospeso che quelli non corretti.</p>
    </intervention>
    <intervention id="3-420-687" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Signor Presidente, mi sono espressa a favore della presente relazione poiché ne condivido i punti principali che riguardano governance e partenariato nell’ambito del mercato unico. In particolare approvo il richiamo alla necessità di consolidare la leadership e il partenariato a livello politico. Una delle sfide principali del rilancio del mercato unico è proprio quella di assicurare leadership, l’impegno e il coordinamento sul piano politico. Le cinquanta proposte per il rilancio del mercato unico comprendono numerosi portafogli, che riguardano essenzialmente le competenze dei diversi commissari in seno alla Commissione e la sfera di competenza di varie commissioni del Parlamento europeo. Nel Consiglio, l'atto per il mercato unico è stato inoltre suddiviso in diverse configurazioni dell’istituzione il cui ruolo ed efficacia variano notevolmente. Il rafforzamento del dialogo, dell’impegno e del coordinamento a livello politico è essenziale per assicurare il rilancio del mercato unico. Concordo inoltre con la relatrice circa la necessità di, al fine di assicurare la leadership, conferire al Presidente del Consiglio europeo il mandato di coordinare e monitorare il rilancio del mercato unico, in stretta collaborazione con il Presidente della Commissione, dedicando ogni sessione di primavera del Consiglio europeo alla valutazione dello stato del mercato unico.</p>
    </intervention>
    <intervention id="3-420-750" speaker_id="38595" name="Rovana PLUMB" is_mep="True" mode="written" nationality="Romania" birth_date="22-06-1960" birth_place="Bucureşti" m_state="RO">
      <p sl="ro">Signor Presidente, un mercato unico europeo competitivo e privo di ostacoli è fondamentale al fine di apportare vantaggi concreti ai lavoratori, agli studenti, ai pensionati o ai cittadini in generale e alle imprese, in particolare le PMI. La buona governance e la certezza del diritto sono fondamentali per conseguire gli obiettivi economici e sociali del mercato unico, tra cui la libera circolazione dei lavoratori, come pure la promozione di un alto tasso di occupazione, la garanzia di adeguate tutele sociali, la lotta all'esclusione sociale, un livello elevato di istruzione e formazione, e la portabilità delle pensioni. L’esecutivo europeo deve continuare a promuovere lo sportello unico, che integri tutti i servizi esistenti in un solo punto di accesso, offrendo ai cittadini e alle imprese informazioni e assistenza in merito ai propri diritti nel mercato unico, nonché informazioni pratiche sulle norme e le procedure nazionali.</p>
      <p sl="ro">Invito gli Stati membri a sensibilizzare maggiormente il pubblico in merito agli sportelli unici e ai loro servizi specifici. La Commissione europea ha il dovere di integrare i diritti fondamentali in tutta la legislazione in materia di mercato unico.</p>
      <p sl="ro">L’applicazione delle libertà economiche fondamentali del mercato unico non deve pregiudicare i diritti di contrattazione collettiva e il diritto di sciopero, quali definiti dalla legislazione nazionale.</p>
    </intervention>
    <intervention id="3-420-875" speaker_id="96903" name="Paulo RANGEL" is_mep="True" mode="written" nationality="Portugal" birth_date="18-02-1968" m_state="PT">
      <p sl="pt">Signor Presidente, la piena realizzazione di un mercato unico privo di ostacoli e competitivo, in grado di apportare vantaggi concreti ai lavoratori, agli studenti, ai pensionati e ai cittadini in generale nonché alle imprese, in particolare le PMI, nella loro vita quotidiana è fondamentale per il rilancio dell’economia europea ed il potenziamento di crescita, competitività e sostenibilità nell’Unione. Tutti i portatori di interesse – la società, le istituzioni europee, gli Stati membri – hanno quindi il dovere di fare il possibile per assicurare il rilancio del mercato unico e di collaborare al coordinamento delle attività di propria competenza in modo efficace, in particolare al fine di migliorare trasposizione, recepimento ed applicazione delle rispettive norme, sviluppare un quadro normativo più chiaro, garantire un maggiore coinvolgimento delle autorità regionali e locali, promuovere un dialogo aperto, trasparente e continuativo con le parti sociali e la società civile, consolidare la cooperazione amministrativa tra gli Stati membri e sviluppare strumenti che permettano un’adeguata attività di monitoraggio del funzionamento del mercato interno.</p>
    </intervention>
    <intervention id="3-420-937" speaker_id="97022" name="Robert ROCHEFORT" is_mep="True" mode="written" nationality="France" birth_date="19-09-1955" p_group="Group of the Alliance of Liberals and Democrats for Europe" m_state="FR">
      <p sl="fr">Signor Presidente, a seguito relazione del rapporto del professor Monti sul rilancio del mercato unico, la Commissione ha presentato la comunicazione “Verso un atto per il mercato unico”, redatta sotto la guida del Commissario Barnier, perché fosse sottoposta a consultazioni pubbliche. Sulla base dei contributi così ottenuti e in linea con le priorità stabilite, la Commissione proporrà una versione definitiva dell’atto, che dovrà contenere una serie di misure prioritarie per il completamento del mercato unico. Per questo è fondamentale che il Parlamento prenda nota delle proprie priorità e lanci un chiaro messaggio alla Commissione con largo anticipo. La risoluzione sulla governance e il partenariato, che ho sostenuto, richiama ad una leadership politica più forte, ad un miglioramento dell’attuazione delle norme relative al mercato unico, nonché all’introduzione di strumenti di buona governance (riduzione del deficit di recepimento, snellimento degli oneri amministrativi, partenariato con le autorità locali, rafforzamento della partecipazione dei parlamenti nazionali, dialogo con la società civile, e così via). Tra le priorità identificate è incluso un metodo alternativo di risoluzione dei conflitti. È con disappunto che rilevo la mancanza di qualsiasi riferimento ai risarcimenti collettivi. In questo modo il Parlamento europeo ha perso un’occasione per confermare il proprio impegno nell’introdurre in breve tempo di un simile strumento.</p>
    </intervention>
    <intervention id="3-421-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Signor Presidente, ho votato a favore della relazione. La relatrice suggerisce che una delle sfide principali per il rilancio del mercato unico sia assicurare la leadership, l’impegno e il coordinamento sul piano politico. Le cinquanta proposte per il rilancio del mercato unico comprendono numerosi portafogli, che riguardano essenzialmente le competenze dei diversi commissari in seno alla Commissione e la sfera di competenza di varie commissioni del Parlamento europeo. Nel Consiglio l'atto per il mercato unico è inoltre suddiviso in diverse configurazioni dell’istituzione, il cui ruolo ed efficacia variano notevolmente. . Anche le istituzioni nazionali differiscono molto nei modi in cui sono configurate e nelle loro culture organizzative.</p>
    </intervention>
    <intervention id="3-421-500" speaker_id="96819" name="Licia RONZULLI" is_mep="True" mode="written" nationality="Italy" birth_date="14-09-1975" birth_place="Milano" p_group="Group of the European People's Party (Christian Democrats)" m_state="IT">
      <p sl="it">Voto a favore di questa risoluzione perché ritengo che sia essenziale per l'Unione europea il perfezionamento del mercato unico attraverso il sostegno attivo degli Stati membri e di tutte le parti interessate. La partecipazione attiva dei soggetti interessati è realizzabile solo con una modifica dell'attuale politica del mercato unico, che assicuri leadership e impegno per il suo miglioramento. Sono in pieno accordo con la relatrice quando ritiene che il solo rafforzamento della posizione del Consiglio, come istituzione leader dell'attuazione del mercato unico, non basti.</p>
      <p sl="it">È necessario un approccio più mirato in sede di scelta di strumenti legislativi che, accanto all'istituzione, conferisca al Presidente del Consiglio europeo il mandato di coordinare il rilancio del mercato unico, in stretta collaborazione con il Presidente della Commissione. Di fatto, bisogna assicurare una guida politica ad alto livello e invitare gli Stati membri a fissare le proprie priorità e la propria agenda in base alle priorità del mercato unico, al fine di farsi veramente carico della sua attuazione.</p>
    </intervention>
    <intervention id="3-421-562" speaker_id="4545" name="Catherine STIHLER" is_mep="True" mode="written" nationality="United Kingdom" birth_date="30-07-1973" birth_place="Bellshill" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Signor Presidente, ho sostenuto le dodici misure contenute nell’atto per il mercato unico, in particolare per quanto riguarda l’agenda digitale e l’appalto innovativo. Mi auguro che la Commissione le traduca presto in misure legislative efficaci.</p>
    </intervention>
    <intervention id="3-421-625" speaker_id="96974" name="Nuno TEIXEIRA" is_mep="True" mode="written" nationality="Portugal" birth_date="13-01-1973" birth_place="Funchal" p_group="Group of the European People's Party (Christian Democrats)" m_state="PT">
      <p sl="pt">Signor Presidente, la realizzazione del mercato unico si sta rivelando una delle misure da adottare per superare la crisi economica e finanziaria, promuovendo così una maggiore competitività e la piena integrazione europea. È cruciale dunque creare uno spazio europeo in cui le piccole e medie imprese (PMI) possano produrre valore economico aggiunto, come suggerito dalla Commissione nella comunicazione intitolata “Verso un atto per il mercato unico”. È a mio avviso essenziale sostenere le PMI europee e la piena liberalizzazione della circolazione di persone, beni e servizi, al fine di massimizzare i vantaggi prodotti dal mercato unico. La relatrice ha stabilito cinque priorità su cui l’Unione deve concentrarsi, tra le quali desidero sottolineare: la creazione di un brevetto europeo e di un sistema unificato per la risoluzione delle controversie, essenziale per l’innovazione e la creatività; nuovi strumenti per il finanziamento dell’innovazione delle PMI; lo sviluppo dell’e-commerce attraverso l’aumento della fiducia da parte delle imprese e del cittadino grazie a misure contro la pirateria e la contraffazione; un migliore sistema di accesso ai mercati di capitale; l’eliminazione e l’armonizzazione di barriere amministrative e fiscali per le attività transfrontaliere, la revisione dei contratti pubblici ed il partenariato pubblico e privato, nonché la promozione dei contratti transfrontalieri.</p>
    </intervention>
    <intervention id="3-421-656" speaker_id="96698" name="Viktor USPASKICH" is_mep="True" mode="written" nationality="Lithuania" birth_date="24-07-1959" birth_place="Vilnius" m_state="LT">
      <p sl="lt">Signor Presidente, un mercato unico più competitivo rappresenta un’opportunità senza precedenti per stimolare la crescita economica nei paesi europei colpiti dalla crisi. Gli obiettivi economici e sociali del mercato unico (libera circolazione dei lavoratori, lotta all’esclusione sociale e portabilità dei diritti pensionistici) sono irrinunciabili. Perché si possa realizzare un vero mercato unico è tuttavia necessario creare condizioni di buona governance e di certezza del diritto. Le strutture di gestione del mercato unico devono essere il più possibile semplici, altrimenti efficacia e trasparenza rischiano di essere compromesse. Concordo con la relatrice circa la necessità di identificare misure legislative adeguate.</p>
      <p sl="lt">È inoltre essenziale adoperarsi per migliorare la collaborazione amministrativa tra Stati membri, contribuendo così a risolvere problemi urgenti tramite l’attuazione di direttive specifiche. Sono altresì necessari un atteggiamento di reciproca fiducia tra le istituzioni degli Stati membri e un mercato unico più efficace sul lungo termine. Ritengo che la promozione della creazione di posti di lavoro e la realizzazione di un ambiente favorevole alle imprese siano requisiti fondamentali per il rilancio del mercato unico. Un mercato unico funzionante deve incoraggiare il settore imprenditoriale e rimuovere gli ostacoli alla creazione di nuove PMI. Questo vale in particolar modo in la Lituania, dove le PMI sono approssimativamente 31 ogni 1 000 abitanti, rapporto nettamente inferiore rispetto alla media dell’Unione a 27 (40).</p>
    </intervention>
    <intervention id="3-421-671" speaker_id="5737" name="Dominique VLASTO" is_mep="True" mode="written" nationality="France" birth_date="14-08-1946" birth_place="Marseille" p_group="Group of the European People's Party (Christian Democrats)" m_state="FR">
      <p sl="fr">Signor Presidente, accolgo con favore l’adozione delle tre risoluzioni per il rilancio del mercato unico volte al consolidamento della governance e del ruolo delle imprese, della crescita e dei cittadini in quest’ambito. A vent’anni dalla firma dell’Atto unico europeo, la libertà di circolazione di persone, beni e capitali in Europa testimonia il successo di una politica ambiziosa a servizio di cittadini e crescita, una politica in grado di apportare benefici quotidiani a tutti. Non è sufficiente, tuttavia, limitarsi a prendere atto di tutto questo, dato che i cittadini europei si aspettano da noi proposte specifiche per affrontare le sfide future. Nel delineare le nostre priorità, abbiamo raccolto una serie di misure equilibrate che formano un modello politico, economico e sociale chiaro. Per quanto riguarda la presente risoluzione sulla governance e il partenariato, ho deciso di votare a favore di una relazione in grado di conferire una dimensione politica al progetto. Per garantire una migliore informazione dei cittadini, la Commissione dovrà seguire d’ora in poi il monitoraggio del processo di rilancio; in questo modo il mercato unico sarà rappresentato da un organismo europeo, permettendo ai cittadini europei di riconoscersi in un unico progetto, consolidando così l’appartenenza all’Unione europea.</p>
    </intervention>
    <intervention id="3-421-750" speaker_id="97016" name="Angelika WERTHMANN" is_mep="True" mode="written" nationality="Austria" birth_date="07-11-1963" birth_place="Schwarzach" p_group="Non" m_state="AT">
      <p sl="de">Signor Presidente, i risultati concreti degli ultimi decenni vengono ora impiegati per rivitalizzare il mercato interno e come base per l’introduzione di misure correttive. Al fine di prevenire futuri ritardi nel recepimento delle misure a livello nazionale, si farà ricorso agli strumenti previsti dal trattato di Lisbona, coinvolgendo i parlamenti nazionali nell’intero processo legislativo a livello europeo. La seconda proposta, tuttavia, è di gran lunga la più importante. È infatti volta a garantire un adeguato recepimento delle misure a livello regionale e locale, proprio dove avranno il maggiore impatto sui cittadini, nonché ad assicurare che i cittadini siano chiaramente informati in merito alle intenzioni alla base dell'elaborazione e dell’adozione della direttiva a livello europeo.</p>
    </intervention>
    <intervention id="3-422-000" speaker_id="41007" name="Iva ZANICCHI" is_mep="True" mode="written" nationality="Italy" birth_date="18-01-1940" birth_place="Ligonchio " p_group="Group of the European People's Party (Christian Democrats)" m_state="IT">
      <p sl="it">Ho espresso un voto favorevole riguardo alla relazione della collega Kalniete. È importante concentrarsi sul rilancio del mercato unico, ponendo l'accento su azioni ad alto potenziale per la crescita e la creazione di posti di lavoro e atte a fornire risultati concreti e immediatamente percepibili per i cittadini europei. Ritengo inoltre che sia giusto puntare su una semplificazione legislativa per rendere il mercato interno dell'UE più fruibile per le piccole e medie imprese e, soprattutto, operare una rinnovata azione comunitaria per la liberalizzazione delle professioni regolamentate e per il mutuo riconoscimento delle qualifiche.</p>
    </intervention>
    <intervention id="3-423-250" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Voto a favore della presente relazione perché propone una serie di misure progressiste. Il testo stabilisce, infatti, un nesso tra l'atto per il mercato unico e la strategia Europa 2020, ricorda che bisogna tutelare i diritti dei lavoratori, si concentra sulla creazione di nuovi posti di lavoro e consente la portabilità dei diritti pensionistici. Ciononostante, la dimensione sociale della relazione rimane al di sotto delle aspettative.</p>
    </intervention>
    <intervention id="3-423-312" speaker_id="96862" name="Sophie AUCONIE" is_mep="True" mode="written" nationality="France" birth_date="19-08-1963" birth_place="Dugny" p_group="Group of the European People's Party (Christian Democrats)" m_state="FR">
      <p sl="fr">Ho votato a favore della relazione dell'onorevole Correia de Campos, così come ho appoggiato quelle dell'onorevole Kalniete e dell'onorevole Busoi. Le tre relazioni sono state preparate a seguito della presentazione della proposta di atto per il mercato unico da parte della Commissione. L’obiettivo del Commissario per il mercato interno, Michel Barnier, è di rilanciare il mercato unico e, soprattutto, di avvicinarlo ai cittadini, un obiettivo che condivido appieno. L’atto per il mercato unico va visto come un’opportunità per dimostrare ai cittadini che l’integrazione europea, e segnatamente il mercato unico, sono nel loro interesse e non vanno a loro discapito. Assicurare l’accesso ai servizi bancari di base ovvero, più in generale, assicurare che i servizi fondamentali per i nostri cittadini siano di elevata qualità e accessibili, rappresenta un passo proprio in questa direzione.</p>
    </intervention>
    <intervention id="3-423-375" speaker_id="96680" name="Zigmantas BALČYTIS" is_mep="True" mode="written" nationality="Lithuania" birth_date="16-11-1953" birth_place="Šilutė" p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">Ho votato a favore della presente relazione. La frammentazione del mercato interno non consente ai cittadini europei di sfruttare le libertà che sono loro riconosciute e, di conseguenza, riduce la fiducia dei cittadini stessi in questo istituto. La comunicazione della Commissione ci offre uno strumento che dovrebbe agevolarci nella realizzazione di un mercato unico integrato e ben funzionante e che possa favorire la ripresa economica e la competitività in Europa. In questo contesto, vorrei mettere in evidenza un aspetto particolarmente rilevante, ovvero l'importanza della creazione di un mercato energetico unico. Un mercato energetico unico è particolarmente importante per la competitività dell’Europa sia all’interno sia al di fuori dell’UE. La sua creazione, infatti, contribuirebbe a ridurre la dipendenza esterna e a rendere i prezzi dell’energia più abbordabili, equi e competitivi per i nostri cittadini e per le nostre imprese. Le iniziative legislative e non in materia di energia dovrebbero assicurare approvvigionamenti di energia attraverso una rete energetica diversificata, nuove infrastrutture per l'energia rinnovabile, nonché la ricerca e lo sviluppo coordinati di nuove fonti energetiche. Tali iniziative dovrebbero essere attuate sulla base di uno stretto coordinamento tra la Commissione, gli Stati membri e i settori produttivi interessati. Un reale approfondimento del mercato unico a favore dei cittadini, delle imprese e della competitività europea si basa sulla capacità di sviluppare progetti con valore aggiunto europeo nelle infrastrutture, guidati e finanziati a livello di UE, per assicurare l’indipendenza e la sicurezza energetica.</p>
    </intervention>
    <intervention id="3-423-500" speaker_id="96846" name="George BECALI" is_mep="True" mode="written" nationality="Romania" birth_date="25-06-1958" birth_place="Brăila" p_group="Non" m_state="RO">
      <p sl="ro">Ho votato a favore della presente relazione perché su questo fronte dobbiamo assolutamente fare progressi. I cittadini che vogliono studiare, lavorare, fare acquisti o recarsi in un altro Stato membro, infatti, si trovano ancora di fronte a troppi ostacoli. Oltretutto, gli stessi ostacoli si presentano anche alle piccole e medie imprese. I cittadini europei necessitano di maggiori informazioni e, soprattutto, di una legislazione che sia più semplice, più intelligibile e meglio comunicata.</p>
    </intervention>
    <intervention id="3-423-750" speaker_id="28214" name="Jean-Luc BENNAHMIAS" is_mep="True" mode="written" nationality="France" birth_date="02-12-1954" birth_place="Paris" p_group="Group of the Alliance of Liberals and Democrats for Europe" m_state="FR">
      <p sl="fr">Come si suol dire, l’Europa non è solo un mercato ma anche una comunità di cittadini. Ma qual è la realtà dei fatti? Pochi sono i cittadini che ci credono. Per questo motivo è stata presentata questa relazione sul mercato unico per gli europei, approvata quest'oggi per dar seguito all'atto per il mercato unico presentato dalla Commissione a ottobre. La relazione va ad affiancare quella su un mercato unico per le imprese e per la crescita e quella sulla governance nel mercato unico, concentrandosi sulle aspettative dei cittadini, dei consumatori e dei fruitori dei servizi pubblici. Il relatore chiede una maggiore trasparenza delle spese bancarie, ma anche un vero riconoscimento delle qualifiche professionali e la portabilità dei diritti pensionistici. Nel corso dei negoziati siamo riusciti a ottenere un riferimento alla clausola sociale orizzontale introdotta dal trattato di Lisbona, che deve ora essere integrata in tutti gli atti normativi. La relazione, infine, riprende ancora una volta il concetto promosso dal Commissario Barnier di strumenti per i servizi di interesse generale e, più in particolare, per i servizi sociali di interesse generale, attualmente una delle principali preoccupazioni dei cittadini e dei prestatori di servizi sui territori nazionali. Per quanto non legislativa, la relazione ha comunque il merito di mettere i cittadini al centro del completamento del mercato unico, assolutamente necessario.</p>
    </intervention>
    <intervention id="3-424-000" speaker_id="4746" name="Sergio BERLATO" is_mep="True" mode="written" nationality="Italy" birth_date="27-07-1959" birth_place="Vicenza" m_state="IT">
      <p sl="it">Nel 2010 la Commissione ha adottato una proposta per rinnovare la fiducia dei cittadini europei nel mercato unico con l'obiettivo di rafforzare "un'economia sociale di mercato altamente competitiva, volta alla piena occupazione e al progresso sociale". A mio avviso, gli sforzi per realizzare il mercato unico hanno privilegiato il mercato e la sua organizzazione, tralasciando le preoccupazioni e i diritti di cittadini, lavoratori e consumatori.</p>
      <p sl="it">In particolare, è fondamentale l'esistenza di un mercato energetico unico che sia in grado di incoraggiare la competitività europea, riducendo la dipendenza esterna e rendendo più accessibili i prezzi dell'energia. Le iniziative legislative in materia di energia dovrebbero essere attuate in stretto coordinamento tra la Commissione, gli Stati membri e i settori produttivi interessati.</p>
      <p sl="it">La trasparenza delle spese bancarie, dei costi e delle condizioni reali per i crediti ipotecari, inoltre, sono elementi fondamentali sia per tutelare consumatori e investitori, sia per garantire l'accesso al credito ai cittadini e alle piccole imprese.</p>
      <p sl="it">Infine, ritengo che un reale approfondimento del mercato unico a favore dei cittadini, delle imprese e della competitività europea si basi sulla capacità di sviluppare progetti, finanziati a livello di UE, nelle infrastrutture. Incoraggio pertanto la Commissione a presentare proposte legislative in questo settore.</p>
    </intervention>
    <intervention id="3-424-500" speaker_id="38610" name="Slavi BINEV" is_mep="True" mode="written" nationality="Bulgaria" birth_date="10-12-1965" birth_place="Sofia" p_group="Non" m_state="BG">
      <p sl="bg">Convengo con il relatore che un mercato unico funzionante è un fattore chiave per consentire all'Unione europea di raggiungere il suo pieno potenziale in termini di competitività, di crescita intelligente, inclusiva e sostenibile, di creazione di nuovi e migliori posti di lavoro. La strategia del mercato unico dovrebbe rafforzare il benessere sociale e i diritti dei lavoratori, garantendo condizioni di lavoro eque per tutti gli europei. Ho quindi votato a favore dell’iniziativa legislativa. Ritengo, inoltre, che la Commissione europea debba adottare misure per favorire la mobilità dei cittadini. Apprezzo che la relazione inviti la Commissione a pubblicare un Libro verde sul riconoscimento delle qualifiche professionali e a istituire un “quadro di valutazione della mobilità” per misurare la mobilità nell’UE.</p>
    </intervention>
    <intervention id="3-425-000" speaker_id="96681" name="Vilija BLINKEVIČIŪTĖ" is_mep="True" mode="written" nationality="Lithuania" birth_date="03-03-1960" birth_place="Linkuva" m_state="LT">
      <p sl="lt">Ho votato a favore della presente relazione. A mio avviso, infatti, se vogliamo ripristinare la fiducia dei cittadini europei nel mercato unico e promuovere il concetto di Unione europea, dobbiamo intraprendere altre iniziative per rafforzare i diritti sociali dei cittadini e il loro rispetto. La relazione individua una serie di ambiti in cui è necessario intervenire a livello sia nazionale sia europeo. In particolare, si concentra sulla necessità di creare nuovi posti di lavoro tenendo conto dei cambiamenti demografici e del mercato del lavoro occorsi negli Stati membri e dei diritti dei lavoratori, nonché, particolarmente importante, assicurando condizioni di lavoro eque per tutti e promuovendo, al contempo, la mobilità dei lavoratori tra gli Stati membri.</p>
      <p sl="lt">La relazione sottolinea la necessità di rafforzare i diritti dei cittadini in quanto consumatori e fruitori di servizi pubblici e di organizzare campagne informative adeguate per sensibilizzare i cittadini circa i loro diritti e le loro libertà. Il testo richiama l’attenzione sulla riforma del quadro per il riconoscimento delle qualifiche professionali e sulla necessità di assicurare la portabilità dei diritti pensionistici, incoraggiando, al contempo, gli Stati membri a coordinare meglio le loro politiche in materia di pensioni.</p>
    </intervention>
    <intervention id="3-425-500" speaker_id="39722" name="Sebastian Valentin BODU" is_mep="True" mode="written" nationality="Romania" birth_date="07-12-1970" birth_place="Constanţa" p_group="Group of the European People's Party (Christian Democrats)" m_state="RO">
      <p sl="ro">La comunicazione della Commissione intende ripristinare la fiducia dei cittadini nel mercato unico ma, se letta congiuntamente con la strategia Europa 2020, manca di chiarezza. Molte delle proposte che vi figurano, infatti, si sovrappongo a diverse altre iniziative. In simili circostanze, occorrono maggiore coerenza, efficacia e governance per un rinnovato mercato unico che promuova la crescita, l'occupazione e la competitività dell'UE, coinvolgendo cittadini e consumatori. Il Consiglio e gli Stati membri devono promuovere l'impegno europeo e la titolarità nazionale a favore di un mercato unico forte e profondamente radicato. Gli sforzi per realizzare il mercato unico hanno privilegiato il mercato e la sua organizzazione, tralasciando le preoccupazioni e i diritti di cittadini, lavoratori e consumatori, il che può spiegare la riluttanza e la disaffezione dei cittadini europei nei confronti del mercato interno. I cittadini devono essere riportati al cuore del mercato unico.</p>
      <p sl="ro">Questo concetto è affermato con chiarezza nell'introduzione del documento; le proposte per conseguire tale obiettivo restano però inadeguate. La relazione Grech, adottata dal Parlamento nel maggio 2010, raccomandava un approccio realmente olistico per il rilancio e il rafforzamento del mercato interno tale da contemplare settori basilari quali le politiche dell'UE in materia di industria, energia e infrastrutture.</p>
    </intervention>
    <intervention id="3-426-000" speaker_id="29074" name="Vito BONSIGNORE" is_mep="True" mode="written" nationality="Italy" birth_date="03-07-1943" birth_place="Bronte" p_group="Group of the European People's Party (Christian Democrats) - Vice" m_state="IT">
      <p sl="it">Il completamento del mercato unico rappresenta un valido strumento per il rilancio dell'economia europea, in particolare per la creazione di posti di lavoro. Le relazioni su tale argomento, che oggi abbiamo approvato in quest'Aula, rappresentano a mio giudizio un importante passo avanti verso un mercato unico integrato e funzionante. Dalla Commissione sono state avanzate cinquanta proposte per lavorare, intraprendere e commerciare insieme in modo più adeguato.</p>
      <p sl="it">Ho votato a favore di questa relazione il cui obiettivo è di garantire un'effettiva libertà economica, ma al contempo tutelare il diritto al lavoro, la piena attuazione del principio di parità retributiva e la libera circolazione dei lavoratori (vale a dire anche il pieno riconoscimento delle professionalità all'interno degli Stati membri). Concordo perciò sulle priorità stabilite dal relatore, quali il potenziamento della vigilanza del mercato europeo, la definizione di un piano d'azione contro la pirateria e la contraffazione e lo sviluppo di una politica di comunicazione che serva a dar risalto alle attività promosse dall'UE.</p>
    </intervention>
    <intervention id="3-427-000" speaker_id="96603" name="Nessa CHILDERS" is_mep="True" mode="written" nationality="Ireland" birth_date="09-10-1956" birth_place="Dublin" p_group="Group of the Progressive Alliance of Socialists and Democrats in the European Parliament" m_state="IE">
      <p sl="en">La presente relazione è parte di un pacchetto costituito da tre relazioni con cui il Parlamento si esprime sulla comunicazione della Commissione sul mercato unico per i cittadini, una comunicazione di ampia portata in cui figurano cinquanta proposte legislative e non e che si divide in tre capitoli dedicati rispettivamente ai cittadini, alle imprese e alla governance. In linea di principio, l’obiettivo dell’atto per il mercato unico è di dar seguito al rapporto del professor Monti, volto proprio a rilanciare il mercato unico.</p>
      <p sl="en">Ho votato a favore della relazione in questione, ma mi sono astenuta dalla votazione su alcuni emendamenti, dal momento che figuravano già nel pacchetto di emendamenti di compromesso che abbiamo negoziato. La mia speranza è che la relazione sappia mettere i cittadini al centro del mercato unico e rafforzare la sua dimensione sociale.</p>
    </intervention>
    <intervention id="3-427-500" speaker_id="photo_generic" name="Ole Christensen, Dan Jørgensen, Christel Schaldemose e Britta Thomsen" is_mep="True" mode="written">
      <p sl="da">Abbiamo votato a favore della relazione sul mercato unico per gli europei che contiene molte proposte importanti per lo sviluppo del mercato unico. Per noi, una delle priorità fondamentali è assicurare che, nel rilanciare un mercato unico più competitivo, siano rispettati i diritti sul mercato del lavoro. In ogni caso, la relazione invita anche la Commissione a individuare ed eliminare gli ostacoli fiscali che gravano ancora sui cittadini europei e a sviluppare ulteriormente la politica in materia di immigrazione per i migranti e i lavoratori stagionali. Dal nostro punto di vista, queste due questioni sono di competenza nazionale. La relazione è stata oggetto di una serie di emendamenti di cui condividiamo lo spirito, ma che non riteniamo adatti a una simile relazione.</p>
    </intervention>
    <intervention id="3-428-000" speaker_id="96775" name="Lara COMI" is_mep="True" mode="written" nationality="Italy" birth_date="18-02-1983" birth_place="Garbagnate Milanese" p_group="Group of the European People's Party (Christian Democrats) - Vice" m_state="IT">
      <p sl="it">Concordo con questa relazione. La creazione di un mercato unico è da sempre uno degli obiettivi principali del processo di integrazione europea e, oggi più che mai, si sente la necessità di rafforzarlo attraverso misure concrete che mirino ad affrontare tre aspetti cruciali.</p>
      <p sl="it">È necessario rafforzare il mercato unico europeo in modo da renderlo altamente efficiente e competitivo e rilanciarlo nel quadro delle politiche dell'Unione per combattere gli effetti della crisi finanziaria. Sono profondamente d'accordo con le proposte avanzate dal Parlamento europeo circa il rafforzamento della fiducia di consumatori e imprese. Ciò che si rivela assolutamente prioritario nella realizzazione di tale progetto è l'adozione di misure urgenti per favorire la mobilità dei cittadini che rendano il mercato più aperto ai lavoratori europei e favoriscano la piena occupazione. Non è più pensabile sviluppare un mercato unico senza un maggior coinvolgimento del cittadino. Penso, ad esempio, al miglioramento dell'accesso ai servizi bancari e ipotecari per la tutela degli investitori, dei consumatori e delle istituzioni finanziarie, o alla soluzione delle questioni ancora irrisolte circa la libera circolazione dei lavoratori, come il reciproco riconoscimento delle qualifiche professionali.</p>
    </intervention>
    <intervention id="3-428-250" speaker_id="96856" name="George Sabin CUTAȘ" is_mep="True" mode="written" nationality="Romania" birth_date="23-02-1968" birth_place="Bacău" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Ho votato a favore della relazione dell’onorevole Correia de Campos perché ritengo che il testo definitivo che ha presentato sia equilibrato. Apprezzo, inoltre, che il relatore abbia ripreso le proposte avanzate nella relazione Grech e relazione nel rapporto del professor Monti.</p>
      <p sl="ro">La principale preoccupazione della Commissione europea dovrebbe essere quella di ripristinare la fiducia dei cittadini nel buon funzionamento del mercato unico. In ogni caso, la suddivisione delle proposte in tre capitoli distinti non consente di avere una visione olistica dell’atto per il mercato unico, come giustamente rileva anche la relazione definitiva dell’onorevole Correia de Campos.</p>
      <p sl="ro">In qualità di relatore ombra a nome del mio gruppo politico per il parere della commissione per gli affari economici e monetari sulla relazione sul mercato unico per gli europei, ho presentato un emendamento volto a invitare gli Stati membri che ancora impongono delle restrizioni ai lavoratori dei nuovi Stati membri che intendono inserirsi sul loro mercato del lavoro a eliminare qualsiasi ostacolo perché questo, ovviamente, favorirebbe la crescita economica, specialmente in tempi di crisi. Con mio grande piacere, l’emendamento ha goduto dell’appoggio della maggior parte degli onorevoli colleghi.</p>
    </intervention>
    <intervention id="3-428-500" speaker_id="4318" name="Harlem DÉSIR" is_mep="True" mode="written" nationality="France" birth_date="25-11-1959" birth_place="Paris" p_group="Group of the Progressive Alliance of Socialists and Democrats in the European Parliament" m_state="FR">
      <p sl="fr">Troppo spesso l’Unione europea e le sue politiche risultano lontane dai cittadini e il progetto europeo pare insensato ai loro occhi. Se il mercato unico si riduce a uno strumento per promuovere una liberalizzazione selvaggia attraverso la deregolamentazione dei servizi pubblici, della previdenza sociale e dei diritti dei lavoratori, che finiscono così per essere esposti a una concorrenza spietata, allora, per quanto ciò abbia e possa avere dei risvolti positivi specifici per i consumatori e per i cittadini europei nella loro vita quotidiana, non possiamo che essere preoccupati. Il gruppo dell'Alleanza progressista dei Socialisti e Democratici al Parlamento Europeo, con la relazione dell’onorevole Correia de Campos, ha lottato perché il rafforzamento del mercato unico fosse accompagnato da una migliore legiferazione e fosse nell’interesse dei cittadini e non solo delle imprese. In particolare, tra gli interessi dei cittadini ricordo la tutela dei diritti dei lavoratori, a fronte della tendenza al dumping sociale, attraverso il riconoscimento esplicito dei contratti collettivi in tutti gli Stati membri dell’Unione, ma anche un quadro riconosciuto per i servizi pubblici e l’accesso universale a tali servizi. L’integrazione del mercato unico deve ora essere accompagnata da progressi nella realizzazione di un’Europa sociale, quanto mai necessaria in un periodo di recessione che continua a colpire i cittadini europei.</p>
    </intervention>
    <intervention id="3-429-000" speaker_id="96859" name="Ioan ENCIU" is_mep="True" mode="written" nationality="Romania" birth_date="14-04-1953" birth_place="Odorheiul-Secuiesc" p_group="Group of the Progressive Alliance of Socialists and Democrats in the European Parliament" m_state="RO">
      <p sl="en">Ho votato a favore della relazione sul mercato unico per gli europei. Le istituzioni europee hanno il compito di promuovere un'economia sociale di mercato fortemente sviluppata e competitiva, che mira alla piena occupazione e al progresso sociale. A mio giudizio, un mercato unico funzionante è un fattore chiave per la crescita dell'Unione europea.</p>
      <p sl="en">La disaffezione dal mercato unico è fonte di preoccupazione e deve essere oggetto di un’analisi approfondita. La relazione, fatto particolarmente importante, ribadisce quali sono i diritti sociali fondamentali dei cittadini con riguardo alle azioni collettive, al diritto del lavoro, alla protezione dell’occupazione e alle ristrutturazioni industriali, in linea con il diritto primario dell’Unione europea.</p>
      <p sl="en">Condivido le strategie di breve termine proposte nella relazione, tra cui il rafforzamento della vigilanza del mercato, la creazione di un unico mercato ipotecario integrato e l’eliminazione degli ostacoli fiscali e della doppia imposizione. L’attuazione di una politica solida per il commercio elettronico, inoltre, accrescerà la fiducia dei cittadini e dei consumatori negli acquisti online. Tra l’altro, apprezzo anche la proposta di definire un piano d’azione per combattere la contraffazione. Un simile piano, infatti, contribuirà a tornare rapidamente alla crescita nel settore delle merci.</p>
    </intervention>
    <intervention id="3-430-000" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ho votato a favore della presente relazione perché contribuisce a realizzare l’idea di un mercato unico che sia più accessibile e attraente per i cittadini europei. È importante notare che il testo include una serie di misure volte a tutelare il rispetto dei valori e dei diritti sociali nella legislazione dell’UE, cosicché questi non possano passare in secondo piano rispetto all’approccio di mercato.</p>
    </intervention>
    <intervention id="3-431-000" speaker_id="96706" name="João FERREIRA" is_mep="True" mode="written" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">Quella sul mercato unico per gli europei è una delle tre relazioni sul mercato interno e sul consolidamento del mercato unico oggetto del dibattito e della votazione odierni. Il relatore cerca, nel testo, di far passare sotto silenzio le conseguenze del suo appoggio alla liberalizzazione sostenendo l’inserimento di una clausola sociale in tutti gli atti normativi relativi al mercato unico, così come sancito dall’articolo 9 del trattato sul funzionamento dell’Unione europea (TFUE) e dalla Carta dei diritti fondamentali dell’Unione europea. In realtà, il relatore è ben consapevole del fatto che né la Commissione né il Consiglio rispettano tale disposizione. Tra l’altro, neanche molti Stati membri la rispettano, come per esempio il Portogallo. Gli appelli alla libera concorrenza e le professioni di fede nel mercato, nelle liberalizzazioni e nelle privatizzazioni si fanno sempre più numerosi. Basti pensare, per esempio, a quanto si insiste sull'attuazione della direttiva sui servizi.</p>
      <p sl="pt">Il nesso con le conclusioni approvate dal Consiglio il 25 marzo e, soprattutto, con il Patto euro plus, appena ribattezzato, è lampante. Inizialmente era stata la Germania a farsi venire l’idea e a battezzarla Patto per la competitività, una dichiarazione di guerra ai lavoratori, ai loro diritti sociali e ai cittadini in generale e una denuncia, al contempo, della mancanza di indipendenza di quei paesi che hanno un'economia più debole e in cui la civiltà sta davvero facendo passi indietro. Per le ragioni illustrate, abbiamo votato contro così come abbiamo fatto per le altre due relazioni.</p>
    </intervention>
    <intervention id="3-432-000" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Quella sul mercato unico per gli europei è una delle relazioni sul mercato interno che fanno parte del pacchetto di relazioni approvate dopo la presentazione da parte della Commissione della sua comunicazione sull’atto per il mercato unico, una proposta che fa seguito al rapporto del professor Monti dal titolo “Una nuova strategia per il mercato unico”.</p>
      <p sl="pt">Il relatore cerca di non far trasparire, nel testo, il suo appoggio alla liberalizzazione, sostenendo l’inserimento di una clausola sociale in tutti gli atti normativi relativi al mercato unico, così come sancito dall’articolo 9 del trattato sul funzionamento dell’Unione europea (TFUE) e dalla Carta dei diritti fondamentali dell’Unione europea. In realtà, il relatore è ben consapevole del fatto che né la Commissione né il Consiglio rispettano tale disposizione. Tra l’altro, neanche molti Stati membri la rispettano, come per esempio il Portogallo. L'intento, in tal modo, è di rafforzare la libera concorrenza e accelerare il processo di liberalizzazione e privatizzazione. Ancora una volta, la relazione non lo nasconde e insiste, infatti, sull’attuazione della direttiva sui servizi.</p>
      <p sl="pt">La relazione, quindi, è in linea con le conclusioni approvate dal Consiglio il 25 marzo e, in particolare, con il Patto euro plus, che, insistendo su un’accelerazione della liberalizzazione, non è altro che una vera e propria dichiarazione di guerra al mondo del lavoro e ai diritti sociali. L'obiettivo principale è quello di accelerare il processo di concentrazione e di accumulo del capitale nelle mani dei gruppi monopolisti, senza cercare in alcun modo di proteggere le PMI, i lavoratori e i servizi pubblici. Per questo motivo, abbiamo votato contro.</p>
    </intervention>
    <intervention id="3-432-250" speaker_id="96993" name="Lorenzo FONTANA" is_mep="True" mode="written" nationality="Italy" birth_date="10-04-1980" birth_place="Verona" p_group="Non" m_state="IT">
      <p sl="it">Signor Presidente, onorevoli colleghi, il collega portoghese nella sua relazione ha introdotto elementi apprezzabili come la necessità di giungere ad un mercato unico favorevole ai temi dei diritti dei consumatori e sopratutto l'inserimento tra le priorità del controllo doganale per le merci provenienti dai Paesi terzi. Oltre a questi aspetti positivi ci sono però punti di divergenza notevoli sul modo in cui gli Stati membri dovrebbero adottare le direttive e sui troppi accenni ad un tipo di imprenditorialità di tipo sociale. La relazione incontrerà pertanto la mia astensione.</p>
    </intervention>
    <intervention id="3-433-000" speaker_id="2247" name="Mathieu GROSCH" is_mep="True" mode="written" nationality="Belgium" birth_date="14-09-1950" birth_place="Eupen" p_group="Group of the European People's Party (Christian Democrats)" m_state="BE">
      <p sl="de">La presente relazione riguarda le diciannove iniziative proposte dalla Commissione con l’intento di mettere i cittadini europei al centro del mercato interno e, allo stesso tempo, di lavorare a un’economia sociale di mercato sostenibile. La relazione incontra il mio favore, soprattutto perché, tra le altre cose, andrà a vantaggio dei cittadini europei, specialmente quelli che vivono in regioni frontaliere.</p>
      <p sl="de">Le misure proposte semplificheranno la vita dei cittadini e delle imprese che vivono in regioni frontaliere. La relazione, infatti, sostiene l’iniziativa volta a riconoscere le qualifiche professionali e l’iniziativa “Gioventù in movimento”. Il testo chiede, inoltre, di individuare ed eliminare gli ostacoli fiscali e di intraprendere un’azione più incisiva per evitare la doppia imposizione. La relazione, infine, chiede condizioni di lavoro eque per tutti gli europei e la portabilità dei diritti pensionistici.</p>
      <p sl="de">Le misure sopracitate metteranno i cittadini al centro del mercato interno, rispondendo con azioni mirate ai loro bisogni specifici.</p>
    </intervention>
    <intervention id="3-434-000" speaker_id="2338" name="Ian HUDGHTON" is_mep="True" mode="written" nationality="United Kingdom" birth_date="19-09-1951" birth_place="Forfar" p_group="Group of the Greens/European Free Alliance" m_state="GB">
      <p sl="en">Ho votato a favore della presente relazione che sottolinea, a ragione, la necessità di “rispettare i principi di sussidiarietà e sovranità nazionale”. Purtroppo, non tutti gli Stati membri sono disposti a riconoscere i titolari di questa sovranità. Nel 1953, il presidente della Corte suprema civile scozzese ha confermato che, a differenza di quanto accade in altre regioni del Regno Unito, la costituzione scozzese stabilisce che la sovranità spetta ai cittadini. È davvero un peccato, quindi, che i partiti unionisti abbiano impedito al governo scozzese di dar seguito a un simile principio organizzando un referendum per l’indipendenza della Scozia.</p>
    </intervention>
    <intervention id="3-434-500" speaker_id="96693" name="Juozas IMBRASAS" is_mep="True" mode="written" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="lt">Ho votato a favore del documento in questione perché bisogna potenziare la vigilanza del mercato europeo, migliorare l'accesso ai servizi bancari di base, creare un unico mercato ipotecario integrato ed eliminare gli ostacoli fiscali e la doppia tassazione. È necessario, inoltre, attuare in modo rapido ed efficace una politica per il commercio elettronico, al fine di accrescere la fiducia dei cittadini e dei consumatori negli acquisti online . Bisogna, poi, definire un piano d'azione contro la contraffazione e la pirateria quale principale strumento preventivo, per garantire la sicurezza, la legalità e la conformità delle merci circolanti nel mercato unico agli standard appropriati. La Commissione e gli Stati membri dovrebbero sviluppare una politica di comunicazione efficace sulla legge sul mercato unico, basata su un controllo della politica della tangibilità verso i cittadini. La relazione chiede, infine, di definire un sistema di parametri di riferimento, basati sulla clausola sociale orizzontale, per valutare la pertinenza di tutte le misure del mercato unico fondato sulle loro competenze sociali nonché sulla loro tangibilità e fattibilità, da utilizzare come base per la politica futura. I cittadini europei devono essere al centro del mercato unico.</p>
    </intervention>
    <intervention id="3-435-000" speaker_id="96771" name="Jarosław KALINOWSKI" is_mep="True" mode="written" nationality="Poland" birth_date="12-04-1962" birth_place="Wyszków" m_state="PL">
      <p sl="pl">Il mercato unico, di cui parliamo quest’oggi, rappresenta incontestabilmente uno dei più importanti risultati raggiunti attraverso l’integrazione economica dell’Unione. Non dobbiamo dimenticare, però, che il nostro compito non è quello di promuovere lo status quo bensì di continuare a inseguire la perfezione. Un insieme coerente dipende dagli elementi che lo compongono, proprio come i pezzi di un puzzle formano, insieme, una costruzione robusta, forte e stabile. E il mercato unico non è formato da altro se non dai cittadini, i cui diritti e doveri dovrebbero sempre essere la nostra priorità. Il nostro obiettivo è promuovere uno sviluppo salutare e continuo che faccia ripartire l’economia. Una crescita simile è possibile solo attraverso un miglioramento in campo economico e sociale e una governance migliore. In tale contesto, dovremmo riflettere e valutare se le politiche non debbano veramente mettere al centro i cittadini. Lo sviluppo e la valorizzazione del capitale umano sono fondamentali e un vero approfondimento del mercato dovrebbe andare a vantaggio di tutti gli europei, siano questi lavoratori, consumatori o imprenditori.</p>
    </intervention>
    <intervention id="3-436-000" speaker_id="96704" name="Edvard KOŽUŠNÍK" is_mep="True" mode="written" nationality="Czechia" birth_date="30-01-1971" birth_place="Olomouc" p_group="European Conservatives and Reformists Group" m_state="CZ">
      <p sl="cs">La relazione sul mercato unico per gli europei avanza una serie di proposte positive, come per esempio la promozione della mobilità dei cittadini o l'eliminazione della doppia imposizione che grava sugli europei, ma propone anche molte iniziative improntate a un’eccessiva regolamentazione che finirebbero per frenare lo sviluppo del mercato unico e per condannare quest’ultimo alla stagnazione. Personalmente non condivido le proposte volte a rafforzare la regolamentazione e la sorveglianza del mercato unico per le operazioni finanziarie al dettaglio, né la proposta che mira a prorogare automaticamente il regolamento in materia di roaming, una normativa che era stata inizialmente concepita come temporanea e che avrebbe ormai dovuto raggiungere il suo obiettivo di allineare i prezzi del roaming. Laddove i meccanismi di mercato falliscono, la regolamentazione dei prezzi finali al dettaglio dovrebbe rappresentare solo l'extrema ratio, come nel caso del regolamento in materia di roaming. L’accorato appello lanciato dai politici affinché il regolamento sia prorogato automaticamente è una mossa populista e non tanto una richiesta razionale e giustificata dai cambiamenti avvenuti sul mercato delle telecomunicazioni dell’UE dal 2007. La proposta di lanciare un concorso televisivo per l'azienda europea transfrontaliera dell'anno, poi, è a mio avviso solo un insensato spreco delle risorse europee. Per le ragioni illustrate, ho deciso di astenermi dalla votazione su questa relazione.</p>
    </intervention>
    <intervention id="3-436-250" speaker_id="96816" name="Giovanni LA VIA" is_mep="True" mode="written" nationality="Italy" birth_date="28-06-1963" p_group="Group of the European People's Party (Christian Democrats)" m_state="IT">
      <p sl="it">Egregio Presidente, onorevoli colleghi, ho votato a favore di questa relazione perché sono fermamente convinto che l'esistenza di un mercato unico costituisca la realizzazione più significativa di un'Europa forte e coesa. Promuovere le imprese dell'economia sociale, garantire la libera mobilità dei cittadini europei, promuovere servizi bancari all'avanguardia a portata di tutti sono solo alcuni punti focali su cui dobbiamo concentrare idee, risorse e progetti. Con riferimento al primo punto, in particolare, accolgo molto favorevolmente l'invito, rivolto alla Commissione, finalizzato alla pubblicazione di un libro verde sul riconoscimento delle qualifiche professionali nei diversi Stati membri dell'UE. Si tratta di un passo importante, che renderà ancora più tangibile il ruolo della formazione in un contesto europeo sempre più aperto.</p>
    </intervention>
    <intervention id="3-436-500" speaker_id="105849" name="Agnès LE BRUN" is_mep="True" mode="written" nationality="France" birth_date="28-12-1961" birth_place="Chaumont en Vexin" p_group="Group of the European People's Party (Christian Democrats)" m_state="FR">
      <p sl="fr">A ottobre, il Commissario per il Mercato interno e i servizi, Michel Barnier, ha presentato l’atto per il mercato unico, un documento che raccoglie cinquanta proposte per promuovere la crescita nell’Unione europea. Il Parlamento europeo è stato invitato a esprimersi sui suoi diversi capitoli. Il secondo capitolo dell’atto si concentra su una serie di proposte volte a ripristinare la fiducia degli europei nel mercato unico. Jacques Delors diceva a suo tempo che è impossibile innamorarsi del mercato unico. Indubbiamente è vero, ma ciò non toglie che possiamo comunque cercare di farne un progetto utile per i cittadini. Per questa ragione, ho appoggiato la risoluzione del Parlamento europeo. La relazione, infatti, accoglie con favore l’equilibrio trovato tra le libertà dei lavoratori e le necessità di un’economia sociale. Il secondo capitolo dell’atto, pertanto, presta particolare attenzione a quelle questioni che sono fondamentali per gli europei, come i servizi pubblici, le infrastrutture per le comunicazioni, la solidarietà, l'occupazione e la protezione dei consumatori. Se questo è l’equilibrio che è stato individuato, è perché la Commissione è ben consapevole che il mercato non può andare a discapito dei cittadini, ma deve invece andare a loro vantaggio sia sul breve sia sul lungo periodo.</p>
    </intervention>
    <intervention id="3-437-000" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ho votato a favore della relazione. Gli sforzi per realizzare il mercato unico hanno privilegiato il mercato e la sua organizzazione, tralasciando le preoccupazioni e i diritti di cittadini, lavoratori e consumatori, il che può spiegare la riluttanza e la disaffezione dei cittadini europei nei confronti del mercato interno.</p>
      <p sl="en">I cittadini devono essere riportati al cuore del mercato unico. Questo concetto è affermato con chiarezza nell'introduzione del documento, tuttavia le proposte per conseguire tale obiettivo restano inadeguate.</p>
    </intervention>
    <intervention id="3-438-000" speaker_id="96742" name="Jean-Luc MÉLENCHON" is_mep="True" mode="written" nationality="France" birth_date="19-08-1951" birth_place="Tanger" p_group="Confederal Group of the European United Left - Nordic Green Left" m_state="FR">
      <p sl="fr">La relazione riconosce una certa disaffezione dei cittadini europei nei confronti del mercato unico ma ne ribadisce, al contempo, la centralità nel progetto europeo. La relazione, poi, chiede di rafforzare la legislazione sociale e di tener conto delle preoccupazioni dei cittadini, un invito indubbiamente positivo cui, però, non è possibile dar seguito in un mercato unico che attualmente è caratterizzato da una concorrenza libera e selvaggia. Poiché la relazione è contraddittoria e fuorviante, voterò contro.</p>
    </intervention>
    <intervention id="3-438-125" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="it">mercato unico è sempre stato uno dei pilastri dello sviluppo economico in Europa. Gli sforzi volti a completare il mercato unico devono concentrarsi sulle preoccupazioni e sui diritti dei cittadini e delle imprese, fornendo loro benefici tangibili. È, inoltre, necessario introdurre un riferimento ai diritti sociali in tutti gli atti normativi relativi al mercato unico e proporre misure volte a promuovere la mobilità dei cittadini e ad assicurare la portabilità dei diritti pensionistici. Solo in questo modo potremo completare un mercato unico che sia anche ben funzionante.</p>
    </intervention>
    <intervention id="3-438-250" speaker_id="96695" name="Radvilė MORKŪNAITĖ-MIKULĖNIENĖ" is_mep="True" mode="written" nationality="Lithuania" birth_date="02-01-1984" birth_place="Kaunas" p_group="Group of the European People's Party (Christian Democrats)" m_state="LT">
      <p sl="lt">Ormai più di cinquant’anni fa i paesi europei hanno deciso di unirsi per creare un mercato unico, proposito che credevano di aver realizzato già venticinque anni fa. In realtà, molti sono i problemi che ancora oggi dobbiamo risolvere prima che il mercato unico possa funzionare in modo davvero efficace e l’Unione europea possa essere competitiva. Tra tutte le misure discusse e riprese nel documento che abbiamo approvato, due sono gli aspetti che, a mio giudizio, rivestono un'importanza particolare: l'apprendimento permanente e la lotta alla disoccupazione giovanile e la creazione di un mercato energetico unico funzionante. Per quanto riguarda i giovani, sono proprio loro che vivranno nell’Europa che stiamo creando. Per questo è importante permettere loro di adeguarsi alle circostanze e di impegnarsi per costruirsi un futuro. La creazione di un mercato energetico rappresenta una nuova politica dell’UE. Poiché non vi è alcun dubbio che le reti intelligenti svolgeranno un ruolo fondamentale nell’economia del futuro, non possiamo stare ad aspettare e dobbiamo dedicare l’attenzione e le risorse necessarie alla loro creazione e al loro miglioramento.</p>
    </intervention>
    <intervention id="3-438-375" speaker_id="96694" name="Rolandas PAKSAS" is_mep="True" mode="written" nationality="Lithuania" birth_date="10-06-1956" birth_place="Telšiai" p_group="Europe of Freedom and Direct Democracy Group" m_state="LT">
      <p sl="lt">Il testo della relazione mi trova d’accordo perché dobbiamo prestare la massima attenzione ai diritti sociali di base, nonché assicurare che i diritti dei consumatori siano rispettati e che i lavoratori, le merci e le imprese possano circolare liberamente. Il mercato unico deve creare le condizioni per una crescita sostenibile e per una crescita dell'occupazione, ponendo i cittadini al centro dell’attenzione. Di conseguenza, è molto importante evitare qualsiasi distorsione della concorrenza. Il mercato unico potrà essere competitivo solo se saranno rispettati i diritti sociali. Per questo motivo, dobbiamo assicurare e continuare a rafforzare il benessere sociale e i diritti dei lavoratori e creare condizioni di lavoro dignitose. In tale contesto, convengo con la proposta volta a non consentire di lavorare sul territorio di uno Stato membro se non si rispettano le disposizioni in materia di salari e di condizioni di lavoro vigenti nel paese in questione. Il principio della parità retributiva per lavori di pari valore deve essere assolutamente rispettato. Al contempo, devono essere eliminati gli ostacoli alla libera circolazione dei lavoratori. Se i mercati del lavoro degli Stati membri devono essere, per l’appunto, aperti a tutti i lavoratori europei, la regolamentazione di tali mercati deve seguire le norme che disciplinano il mercato del lavoro nei singoli Stati membri, ivi compresi i contratti collettivi siglati nei paesi scandinavi. Gli Stati membri devono poter decidere autonomamente se concedere ai cittadini di paesi terzi il diritto di risiedere sul loro territorio. Per essere realmente sociale, il mercato unico richiede una ristrutturazione sostenibile dell'industria e una continua consultazione delle parti sociali. Infine, è importante assicurare che il settore pubblico possa coinvolgere le imprese in modo più efficace nei suoi lavori affinché i cittadini godano di servizi pubblici innovativi e di elevata qualità e di un accesso universale a detti servizi.</p>
    </intervention>
    <intervention id="3-438-500" speaker_id="97197" name="Alfredo PALLONE" is_mep="True" mode="written" nationality="Italy" birth_date="13-09-1947" birth_place="Frosinone" p_group="Group of the European People's Party (Christian Democrats)" m_state="IT">
      <p sl="it">Cari colleghi, ho votato a favore della relazione sul mercato unico per gli europei perché ritengo che l'Europa debba dotarsi di una regolamentazione comune che riesca a soddisfare le esigenze dei cittadini e a colmare squilibri e divergenze del mercato interno. A seguito della crisi economica l'Europa ha bisogno di un mercato in cui al centro delle politiche ci siano i lavoratori e i consumatori. Nel testo sul mercato unico per gli europei si auspica quindi un maggior coordinamento tra le istituzioni europee, gli Stati membri e le imprese al fine di ottenere una politica più forte, programmata dal Parlamento europeo, in grado di sintetizzare le esigenze del mercato europeo.</p>
    </intervention>
    <intervention id="3-438-750" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Ho votato a favore della presente relazione perché condivido le priorità fondamentali che il Parlamento propone alla Commissione. La proposta più importante è rappresentata dall’invito ad adottare misure volte ad aumentare la mobilità dei cittadini europei, in particolare pubblicando entro settembre 2011 un Libro verde sul riconoscimento delle qualifiche professionali, compresa una valutazione del quadro esistente e, se opportuno, di proporre una iniziativa legislativa di riforma di questo quadro nel 2012, valutando nel contempo la fattibilità e il valore aggiunto a livello europeo delle tessere professionali e di un "passaporto europeo delle competenze" nel 2011. La misura in questione, volta a promuovere la mobilità nell’UE, è indubbiamente positiva e si iscrive nella situazione attuale. Ricordo, inoltre, l’invito alla Commissione a presentare entro giugno 2011 una proposta legislativa intesa a garantire l'accesso a determinati servizi bancari di base e a migliorare la trasparenza e la comparabilità delle spese bancarie entro la fine del 2011 e a presentare una proposta legislativa volta a eliminare gli ostacoli che i lavoratori mobili affrontano per assicurare la portabilità integrale delle pensioni.</p>
    </intervention>
    <intervention id="3-439-000" speaker_id="38595" name="Rovana PLUMB" is_mep="True" mode="written" nationality="Romania" birth_date="22-06-1960" birth_place="Bucureşti" m_state="RO">
      <p sl="ro">Il mercato unico per gli europei riguarda principalmente l’occupazione e la creazione di nuovi posti di lavoro, che contribuiranno a creare un ambiente in cui le imprese e i cittadini posso avvalersi appieno dei loro diritti. In pratica, è necessario un approccio più ambizioso alla proposta sulla direttiva in materia di distacco dei lavoratori, volto a un riesame della direttiva che garantisca, insieme alle libertà economiche, la tutela del diritto del lavoro, delle relazioni industriali nonché delle norme e delle pratiche più avanzate e il rispetto dei diritti di rappresentanza e contrattazione collettiva, di azione collettiva, compreso il diritto di sciopero, e la piena attuazione del principio di parità retributiva per lavori di pari valore.</p>
      <p sl="ro">È fondamentale sviluppare una rete europea di trasporto mediante un quadro comune di finanziamenti europei, promuovendo competitività e innovazione e semplificando la mobilità di cittadini e lavoratori attraverso servizi accessibili. A mio avviso, la formazione e le qualificazioni offerte ai lavoratori sono di fondamentale importanza, elementi essenziali per la creazione di posti di lavoro e l’integrazione sociale e di conseguenza per il successo del mercato unico. In conclusione, incoraggio gli Stati membri a eliminare gli ostacoli alla mobilità dei lavoratori provenienti dai nuovi Stati membri, tenendo in considerazione gli effetti positivi della mobilità dei lavoratori nel contesto della crisi finanziaria ed economica.</p>
    </intervention>
    <intervention id="3-439-500" speaker_id="96903" name="Paulo RANGEL" is_mep="True" mode="written" nationality="Portugal" birth_date="18-02-1968" m_state="PT">
      <p sl="pt">La piena realizzazione di un mercato unico competitivo, privo di barriere, è fondamentale per rilanciare l’economica europea e promuovere la crescita, la competitività e la sostenibilità nell’UE. Gli sforzi volti a completare il mercato unico devono concentrarsi sulle preoccupazioni dei cittadini, dei consumatori, degli utenti dei servizi pubblici e delle imprese e fornire loro benefici tangibili, al fine di ripristinare pienamente la fiducia nel progetto europeo e sensibilizzare maggiormente in merito alle opportunità offerte dal mercato unico. In tale contesto, bisogna adottare misure volte ad accrescere la mobilità degli europei e ad assicurare la protezione dei consumatori, nonché a rafforzare il benessere sociale e a tutelare i diritti dei lavoratori.</p>
    </intervention>
    <intervention id="3-439-750" speaker_id="97022" name="Robert ROCHEFORT" is_mep="True" mode="written" nationality="France" birth_date="19-09-1955" p_group="Group of the Alliance of Liberals and Democrats for Europe" m_state="FR">
      <p sl="fr">Ho votato a favore della relazione Correia de Campos. La relazione riguarda diciannove iniziative relative ai cittadini e al mercato unico che figurano nell’atto per il mercato unico presentato dal Commissario Barnier. Questa relazione, che ancora una volta ci ricorda quanto sia importante mettere i cittadini al centro del mercato unico, incontra il mio favore. Troppo spesso gli sforzi per realizzare il “grande mercato” hanno privilegiato il mercato unico e la sua organizzazione. Questo esercizio andrebbe invece condotto nuovamente concentrandosi sulle preoccupazioni e i diritti dei cittadini, dei lavoratori e dei consumatori. Invito, pertanto, la Commissione a dar seguito alle priorità fondamentali individuate dalla risoluzione. In particolare, vorrei ricordare tre obiettivi da realizzarsi urgentemente per rendere il mercato unico più attraente agli occhi dei nostri concittadini: migliorare la mobilità, per esempio riconoscendo le qualifiche professionali oppure assicurando la portabilità dei diritti pensionistici dei lavoratori mobili; ampliare il campo d’applicazione del regolamento in materia di roaming introducendo, in particolare, massimali per i prezzi al dettaglio per la trasmissione dei dati; garantire l'accesso a determinati servizi bancari di base e migliorare la trasparenza e la comparabilità delle spese bancarie in tutta Europa.</p>
    </intervention>
    <intervention id="3-440-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Voto a favore della relazione. L'11 novembre 2010 la Commissione ha adottato una proposta di comunicazione per rinnovare la fiducia dei cittadini europei nel mercato unico. Questo atto per il mercato unico sarà in esame fino al 28 febbraio 2011. L'approccio generale della Commissione si basa sul rapporto del professor Mario Monti al Presidente della Commissione europea, intitolata "Una nuova strategia per il mercato unico". Il suo scopo, ai sensi dell'articolo 3 del trattato sull'Unione europea, consiste nel rafforzare "un'economia sociale di mercato altamente competitiva, volta alla piena occupazione e al progresso sociale, e una tutela elevata nonché il miglioramento della qualità ambientale", riportando le imprese, in particolare le PMI, e i cittadini europei al cuore del mercato unico. La comunicazione della Commissione, intitolata "Verso un atto per il mercato unico. Per un'economia sociale di mercato altamente competitiva" contiene 50 proposte per lavorare, intraprendere e commerciare insieme in modo più adeguato e in particolare il secondo capitolo intitolato "Gli europei nel cuore del mercato per ritrovare la fiducia" contiene 19 iniziative sulla dimensione sociale del mercato unico.</p>
    </intervention>
    <intervention id="3-441-000" speaker_id="96819" name="Licia RONZULLI" is_mep="True" mode="written" nationality="Italy" birth_date="14-09-1975" birth_place="Milano" p_group="Group of the European People's Party (Christian Democrats)" m_state="IT">
      <p sl="it">La piena realizzazione del mercato unico è il passo decisivo per consentire all'Unione europea il pieno raggiungimento del suo potenziale in termini di crescita intelligente, inclusiva e sostenibile.</p>
      <p sl="it">È pertanto necessaria un'armonizzazione delle legislazioni nazionali volta a favorire la libera circolazione delle persone, delle merci, dei servizi e dei capitali. Un mercato interno prospero e dinamico nasce dalla nostra capacità di proporre politiche in grado di sostenere la crescita, l'occupazione e l'innovazione.</p>
      <p sl="it">Con il voto di oggi il Parlamento europeo dimostra ancora una volta che i cittadini devono essere al centro del rilancio del mercato unico, poiché attori chiave in grado di attivare circoli virtuosi di crescita e innovazione. Il completamento della politica del mercato unico è strettamente legato all'integrazione con le altre politiche quali la concorrenza, l'industria, l'energia e i trasporti.</p>
    </intervention>
    <intervention id="3-441-750" speaker_id="23787" name="Czesław Adam SIEKIERSKI" is_mep="True" mode="written" nationality="Poland" birth_date="08-10-1952" birth_place="Stopnica" p_group="Group of the European People's Party (Christian Democrats)" m_state="PL">
      <p sl="pl">È importante aver lanciato un dibattito di così ampio respiro sul mercato unico e comune europeo, nato ormai vent’anni fa ma non ancora sviluppato al massimo delle sue potenzialità. Nonostante tutti gli atti normativi, tutte le raccomandazioni e tutte le rassicurazioni reciproche, non possiamo ancora dire di aver davvero realizzato il mercato unico. Eppure, senza un mercato unico l’Europa non potrà essere unita. La realizzazione del mercato unico può rafforzare il progetto europeo. Per quale motivo non riusciamo a creare un mercato privo di barriere quando gli Stati membri si dicono tutti d’accordo sul fatto che sia proprio questa la politica da seguire?</p>
      <p sl="pl">A ostacolare la realizzazione del mercato unico sono particolarismi nazionali ben radicati, persino troppo radicati. Per rilanciare il mercato unico, dobbiamo eliminare le barriere protezionistiche. Le strutture e i processi per la gestione del mercato unico, convengo, sono troppo complessi. La complessità è dovuta principalmente al fatto che nell’Unione permangono troppe differenze. Se vogliamo far fare un salto di qualità al mercato unico, dobbiamo rafforzare la moneta unica e adottarla in tutta l'Unione.</p>
      <p sl="pl">Il mercato unico non può essere una realtà solo per le grandi imprese, ma deve esserlo anche per le piccole e medie imprese e, soprattutto, per i consumatori. I nostri obiettivi sono trasparenza e armonizzazione. In particolare, la nostra priorità è la creazione di un vero mercato unico. Ecco perché il Consiglio europeo e il Parlamento europeo devono esaminare ogni anno la situazione del mercato unico per valutare in che misura siamo stati in grado di conseguire gli obiettivi che ci eravamo posti.</p>
    </intervention>
    <intervention id="3-442-000" speaker_id="96974" name="Nuno TEIXEIRA" is_mep="True" mode="written" nationality="Portugal" birth_date="13-01-1973" birth_place="Funchal" p_group="Group of the European People's Party (Christian Democrats)" m_state="PT">
      <p sl="pt">La relazione intende rafforzare le misure volte a mettere i cittadini al centro del mercato unico, concentrandosi su diciannove iniziative mirate alle necessità dei cittadini europei. A mio avviso, è fondamentale ripristinare la fiducia dei cittadini nel progetto europeo. A tal fine, gli sforzi profusi devono concentrarsi sulle preoccupazioni e sui diritti dei cittadini, dei consumatori, dei fruitori dei servizi pubblici e delle imprese. È necessario creare un approccio olistico al mercato unico che sappia colmare il deficit democratico avvertito dai cittadini europei e dagli organismi pubblici e privati.</p>
      <p sl="pt">Tra le misure che ritengo fondamentali per avvicinare i cittadini al progetto europeo, ricordo la promozione della mobilità attraverso l'eliminazione degli ostacoli amministrativi e fiscali e l’armonizzazione delle qualifiche, gli investimenti in progetti transfrontalieri in diverse aree, il coordinamento delle attività doganali e della vigilanza dei mercati nazionali e la proroga del regolamento in materia di roaming. In ogni caso, vale la pena sottolineare ancora una volta che la dimensione sociale del mercato unico deve essere completata dalla governance politica e dal partenariato tra gli organismi europei e nazionali, nonché da una dimensione economica che promuova la crescita e renda l'Europa più competitiva.</p>
    </intervention>
    <intervention id="3-442-500" speaker_id="5737" name="Dominique VLASTO" is_mep="True" mode="written" nationality="France" birth_date="14-08-1946" birth_place="Marseille" p_group="Group of the European People's Party (Christian Democrats)" m_state="FR">
      <p sl="fr">Accolgo con favore l'approvazione di tre risoluzioni sul rilancio del mercato unico volte a rafforzare, nel quadro di questa politica, la governance e il ruolo delle imprese e della crescita, ma anche quello dei cittadini. A vent’anni dalla firma dell’Atto unico europeo, la libera circolazione di persone, merci e capitali in Europa testimonia del successo conseguito da una politica ambiziosa al servizio dei cittadini e della crescita, una politica di cui tutti possono beneficiare ogni giorno. In ogni caso, non potevamo limitarci a fare un bilancio della situazione. I cittadini europei, infatti, si aspettano proposte specifiche che possano rispondere alle sfide future.</p>
      <p sl="fr">Nel definire le nostre priorità, abbiamo stilato una lista di misure equilibrate che riflettono un modello politico, economico e sociale chiaro. Più specificamente, la relazione sul mercato unico per gli europei pone i cittadini al centro della nostra attenzione. Promuovendo la mobilità e gli scambi a prescindere dal paese di origine, dall’età o dalla professione, la relazione muove un passo verso la creazione di un mercato del lavoro europeo. Le misure relative alla protezione sociale che figurano nella relazione, poi, sono fondamentali per disciplinare un simile mercato e promuovere un’economia sociale fondata sulla solidarietà.</p>
    </intervention>
    <intervention id="3-443-250" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Approvo la presente relazione perché verte sulla necessità di sostenere progetti che diano valore aggiunto all’Europa, sulla necessità di una nuova politica industriale e sullo sviluppo regionale investendo in cluster regionali. Voto a favore anche perché promuove un mercato unico per l’energia, riducendo la dipendenza energetica e creando infrastrutture e prezzi più competitivi per i consumatori finali.</p>
    </intervention>
    <intervention id="3-443-500" speaker_id="28276" name="Laima Liucija ANDRIKIENĖ" is_mep="True" mode="written" nationality="Lithuania" birth_date="01-01-1958" birth_place="Druskininkai" p_group="Group of the European People's Party (Christian Democrats)" m_state="LT">
      <p sl="lt">Ho votato a favore di questa risoluzione su un mercato unico per le imprese e la crescita. Il mercato unico è la pietra angolare sia delle imprese che dei consumatori, e occorre dedicare particolare attenzione alle piccole e medie imprese che hanno le più grandi potenzialità di ulteriore sviluppo e di maggiore occupazione. Concordo con il relatore sul fatto che gli incentivi al commercio elettronico e la creazione di un mercato unico digitale rappresentino un altro aspetto importante del mercato unico. Si tratta di un processo molto complesso viste le differenze tra Stati membri dell’UE nei sistemi fiscali, nel diritto contrattuale e nelle norme per l’esercizio di un’attività, ma occorre proseguire in questo settore. Occorre poi coordinare le politiche fiscali, perché l’introduzione di una base imponibile consolidata comune per le società farebbe del mercato unico un ambiente migliore per le attività delle imprese europee.</p>
    </intervention>
    <intervention id="3-444-000" speaker_id="96702" name="Elena Oana ANTONESCU" is_mep="True" mode="written" nationality="Romania" birth_date="30-12-1979" birth_place="Târgovişte" p_group="Group of the European People's Party (Christian Democrats)" m_state="RO">
      <p sl="ro">Per realizzare gli obiettivi della strategia UE 2020, il mercato unico deve creare le condizioni necessarie a una crescita intelligente, sostenibile e inclusiva. Occorre migliorare la governance economica dell’Unione europea, in modo da creare le condizioni economiche atte a consentire alle imprese di beneficiare delle opportunità loro offerte dal mercato unico di crescere e diventare più competitive. La rimozione delle barriere alla mobilità e l’armonizzazione delle normative istituzionali, volte a favorire l’integrazione, la crescita economica e la solidarietà europea, rappresentano un grande vantaggio per il mercato unico. Ho votato a favore della presente relazione per accrescere la fiducia nel mercato unico a ogni livello ed eliminare gli ostacoli esistenti che impediscono alle imprese di accedere al mercato. Un mercato unico basato sulla concorrenza libera ed equa è l’obiettivo cruciale della riforma economica dell’UE e offre all’Europa un vantaggio competitivo essenziale nel contesto di un’economia globalizzata.</p>
    </intervention>
    <intervention id="3-444-250" speaker_id="96680" name="Zigmantas BALČYTIS" is_mep="True" mode="written" nationality="Lithuania" birth_date="16-11-1953" birth_place="Šilutė" p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">Un mercato unico dal funzionamento corretto basato sulla concorrenza libera ed equa è l’obiettivo principale della riforma economica dell’Unione europea. Il mercato interno continua a essere frammentario, e i costanti ostacoli normativi e amministrativi hanno un impatto negativo su tutte le imprese, in particolare su quelle di piccole e medie dimensioni che non riescono a godere appieno di tutti i vantaggi offerti dal mercato unico. Nell’Unione europea non si è ancora regolamentata la concessione delle licenze di diritti d’autore, e questo ha un impatto diretto sulla contraffazione e la pirateria. Ciò riduce la fiducia delle imprese nel commercio elettronico e alimenta la frammentazione delle norme sulla tutela della proprietà intellettuale, soffocando l’innovazione nel mercato unico. È di particolare importanza affrontare in maniera adeguata la questione degli appalti pubblici, che rappresentano il 17 per cento del prodotto interno lordo dell’UE. Finora gli appalti transfrontalieri hanno coperto una quota modesta del mercato complessivo degli appalti pubblici, perché le piccole e medie imprese hanno ancora un accesso limitato ai mercati degli appalti pubblici. I servizi sono un settore essenziale per la crescita economica e l’occupazione, ma il mercato unico dei servizi è ancora poco sviluppato, soprattutto a causa delle mancanze e difficoltà incontrate dagli Stati membri nell’attuazione della direttiva sui servizi. Concordo con le proposte avanzate nella comunicazione della Commissione “Verso un atto per il mercato unico”, ma credo che per garantire l’efficace funzionamento del mercato unico gli Stati membri debbano meglio attuare le iniziative europee già adottate come lo Small Business Act (normativa europea per le piccole imprese), che aiuterebbe a risolvere molti problemi normativi e amministrativi cui oggi fanno fronte le imprese europee.</p>
    </intervention>
    <intervention id="3-444-500" speaker_id="23788" name="Adam BIELAN" is_mep="True" mode="written" nationality="Poland" birth_date="12-09-1974" birth_place="Gdańsk" m_state="PL">
      <p sl="pl">Per mantenere la leadership economica mondiale l’Europa deve continuamente sostenere e stimolare lo sviluppo economico. Il mercato unico europeo riveste un’importanza fondamentale sia per le imprese che per i consumatori. Occorre prestare particolare attenzione alle piccole e medie imprese, che incoraggiano la crescita economica e garantiscono moltissimi posti di lavoro. Bisogna ricorrere a misure innovative e strumenti finanziari adeguati per migliorarne la competitività, l’accesso alle informazioni e la partecipazione a programmi di ricerca. La proposta di creare obbligazioni per il finanziamento di progetti è un’idea interessante, che consentirà alle imprese di raccogliere fondi. Anche il mercato unico digitale dovrebbe essere un aspetto importante dell’economia. Bisogna adoperarsi per stimolare soprattutto il commercio elettronico, in quanto contribuisce all’aumento degli scambi transfrontalieri. Credo inoltre sia fondamentale creare un brevetto europeo e un sistema unificato di risoluzione delle controversie. Sono convinto che un mercato unico ben funzionante contribuirà alla crescita economica sostenibile, indi per cui appoggio la risoluzione.</p>
    </intervention>
    <intervention id="3-445-000" speaker_id="96681" name="Vilija BLINKEVIČIŪTĖ" is_mep="True" mode="written" nationality="Lithuania" birth_date="03-03-1960" birth_place="Linkuva" m_state="LT">
      <p sl="lt">Ho votato a favore della presente relazione perché credo che per dare nuovo impulso al mercato unico europeo, aumentare la competitività globale di tutta l’UE e creare nuovi posti di lavoro sia necessario adottare e applicare molte misure atte a promuovere lo sviluppo e la crescita sostenibile delle imprese. Ritengo poi molto importante coordinare queste misure con iniziative di sviluppo regionale complementari, in modo da evitare una concentrazione di industrie, imprese e servizi in alcune regioni lasciando al proprio destino altre regioni più remote. La relazione, inoltre, tocca una miriade di altre questioni legate alla vita quotidiana dei cittadini, alla competitività delle imprese e alla creazione di nuovi posti di lavoro in Europa, con l’attività di ricerca e la promozione delle nuove tecnologie, così come lo sviluppo e l’espansione delle infrastrutture per i trasporti, l’energia e le telecomunicazioni.</p>
      <p sl="lt">Il documento poi si sofferma su un tema importante per la Lituania, sottolineando la necessità di riqualificare le infrastrutture energetiche nei paesi dell’Europa orientale per poterle connettere alle reti energetiche dell’Europa occidentale. In tal senso si evidenzia altresì l’accessibilità dei prezzi energetici ai consumatori di tutta Europa. Infine la relazione incentiva la cooperazione tra Commissione e Stati membri per istituire e promuovere l’utilizzo di sistemi di trasporto più puliti ed efficaci, e per sviluppare il commercio elettronico internazionale migliorando anche i sistemi di pagamento online.</p>
    </intervention>
    <intervention id="3-446-000" speaker_id="29074" name="Vito BONSIGNORE" is_mep="True" mode="written" nationality="Italy" birth_date="03-07-1943" birth_place="Bronte" p_group="Group of the European People's Party (Christian Democrats) - Vice" m_state="IT">
      <p sl="it">L’Unione europea rappresenta una delle principali economie del mondo, il cui motore pulsante è costituito dalle piccole e medie imprese. Ad esse, che più di tutti hanno risentito degli effetti della crisi economica, l’UE deve rivolgere una particolare attenzione, anche perché proprio le PMI vantano le maggiori potenzialità di crescita e occupazione.</p>
      <p sl="it">Va da sé, dunque, che gli sforzi europei devono essere rivolti a incoraggiare una crescita economica sostenibile. Ho espresso voto favorevole perché tale relazione ha il merito di individuare le giuste priorità per costruire un mercato unico più forte, capace di soddisfare meglio le esigenze delle imprese dell’UE e di creare tassi di crescita più alti.</p>
      <p sl="it">Condivido dunque le linee guida tracciate in questo documento che, a mio giudizio, possono contribuire fattivamente alla trasformazione del mercato unico in un ambiente innovativo, favorevole alle imprese, basato su un’economia digitale e su un’effettiva libera circolazione dei servizi. In quest’ottica, è condivisibile l’esigenza di incoraggiare il commercio elettronico, in grado di favorire gli scambi transfrontalieri, il coordinamento delle politiche fiscali e una maggiore razionalizzazione degli appalti pubblici transfrontalieri, sui quali le PMI europee sono in ritardo.</p>
    </intervention>
    <intervention id="3-446-500" speaker_id="photo_generic" name="Ole Christensen, Dan Jørgensen, Christel Schaldemose e Britta Thomsen" is_mep="True" mode="written">
      <p sl="da">Abbiamo votato a favore della relazione su un mercato unico per le imprese e la crescita, che contiene molte proposte importanti per lo sviluppo del mercato unico.</p>
      <p sl="da">Ciononostante non condividiamo l’idea che le differenze nelle disposizioni fiscali possano ostacolare notevolmente le operazioni transfrontaliere, o che il coordinamento delle politiche fiscali nazionali, quale proposto da Mario Monti nel suo rapporto, generi un considerevole valore aggiunto per le imprese e i cittadini. Siamo invece a favore del coordinamento tra Stati membri per impedire l’evasione fiscale e i paradisi fiscali per le imprese. Le aliquote fiscali rimangono una questione di competenza degli Stati membri.</p>
    </intervention>
    <intervention id="3-448-000" speaker_id="96775" name="Lara COMI" is_mep="True" mode="written" nationality="Italy" birth_date="18-02-1983" birth_place="Garbagnate Milanese" p_group="Group of the European People's Party (Christian Democrats) - Vice" m_state="IT">
      <p sl="it">Ho votato a favore di questa relazione. Per la creazione di un mercato unico funzionate e nel quale viga una sana e proficua concorrenza ritengo che le misure descritte nella relazione in questione siano fondamentali.</p>
      <p sl="it">Mi trovo fortemente d’accordo con la necessità di creare un mercato unico digitale, perché la mancanza di regole adeguate incide sul rendimento del mercato europeo in maniera non indifferente, sopratutto negli ultimi tempi, considerato l’avanzamento tecnologico di altri paesi economicamente nostri concorrenti. È necessario considerare l’enorme potenziale del commercio elettronico, specialmente per quanto riguarda la crescita degli scambi transfrontalieri e ancora, come ho già detto, per il conseguente incremento della competitività che esso porterebbe al mercato.</p>
      <p sl="it">Inoltre, concordo con la necessità di agire su altri due fronti, quello dei servizi e quello delle PMI. È indispensabile attuare in maniera adeguata la direttiva sui servizi e riformare il quadro normativo sulla standardizzazione in modo che si estenda anche a questi. Inoltre, attendiamo a breve la proposta legislativa della Commissione europea. Infine, come ho già detto in tanti altri dibattiti, è necessario individuare nuovi incentivi e maggiore supporto alle piccole e medie imprese, spina dorsale del nostro mercato e creatori di tanti posti di lavoro.</p>
    </intervention>
    <intervention id="3-448-500" speaker_id="95281" name="Viorica DĂNCILĂ" is_mep="True" mode="written" nationality="Romania" birth_date="16-12-1963" birth_place="Roşiori de Vede" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Penso che l’Europa sarà avvantaggiata dalle maggiori possibilità di accesso di tutte le imprese, comprese quelle di piccola e media entità, alle informazioni sul sostegno finanziario a favore dell’innovazione che possono richiedere per partecipare in maggiore misura ai programmi di ricerca e, in particolare, ai partenariati pubblici/privati che intendono gestire i programmi di ricerca e innovazione. Credo che il potenziale insito in queste imprese non sia stato sfruttato a sufficienza. Per questo motivo l’Unione europea deve appoggiare questo settore ampliandone le attività, anche a livello transfrontaliero, e avvalendosi di tutte le opportunità offerte dal mercato unico.</p>
    </intervention>
    <intervention id="3-449-000" speaker_id="96859" name="Ioan ENCIU" is_mep="True" mode="written" nationality="Romania" birth_date="14-04-1953" birth_place="Odorheiul-Secuiesc" p_group="Group of the Progressive Alliance of Socialists and Democrats in the European Parliament" m_state="RO">
      <p sl="en">Ho votato a favore di questa relazione sul mercato unico per le imprese e la crescita perché credo che rafforzerà enormemente il mercato interno a vantaggio di tutti i cittadini. In realtà, il presente documento cercherà di potenziare la competitività industriale, lo sviluppo sostenibile e la creazione di posti di lavoro.</p>
      <p sl="en">L’Unione europea è dotata di un’economia straordinaria, che vanta 500 milioni di consumatori. Il mantenimento, il consolidamento e la promozione del mercato interno europeo assicureranno una maggiore circolazione di beni e servizi senza ostacoli agli scambi commerciali tra Stati membri. In periodi di austerità, l’incremento della crescita economica è di importanza cruciale.</p>
      <p sl="en">Concordo sulla necessità di adottare ulteriori misure per garantire la corretta applicazione delle direttive sui servizi e sulle qualifiche professionali. Grazie a una loro regolare attuazione, i cittadini europei potranno viaggiare in altri Stati membri per motivi lavorativi e fornire servizi senza essere soggetti a gravosi oneri amministrativi. Uno degli obiettivi fondamentali dell’Unione europea è disporre di uno spazio senza barriere.</p>
      <p sl="en">La presente relazione è favorevole anche al sostegno delle piccole e medie imprese, che hanno bisogno di molto aiuto in questo periodo.</p>
    </intervention>
    <intervention id="3-449-500" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">Essendo l’Europa la più grande economia mondiale, la realizzazione del mercato unico si rivela fondamentale per dare a cittadini e imprese un senso di fiducia e di sicurezza. La crisi che il mondo in generale e l’Europa in particolare stanno attraversando ci induce a riflettere sul futuro dell’Unione europea e sulle misure da adottare per rilanciare la sua economia. A ottobre 2010, dopo la relazione di Mario Monti “Una nuova strategia per il mercato unico”, la Commissione ha adottato una comunicazione dal titolo “Atto per il mercato unico”. Tra i suoi obiettivi rientrava l’applicazione di misure per garantire alle imprese una crescita più forte, più sostenibile e più equa. Sono quindi lieto che la relazione sia stata approvata perché mira, tra l’altro, a ridurre gli oneri burocratici gravanti sulle piccole e medie imprese (PMI) offrendo loro accesso al credito, investendo nell’innovazione e nella modernizzazione dei servizi, ad esempio con la gestione elettronica, e realizzando un’economia digitale. Ecco i pilastri fondamentali della strategia Europa 2020, che contribuirà sensibilmente a migliorare la competitività del mercato unico e a stimolarne la crescita.</p>
    </intervention>
    <intervention id="3-450-000" speaker_id="96706" name="João FERREIRA" is_mep="True" mode="written" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">Questa è l’ennesima relazione del pacchetto relativo al consolidamento del mercato unico, che elogia con insistenza il mercato e la libera concorrenza dinanzi all’evidente catastrofe causata da queste politiche e dalle gravissime conseguenze che stanno avendo sui lavoratori, sulle piccole e medie imprese (PMI) e sulla popolazione in generale, soprattutto nei paesi dalle economie più fragili. Concentriamoci sugli esempi dati da alcune frasi della relazione, come ad esempio nel settore energetico: “ricorda l’importanza di un mercato interno dell’energia pienamente operativo [ …]; pone in rilievo che il mercato interno dell’energia deve contribuire a mantenere i prezzi dell’energia accessibili per consumatori e imprese”.</p>
      <p sl="pt">Le contraddizioni e falsità sono evidenti. Basti semplicemente osservare quanto succede in Portogallo per rendersi conto che la liberalizzazione ha condotto alla privatizzazione, a prezzi elevati per imprese e consumatori, a utili superiori a un miliardo di euro per gli azionisti dell’EDP – Energias de Portugal, S.A. e a un importo simile per la Galp Energia, SGPS, S.A. e altre imprese del settore. Ma lo stesso potrebbe dirsi di settori come i servizi postali, le telecomunicazioni o il settore finanziario.</p>
    </intervention>
    <intervention id="3-451-000" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Questa è l’ennesima relazione del pacchetto relativo alla comunicazione della Commissione sull’atto per il mercato unico, le cui proposte fanno seguito alla relazione di Mario Monti dal titolo “Una nuova strategia per il mercato unico”.</p>
      <p sl="pt">È un ennesimo inno alla libera concorrenza, anche se nasconde i propri contenuti per mascherare la dinamite contenuta in questo regalo inviato ai lavoratori, alle piccole e medie imprese (PMI) e, soprattutto, ai cittadini dei paesi dalle economie più deboli.</p>
      <p sl="pt">Vediamo alcuni esempi dei punti contenuti nella relazione, soprattutto sull’energia:</p>
      <p sl="pt">“ricorda l’importanza di un mercato interno dell’energia pienamente operativo [ …]; pone in rilievo che il mercato interno dell’energia deve contribuire a mantenere i prezzi dell’energia accessibili per consumatori e imprese”. Inoltre, basti semplicemente osservare quanto succede in Portogallo per rendersi conto che la liberalizzazione ha condotto alla privatizzazione, a prezzi elevati per imprese e consumatori, a utili superiori a un miliardo di euro per gli azionisti dell’EDP – Energias de Portugal, S.A., e a un importo simile per la Galp Energia, SGPS, S.A. e altre imprese del settore.</p>
      <p sl="pt">Lo stesso potrebbe dirsi per altri settori tra cui i servizi postali e le telecomunicazioni, per non parlare del settore finanziario. Per questo motivo abbiamo votato contro la relazione.</p>
    </intervention>
    <intervention id="3-452-000" speaker_id="photo_generic" name="Jim Higgins, Seán Kelly, Mairead McGuinness e Gay Mitchell" is_mep="True" mode="written">
      <p sl="en">I quattro eurodeputati irlandesi del Fine Gael si sono espressi a favore dell’atto per il mercato unico per le imprese e la crescita perché sostengono l’impostazione generale della risoluzione, senza però appoggiare l’idea della base imponibile consolidata comune dell’imposta sulle società, come è già stato precedentemente spiegato.</p>
    </intervention>
    <intervention id="3-453-000" speaker_id="2338" name="Ian HUDGHTON" is_mep="True" mode="written" nationality="United Kingdom" birth_date="19-09-1951" birth_place="Forfar" p_group="Group of the Greens/European Free Alliance" m_state="GB">
      <p sl="en">La relazione Buşoi invoca un mercato unico favorevole alle imprese e, molto giustamente, sottolinea l’importanza delle piccole e medie imprese. In una zona dell’Unione europea, la Scozia, decine di migliaia di piccole imprese hanno usufruito del sistema di bonus a loro favore attuato dal governo scozzese, che segnalo come esempio di migliori pratiche ad altre nazioni europee.</p>
    </intervention>
    <intervention id="3-453-500" speaker_id="96693" name="Juozas IMBRASAS" is_mep="True" mode="written" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="lt">Ho votato a favore della presente relazione perché per dare nuovo impulso al mercato unico europeo, aumentare la competitività globale di tutta l’Unione europea e creare nuovi posti di lavoro è necessario adottare e applicare molte misure atte a promuovere lo sviluppo e la crescita sostenibile delle imprese. Oggi l’Europa è diventata la più grande economia al mondo. Il mercato unico è la pietra angolare sia delle imprese che dei consumatori, ma può offrire ancora più crescita e più posti di lavoro e le sue potenzialità non sono ancora completamente emerse. Occorre prestare particolare attenzione alle piccole e medie imprese, che hanno le più grandi potenzialità di ulteriore sviluppo e di maggiore occupazione. È dunque molto importante incoraggiare una crescita economica sostenibile. Il mercato unico in quanto tale e le imprese che vi operano sono essenziali per la futura crescita delle economie europee. Il mercato unico deve diventare un ambiente innovativo, favorevole alle imprese, basato su un’economia digitale e in cui la libera circolazione dei servizi sia effettiva. Un mercato unico dei servizi che funzioni bene ha un notevole potenziale di crescita, e quindi offre importanti potenzialità per la nostra ripresa economica. Solo la crescita sostenibile può garantire la creazione di posti di lavoro sostenibili. Occorrono ulteriori misure per garantire la corretta applicazione della direttiva sui servizi e della direttiva sulle qualifiche professionali. Inoltre la creazione, nei casi in cui è opportuno, di tessere professionali riconosciute in tutta l’UE è un’idea da considerare, date le possibilità che offrirebbero di aumentare la libertà di circolazione per i cittadini dell’UE e di semplificare le procedure di assunzione per le imprese dell’UE.</p>
    </intervention>
    <intervention id="3-454-000" speaker_id="28424" name="Tunne KELAM" is_mep="True" mode="written" nationality="Estonia" birth_date="10-07-1936" birth_place="Taheva" p_group="Group of the European People's Party (Christian Democrats)" m_state="EE">
      <p sl="en">Ho votato a favore della presente relazione perché vedo l’urgente necessità di migliorare le condizioni delle PMI per rendere l’Europa effettivamente competitiva a livello mondiale. In numerose occasioni si è visto che la riduzione degli oneri burocratici per le PMI ha portato alla crescita economica migliorandone la competitività. Non si è fatto abbastanza per permettere alle piccole e medie imprese di operare con meno ostacoli burocratici e maggiore efficienza. Le PMI sono un elemento di traino dell’economia europea. Inoltre si assiste a drammatici sviluppi nel mondo elettronico. In questo momento l’Unione non è veramente competitiva sui mercati elettronici. Ciò significa che dobbiamo fare il possibile per dare una spinta al commercio elettronico, facendo progressi concreti nell’attuazione del mercato unico digitale europeo. Sono stati compiuti passi importanti, ma occorre fare di più e bisogna progredire rapidamente. Saluto gli sforzi proposti da questa relazione per continuare a procedere.</p>
    </intervention>
    <intervention id="3-455-000" speaker_id="96704" name="Edvard KOŽUŠNÍK" is_mep="True" mode="written" nationality="Czechia" birth_date="30-01-1971" birth_place="Olomouc" p_group="European Conservatives and Reformists Group" m_state="CZ">
      <p sl="cs">La relazione sul mercato unico per le imprese e la crescita è a mio avviso molto equilibrata, e credo che l’attuazione delle misure proposte stimolerà la crescita del mercato unico e, in ultima analisi, anche le economie degli Stati membri. In particolare mi trovo d’accordo sulle priorità chiave della relazione, come la creazione di un brevetto europeo e di un sistema unico per la composizione delle controversie, la grande necessità di investimenti a lungo termine in settori innovativi, il rafforzamento della fiducia di imprese e consumatori nel commercio elettronico e il forte sviluppo del commercio elettronico nel mercato unico, l’eliminazione degli ostacoli burocratici per le piccole e medie imprese nelle attività transfrontaliere e la razionalizzazione dei processi per l’aggiudicazione di appalti pubblici. Essendo propenso a tutte queste misure e convinto della loro utilità e convenienza, ho votato a favore della presente relazione.</p>
    </intervention>
    <intervention id="3-454-625" speaker_id="96816" name="Giovanni LA VIA" is_mep="True" mode="written" nationality="Italy" birth_date="28-06-1963" p_group="Group of the European People's Party (Christian Democrats)" m_state="IT">
      <p sl="it">Egregio Presidente, onorevoli colleghi, il perseguimento degli obiettivi previsti dalla Strategia 2020 richiede che l’Europa crei condizioni quanto più favorevoli alla crescita ed alla innovazione attraverso un investimento ed un’azione incisiva in materia di mercato europeo. L’Europa deve sostenere la crescita e promuovere strategie efficaci all’interno del mercato interno che mirino ad un aumento della competitività, dell’innovazione e della ricerca. La Commissione dovrà garantire la messa in campo di un pacchetto che permetta di raggiungere questi obiettivi, attraverso azioni mirate al miglioramento della promozione della competitività del mercato interno. Il rafforzamento della governance economica dell’Unione Europea rappresenta, dunque, un passo importante che permetterà alle aziende del mercato interno di sfruttare al massimo i benefici offerti dal mercato unico. La creazione di obbligazioni europee per il finanziamento dei progetti, di un brevetto valido in tutta Europa, sono alcuni dei punti che mi hanno spinto a sostenere la risoluzione. Quello del mercato unico è un importante obiettivo da raggiungere, ferma restando l’attenzione che deve porsi nei confronti delle discrasie fra le condizioni dei vari Paesi membri, compito dell’Unione deve essere quello di attenuare tali discrasie in modo da permettere a tutte le imprese europee di trarne benefici.</p>
    </intervention>
    <intervention id="3-454-687" speaker_id="105849" name="Agnès LE BRUN" is_mep="True" mode="written" nationality="France" birth_date="28-12-1961" birth_place="Chaumont en Vexin" p_group="Group of the European People's Party (Christian Democrats)" m_state="FR">
      <p sl="fr">Lo scorso ottobre Michel Barnier, Commissario per il mercato interno e i servizi, ha presentato il suo “Atto per il mercato unico”, una raccolta di 50 proposte per rilanciare la crescita nell’Unione europea. Il Parlamento europeo è poi stato invitato a pronunciarsi sulle diverse parti di questo documento. Il primo capitolo dell’atto parla dei piani della Commissione per la creazione di un ambiente propizio all’imprenditoria. Occorre quindi incoraggiare la creazione e l’innovazione in una prospettiva di sviluppo sostenibile, che associ la competitività internazionale alla tutela delle piccole e medie imprese. Questa risoluzione del Parlamento europeo approva e completa gli impegni assunti dalla Commissione, ed è il motivo per cui ho dato il mio appoggio. Essa ci ricorda inoltre la necessità di sostenere più che mai l’economia reale, soprattutto con un’ambiziosa politica industriale europea. Allo scopo di creare un mercato veramente unico per le PMI, la risoluzione propone di creare uno statuto della “società privata europea”, che favorirebbe la creazione e il funzionamento transfrontalieri di questi elementi essenziali del tessuto economico dell’Unione.</p>
    </intervention>
    <intervention id="3-454-750" speaker_id="96823" name="Petru Constantin LUHAN" is_mep="True" mode="written" nationality="Romania" birth_date="19-03-1977" birth_place="Jud. Suceava" p_group="Group of the European People's Party (Christian Democrats)" m_state="RO">
      <p sl="ro">Ho votato a favore di questa relazione perché credo che il mercato unico sia senza dubbio il principale punto di forza della nostra competitività su scala globale senza il quale non avremmo un ruolo così importante nel mantenere l’equilibrio globale delle forze economiche, soprattutto quando vediamo emergere nuove potenze sulla scena mondiale. I progressi del mercato interno e l’ulteriore sviluppo delle regioni si completano a vicenda e, insieme, creano un’Europa potente caratterizzata da coesione e competitività. In tal senso, sottolineo il ruolo particolarmente importante della politica regionale nell’integrazione del mercato unico. Credo che dare maggiori possibilità di accesso nell’Unione europea alle singole regioni sia un presupposto essenziale per un mercato unico forte e dinamico.</p>
      <p sl="ro">I nuovi Stati membri si trovano in una situazione in cui le possibilità di accesso sono ancora limitate. Il sostegno agli investimenti nelle infrastrutture e il loro miglioramento aiuterà a rilanciare la competitività delle regioni più arretrate e a garantire un funzionamento armonioso del mercato interno. Ciò contribuirà a un notevole miglioramento della competitività globale dell’Unione europea.</p>
    </intervention>
    <intervention id="3-456-000" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ho votato a favore di questa relazione. Il mercato unico in quanto tale e le imprese che vi operano sono essenziali per la futura crescita delle economie dell’UE. Questo progetto di relazione delinea le misure prioritarie che andrebbero adottate per costruire un mercato unico più forte, che risponda meglio alle esigenze delle imprese dell’UE e generi tassi di crescita più alti del passato.</p>
      <p sl="en">Le priorità del relatore sono raggruppate in quattro sezioni, avendo come obiettivo la trasformazione del mercato unico in un ambiente innovativo, favorevole alle imprese, basato su un’economia digitale e con una reale libera circolazione dei servizi. Un mercato unico dei servizi che funzioni bene ha un importante potenziale di crescita e quindi offre importanti potenzialità per la nostra ripresa economica. Solo la crescita sostenibile può garantire la creazione di posti di lavoro sostenibili.</p>
    </intervention>
    <intervention id="3-457-000" speaker_id="96742" name="Jean-Luc MÉLENCHON" is_mep="True" mode="written" nationality="France" birth_date="19-08-1951" birth_place="Tanger" p_group="Confederal Group of the European United Left - Nordic Green Left" m_state="FR">
      <p sl="fr">Questa relazione propone una maggiore liberalizzazione del settore postale e dell’energia e un’applicazione più decisa della direttiva sui servizi, con la scusa di sostenere le imprese e rilanciare la crescita. Fedele all’ideologia neoliberale, accusa la regolamentazione amministrativa e la protezione dei servizi pubblici di bloccare la crescita. I leader europei non hanno imparato la lezione dalla crisi del 2008, nonostante sia indispensabile un radicale cambio di direzione verso un’altra Europa. Il mio voto è contrario.</p>
    </intervention>
    <intervention id="3-457-500" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">Il mercato unico è sempre stato uno dei pilastri dello sviluppo economico europeo. La comunicazione “Un atto per il mercato unico” si basa sul tema della leadership politica e sul principio di partenariato come strumenti fondamentali per il rilancio e il consolidamento del mercato unico. Dobbiamo creare una nuova dinamica nelle relazioni interistituzionali, nella cooperazione e nell’impegno degli Stati membri, così come dei parlamenti nazionali e degli enti locali e regionali, onde migliorare l’applicabilità e l’attuazione della normativa sul mercato unico. Tutti noi dobbiamo impegnarci, Stati membri e istituzioni europee, per monitorare, valutare e modernizzare l’applicazione della normativa europea.</p>
    </intervention>
    <intervention id="3-458-000" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Le piccole e medie imprese (PMI) sono il motore più importante della nostra economia. Dovrebbero avere molte più opportunità di insediarsi ed espandersi nel mercato interno. A tal fine occorre un capitale, a cui le PMI devono accedere con più facilità. Un altro fattore che ci aiuterà a garantire una crescita durevole e sostenibile nelle economie nazionali europee è il sostegno al settore dei servizi, per il quale è necessaria la libera circolazione dei servizi. Il mercato interno deve diventare più attraente in quanto tale per diventare un ambiente innovativo e favorevole alle imprese.</p>
      <p sl="de">L’Unione necessita anche di un mercato interno digitale per migliorare la competitività e promuovere la crescita. Tutte le imprese comunitarie dovrebbero poter trarre vantaggio dal mercato interno anche se molti settori, come il commercio elettronico, hanno ancora chiaramente bisogno di svilupparsi. Non ho votato a favore della relazione perché il relatore ha proposto l’introduzione di una nuova strategia in materia di IVA, senza però spiegare nel dettaglio come funzionerebbe in pratica.</p>
    </intervention>
    <intervention id="3-458-500" speaker_id="96694" name="Rolandas PAKSAS" is_mep="True" mode="written" nationality="Lithuania" birth_date="10-06-1956" birth_place="Telšiai" p_group="Europe of Freedom and Direct Democracy Group" m_state="LT">
      <p sl="lt">Ho votato a favore della presente risoluzione perché il mercato unico è un fattore molto importante per le imprese e la crescita. Si dovrebbe prestare grande attenzione alle innovazioni e alla creatività, e a un loro opportuno meccanismo di finanziamento. Le innovazioni consentono una crescita forte e più sostenibile e la creazione di posti di lavoro. In particolare, per garantire un meccanismo di finanziamento efficace, dobbiamo creare condizioni favorevoli agli investimenti a lungo termine nei settori innovativi e nella creazione di posti di lavoro. Particolare attenzione meritano le piccole e medie imprese, che hanno un enorme impatto economico sull’economia europea. Il mercato unico deve diventare un ambiente più favorevole alle PMI, aiutandole ad ampliare le attività transfrontaliere, migliorandone l’accesso ai mercati di capitale, ed eliminando gli ostacoli fiscali e amministrativi. Occorre creare le condizioni affinché le PMI ricevano un adeguato sostegno attraverso la politica regionale dell’Unione, vista l’importanza che rivestono per il consolidamento dei legami sociali nei quartieri urbani e nelle zone scarsamente popolate. La struttura del settore bancario europeo deve essere pluralistica per rispondere alle esigenze di finanziamento delle PMI. È di vitale importanza definire un quadro più chiaro in materia di IVA e una base imponibile consolidata comune dell’imposta sulle società. Credo che occorra adottare con urgenza uno statuto della società privata europea per facilitare la costituzione di piccole e medie imprese transfrontaliere e la loro operatività. Si noti poi la necessità di razionalizzare le procedure relative agli appalti pubblici. È indispensabile rendere più favorevoli le condizioni per gli appalti transfrontalieri, garantendo la reciprocità con i paesi industrializzati e le principali economie emergenti.</p>
    </intervention>
    <intervention id="3-458-625" speaker_id="97197" name="Alfredo PALLONE" is_mep="True" mode="written" nationality="Italy" birth_date="13-09-1947" birth_place="Frosinone" p_group="Group of the European People's Party (Christian Democrats)" m_state="IT">
      <p sl="it">La crisi economico-finanziaria ha mobilitato l’UE alla ricerca di nuove regole e sistemi che garantiscano equilibrio e crescita; il rapporto di Mario Monti ha dato il là per la stesura dell’Atto unico per il mercato interno europeo. L’obiettivo principale è garantire crescita e sviluppo, ma anche sicurezza e garanzie per piccole medie imprese, investitori e consumatori e per tutti i protagonisti dei mercati che dovranno essere facilitati nelle loro funzioni commerciali. Il mio voto a favore non rappresenta solo una volontà di appoggiare il testo, ma anche un effettivo impegno nei confronti dei cittadini per migliorare le regolamentazioni e garantire pari opportunità di investimento e consumo in un sistema in continua crescita sia per il pubblico sia per il privato.</p>
    </intervention>
    <intervention id="3-458-750" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">In questa relazione il Parlamento delinea cinque grandi priorità, con l’obiettivo di consolidare il mercato unico per le imprese e la crescita: la creazione di un brevetto europeo e di un sistema unificato di risoluzione delle controversie in materia di brevetti; il finanziamento dell’innovazione; la promozione del commercio elettronico; il migliore accesso e la maggiore partecipazione al mercato unico delle piccole e medie imprese (PMI); la razionalizzazione delle procedure relative agli appalti pubblici. Essendo d’accordo sulle priorità presentate ho votato a favore della relazione. Desidero ribadire la mia convinzione sul fatto che la creazione di un brevetto europeo e di un sistema unificato di risoluzione delle controversie in materia di brevetti è indispensabile per sostenere l’innovazione e la creatività nel mercato unico. Innovazione e creatività sono famosi per essere fattori di crescita. Insieme a questa misura credo che la Commissione e gli Stati membri debbano tenere conto dell’importanza che l’innovazione riveste per una crescita forte e sostenibile, e per la creazione di posti di lavoro. Garantire un adeguato finanziamento dell’innovazione, in particolare con la creazione di prestiti obbligazionari europei per finanziare i progetti UE, è la strada giusta per promuovere la crescita.</p>
    </intervention>
    <intervention id="3-459-000" speaker_id="38595" name="Rovana PLUMB" is_mep="True" mode="written" nationality="Romania" birth_date="22-06-1960" birth_place="Bucureşti" m_state="RO">
      <p sl="ro">Il mercato unico deve essere rilanciato e completato per realizzare gli obiettivi definiti nella strategia Europa 2020 onde offrire una crescita maggiore per le imprese, tra cui le imprese dell’economia sociale (cooperative, associazioni, società mutue e fondazioni), e creare posti di lavoro più numerosi e di migliore qualità, nonché una protezione adeguata per i diritti dei lavoratori e dei consumatori nell’UE. Invoco la creazione di un quadro regolamentare più favorevole alle PMI valutando attentamente l’impatto che subiscono da tutte le nuove misure regolamentari o legislative sulle PMI in vista della sburocratizzazione, del miglioramento della competitività e della promozione dell’occupazione di qualità. È altresì necessario mantenere le vigenti disposizioni in materia di salute e sicurezza dei lavoratori. La proposta della Commissione richiede la pubblicazione di una strategia in materia di IVA, perché è necessario un miglior coordinamento fiscale tra gli Stati membri per evitare la concorrenza fiscale sleale e distorsioni di mercato. Credo che la proposta di direttiva sull’introduzione di una base imponibile consolidata comune dell’imposta sulle società favorirà la competitività delle piccole e medie imprese, riducendo in particolare gli obblighi derivanti dalle complessità amministrative e diminuendo i costi elevati legati all’obbligo di conformità con i diversi sistemi fiscali nazionali, esercitando così un impatto potenzialmente positivo sulle finanze pubbliche e sull’occupazione.</p>
    </intervention>
    <intervention id="3-459-500" speaker_id="96903" name="Paulo RANGEL" is_mep="True" mode="written" nationality="Portugal" birth_date="18-02-1968" m_state="PT">
      <p sl="pt">La piena realizzazione di un mercato unico competitivo e senza ostacoli è fondamentale per rilanciare l’economia europea e stimolare la crescita, la competitività e la sostenibilità nell’UE. È quindi auspicabile adottare misure che permettano di costruire un mercato unico più forte e meglio in grado di rispondere alle necessità delle imprese comunitarie, soprattutto delle piccole e medie imprese, trasformandolo così in un ambiente favorevole all’innovazione, basato sull’economia digitale, in cui esista una reale libertà di circolazione dei servizi.</p>
    </intervention>
    <intervention id="3-459-750" speaker_id="97022" name="Robert ROCHEFORT" is_mep="True" mode="written" nationality="France" birth_date="19-09-1955" p_group="Group of the Alliance of Liberals and Democrats for Europe" m_state="FR">
      <p sl="fr">Un mercato unico che funzioni bene è indispensabile per garantire la competitività, la creazione di posti di lavoro e la crescita sostenibile in Europa. Per questo ho votato a favore dell’eccellente relazione del collega, onorevole Buşoi, che suggerisce diverse priorità per migliorare il funzionamento del mercato unico, accompagnate da alcune proposte legislative per raggiungere lo scopo. Bisogna accelerare la creazione del brevetto comunitario, razionalizzare le procedure degli appalti e dare più stimoli all’economia digitale rafforzando la fiducia delle imprese e dei cittadini nel commercio elettronico. Infine permettetemi di sottolineare due punti essenziali della crescita su cui insistere da subito. Uno è l’innovazione a lungo termine a sostegno della trasformazione ecologica delle economie che si può fare creando prestiti obbligazionari nell’UE, più precisamente nei settori dell’energia, dei trasporti e delle telecomunicazioni. Il secondo è la maggiore partecipazione delle PMI al mercato unico sviluppandone le fonti di finanziamento e migliorandone l’accesso ai mercati dei capitali, eliminando gli ostacoli fiscali alle attività transfrontaliere e rivedendo il quadro degli appalti pubblici, per rendere le procedure più flessibili e meno burocratiche.</p>
    </intervention>
    <intervention id="3-460-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Ho votato a favore. A ottobre 2010 la Commissione ha adottato una comunicazione intitolata “Verso un atto per il mercato unico”, che mirava a rilanciare il mercato unico. Nella prima parte la Commissione propone una serie di azioni che puntano a ottenere una crescita forte, sostenibile ed equa per le imprese. Oggi l’Europa è diventata la più grande economia del mondo. Il mercato unico è la pietra angolare sia delle imprese che dei consumatori, ma esso può offrire più crescita e più posti di lavoro e le sue potenzialità non sono ancora completamente emerse. È fondamentale attribuire speciale importanza alle PMI, che hanno le più grandi potenzialità di ulteriore sviluppo e di maggiore occupazione.</p>
    </intervention>
    <intervention id="3-461-000" speaker_id="96974" name="Nuno TEIXEIRA" is_mep="True" mode="written" nationality="Portugal" birth_date="13-01-1973" birth_place="Funchal" p_group="Group of the European People's Party (Christian Democrats)" m_state="PT">
      <p sl="pt">La comunicazione “Un atto per il mercato unico” affronta il tema della leadership politica e del principio di partenariato come strumenti fondamentali per il rilancio del mercato unico. La dinamica delle relazioni interistituzionali e la cooperazione e l’impegno degli Stati membri, soprattutto dei parlamenti nazionali e degli enti locali e regionali, sono meccanismi che miglioreranno l’applicabilità e l’attuazione della normativa sul mercato unico. Voto a favore di questa relazione perché credo che le misure presentate siano di vitale importanza. Tra queste sottolineo l’inclusione, nella sessione primaverile del Consiglio, di una valutazione sullo stato del mercato unico, la pubblicazione di un Libro verde con la partecipazione della società civile e degli enti locali e regionali, la pubblicazione di tabelle di corrispondenza e, infine, la riduzione di lacune ed errori nella trasposizione delle direttive.</p>
      <p sl="pt">Sia gli Stati membri che le istituzioni europee devono impegnarsi nel monitorare, valutare e modernizzare l’attuazione della normativa europea, perché solo così la politica di integrazione avrà successo. Sottolineo infine che gli enti locali e regionali devono assumere un ruolo più importante, in linea con il principio di sussidiarietà e il principio di partenariato.</p>
    </intervention>
    <intervention id="3-444-125" speaker_id="96862" name="Sophie AUCONIE" is_mep="True" mode="written" nationality="France" birth_date="19-08-1963" birth_place="Dugny" p_group="Group of the European People's Party (Christian Democrats)" m_state="FR">
      <p sl="fr">Ho sostenuto la relazione del collega, onorevole Buşoi, così come le due relazioni dell’onorevole Kalniete e dell’onorevole Correia de Campos. Queste tre relazioni sono state redatte in seguito alla proposta di un Atto per il mercato unico pubblicato dalla Commissione europea. L’obiettivo di Michel Barnier, Commissario per il mercato interno, è rilanciare il mercato unico, ma soprattutto avvicinarlo ai cittadini. È un obiettivo che condivido pienamente. L’atto per il mercato unico deve essere considerato un’occasione per dimostrare ai cittadini che l’integrazione europea, e il mercato unico in particolare, sono fatti per loro e non contro di loro. Garantire l’accesso a un servizio bancario di base, o più in generale la tutela della qualità e l’accessibilità dei servizi fondamentali per i nostri concittadini, rappresenta un passo in questa direzione.</p>
    </intervention>
    <intervention id="3-447-000" speaker_id="97195" name="Giovanni COLLINO" is_mep="True" mode="written" nationality="Italy" birth_date="15-06-1954" birth_place="Pontebba " p_group="Group of the European People's Party (Christian Democrats)" m_state="IT">
      <p sl="it">Le tre relazioni del Parlamento europeo in risposta al Single Market Act della Commissione affrontano temi importanti per l’industria europea e le sue piccole e medie imprese. La semplificazione legislativa e burocratica, la lotta alla contraffazione, l’importanza dell’innovazione e la facilità di accesso al credito rappresentano interventi doverosi da parte dell’Europa che le nostre imprese si aspettano per tornare a essere competitive sui mercati internazionali.</p>
      <p sl="it">D’altro canto, il vero snodo per la ripresa e il completamento del mercato unico europeo passa attraverso il raggiungimento di una politica fiscale omogenea all’interno dell’Unione. La leva fiscale è l’ossigeno di cui le piccole e medie imprese europee hanno bisogno per un rilancio che non si fermi all’incentivo iniziale, ma che le accompagni verso il consolidamento e la crescita. La mancanza di armonizzazione fiscale in Europa crea disequilibri fra i vari territori dell’Unione, come nel caso del Nord-Est italiano e della Slovenia, che competono sul livello d’imposizione fiscale oltre che sul grado di sviluppo delle rispettive economie.</p>
    </intervention>
    <intervention id="3-451-500" speaker_id="96993" name="Lorenzo FONTANA" is_mep="True" mode="written" nationality="Italy" birth_date="10-04-1980" birth_place="Verona" p_group="Non" m_state="IT">
      <p sl="it">Signor Presidente, onorevoli colleghi, le tre relazioni sul mercato interno non ci entusiasmano perché tutte accanto ad elementi che possono essere condivisibili ne inseriscono altri che ci trovano in disaccordo. Nella fattispecie però la relazione del collega dell’ALDE nonostante elementi che mi trovano in dissonanza - come le misure che a mio avviso, avvantaggiano le grandi imprese piuttosto che le piccole - troverà il mio voto di astensione visto gli elementi comunque importanti come l’aver posto l’accento sul fattore dell’innovazione per favorire la crescita.</p>
    </intervention>
    <intervention id="3-451-750" speaker_id="96918" name="Derek VAUGHAN" is_mep="True" mode="written" nationality="United Kingdom" birth_date="02-05-1961" birth_place="Merthyr" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">L’atto per il mercato unico proposto dalla Commissione europea mira a sfruttare appieno le potenzialità del mercato unico, e a rilanciare l’economia e la competitività europea dopo la crisi economica. Ho votato a favore delle raccomandazioni del Parlamento relative all’atto per il mercato unico, che esorto la Commissione europea ad accogliere per consolidare le strutture di governance, sostenere l’innovazione e la creazione di posti di lavoro, e mettere i cittadini al cuore del mercato unico. Bisogna lavorare insieme per rafforzare la governance del mercato unico e mettere a punto una leadership politica più coordinata, che aumenti l’efficacia dell’atto per il mercato unico e ripristini la fiducia dei cittadini in questa iniziativa.</p>
      <p sl="en">Accolgo con favore la risoluzione che vuole attribuire maggiore priorità alla mobilità dei cittadini. Credo sia poi indispensabile che il rilancio del mercato unico si concentri sulle necessità delle PMI per dare vita a un contesto che crei imprese nuove e innovative in tutta l’Unione europea, e soprattutto in Galles.</p>
    </intervention>
    <intervention id="3-441-875" speaker_id="4545" name="Catherine STIHLER" is_mep="True" mode="written" nationality="United Kingdom" birth_date="30-07-1973" birth_place="Bellshill" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ho approvato le dodici misure contenute nell’atto per il mercato unico e spero che la Commissione le traduca in misure legislative efficaci.</p>
    </intervention>
  </section>
  <section id="creitem30" title="10. Correzioni e intenzioni di voto: vedasi processo verbale"/>
  <section id="creitem31" title="11. Approvazione del processo verbale della seduta precedente: vedasi processo verbale"/>
  <section id="creitem32" title="12. Insegnamenti da trarre dall’incidente nucleare in Giappone per la sicurezza nucleare in Europa">
    <intervention id="3-466-000" speaker_id="4308" is_mep="True" mode="spoken" role="Presidente" name="Alejo VIDAL-QUADRAS" nationality="Spain" birth_date="20-05-1945" birth_place="Barcelona" p_group="Group of the European People's Party (Christian Democrats)" m_state="ES">
      <p sl="unknown">L’ordine del giorno reca la discussione sulle dichiarazioni del Consiglio e della Commissione sugli insegnamenti da trarre dall’incidente nucleare in Giappone per la sicurezza nucleare in Europa.</p>
    </intervention>
    <intervention id="3-467-000" speaker_id="photo_generic" name="Enikő Győri" is_mep="True" mode="spoken">
      <p sl="hu">Presidente in carica del Consiglio. – Signor Presidente, signor Commissario, onorevoli deputati, consentitemi innanzi tutto di dire che sono lieta di continuare il dibattito iniziato lo scorso mese. Se questo da un lato dimostra la gravità del problema dall’altro indica, al di là delle varie reazioni emotive che giustamente suscita in noi tutti il perdurare di una situazione estremamente grave in Giappone, che le istituzioni intendono agire con la giusta prudenza. Al tempo stesso, ribadisco che siamo disposti a fornire assistenza in maniera concreta e continuativa al popolo giapponese, sia mediante aiuti umanitari sia con l’aiuto di esperti nucleari. Il Consiglio europeo l’ha affermato chiaramente il 25 marzo.</p>
      <p sl="hu">Inoltre sottolineo che la Presidenza ungherese ha reagito prontamente alla catastrofe in Giappone, in particolare nelle attività sui rischi dell’energia nucleare. Permettetemi sin da subito di cancellare l’idea sbagliata che l’opinione pubblica potrebbe avere sulla sicurezza nucleare, e cioè che solo ora, in virtù di una crisi esterna, l’Unione europea si rende conto dell’importanza del problema. Si tratterebbe di un grave errore: da una parte perché, in realtà, già esiste un quadro giuridico vincolante nel settore in vigore in Europa da oltre 25 anni, che adeguiamo in continuazione e di recente, ad esempio, con la direttiva sulla sicurezza nucleare del 2009. Dall’altra anche perché garantire la sicurezza nucleare è un processo continuo, durante il quale perfezioniamo sempre più le specifiche, traiamo conclusioni da eventi come quelli accaduti a Fukushima, e periodicamente controlliamo le reali condizioni di sicurezza degli impianti. A marzo il Consiglio europeo ha confermato che la risposta europea deve seguire una direzione in cui la garanzia della sicurezza sul posto sia associata al perfezionamento del quadro normativo. Un elemento di questa molteplice risposta europea è la valutazione completa del rischio e della sicurezza degli impianti nucleari europei, ovvero la questione dei “test di stress”.</p>
      <p sl="hu">Il relativo campo di applicazione e le misure da adottare in concreto devono essere definiti tenendo conto dei recenti avvenimenti e sfruttando appieno le competenze a disposizione. Il gruppo dei regolatori europei in materia di sicurezza nucleare e i suoi membri, ovvero le autorità nazionali di regolamentazione indipendenti, devono ultimare la definizione di tali misure entro metà maggio, permettendo in tal modo di iniziarne la valutazione forse in estate. Molti Stati membri e gestori di impianti nucleari hanno già adottato decisioni che prevedono un esame della sicurezza delle centrali, motivo per cui le prime conclusioni si potranno trarre e pubblicare alla fine dell’anno. Così facendo le autorità di valutazione condivideranno i risultati dei test di stress con l’opinione pubblica e la Commissione.</p>
      <p sl="hu">In base all’ultima relazione, il Consiglio europeo valuterà i risultati preliminari entro la fine dell’anno. In base poi all’altro aspetto, ovvero quello normativo, il Consiglio europeo ha già chiesto alla Commissione di rivedere il quadro normativo e legislativo vigente per la sicurezza degli impianti nucleari, e di avanzare una proposta per perfezionarlo come previsto. Al tempo stesso bisogna continuare l’opera già in corso nel campo dell’ordinamento giuridico, e adottare la proposta di direttiva sulla gestione del combustibile esaurito e delle scorie radioattive. Del resto occorre definire le specifiche di sicurezza in maniera tale da coprire l’intero ciclo di vita degli impianti nucleari. Successivamente bisogna chiedere ai paesi terzi vicini all’Unione europea di condividere questa valutazione e aumentare il livello dei requisiti di sicurezza.</p>
      <p sl="hu">I problemi in materia di sicurezza non si limitano ovviamente all’energia nucleare. Con qualsiasi fonte energetica, per quanto essa possa contribuire all’approvvigionamento, non possiamo permetterci di anteporre la sicurezza dell’approvvigionamento ad aspetti di sicurezza legati alla salute umana o alla tutela ambientale. Come sapete dobbiamo anche tenere conto della situazione esistente in Europa, ovvero del fatto che gli Stati membri utilizzano mix di combustibili diversi: infatti ognuno è libero di decidere del proprio mix energetico. La situazione rimarrà invariata nel prossimo futuro perché qui si parla di mix energetico, su cui sono gli Stati membri a decidere. Ma se parliamo di obiettivi comuni, questo non ci impedisce di progredire verso la creazione di una politica energetica comune.</p>
      <p sl="hu">Quest’anno, ad esempio, inizieremo a esaminare la tabella di marcia per l’energia per il 2050. In questo modo valuteremo fino a che punto le singole risorse energetiche dovranno contribuire al raggiungimento degli obiettivi climatici. Parallelamente dovremo soddisfare gli obiettivi in materia di politica energetica, sicurezza dell’approvvigionamento, sostenibilità e competitività. Ad ogni modo, oltre alla facoltà di determinare il mix energetico, il consolidamento del mercato interno e i legami sempre più stretti portano a una crescente interdipendenza delle politiche energetiche degli Stati membri e delle decisioni sulla scelta delle fonti energetiche. È quindi ragionevole giungere a una visione comune sulle conseguenze che le nostre politiche energetiche hanno sugli investimenti, sui prezzi dell’energia e sulla regolamentazione.</p>
      <p sl="hu">Questo implica anche che, poiché l’energia nucleare attualmente rappresenta il 30 per cento della produzione energetica europea, nessuno dei 14 Stati membri favorevoli al nucleare può permettersi di chiudere da subito gli impianti senza prima avere consultato gli altri Stati membri, e valutato sia le potenziali fonti energetiche alternative sia le problematiche di rete insite nel processo. A tal fine, la Presidenza intende organizzare uno scambio minuzioso in occasione della riunione informale di maggio dei ministri dell’energia per risolvere i problemi in materia. Ultimo ma non meno importante, è altresì doveroso informare l’opinione pubblica sulle ipotesi di partenza e sui vantaggi e svantaggi delle fonti energetiche scelte. Sono convinta che potremo dare un contributo in tal senso anche con la discussione odierna. Molte grazie, signor Presidente.</p>
    </intervention>
    <intervention id="3-468-000" speaker_id="photo_generic" name="Günther Oettinger" is_mep="True" mode="spoken">
      <p sl="de">membro della Commissione . – Signor Presidente, signora Presidente in carica del Consiglio, onorevoli deputati, il terribile terremoto dell’11 marzo, il conseguente tsunami, l’incidente presso la centrale nucleare che ha causato danni ai vari edifici, e l’impossibilità di intravedere la fine della riparazione dei danni e il superamento dei rischi essendo la centrale nucleare ancora fuori controllo, pur utilizzando le più recenti tecnologie: tutti questi eventi sono motivo di preoccupazione per la sicurezza e il settore energetico nell’Unione europea e altrove. Per questo motivo l’11 marzo abbiamo invitato un gruppo di alto livello costituito da ministri e rappresentanti dei governi nazionali, delle società di costruzione di impianti nucleari e del settore energetico a un incontro organizzato il 15 marzo. Al Consiglio dei ministri dell’energia del 21 marzo ci siamo preparati per il Consiglio europeo che, il 25 marzo, ha esortato la Commissione e le autorità nazionali preposte alla sicurezza nucleare a effettuare una speciale prova di stress e un’ampia indagine sulla sicurezza allo scopo di garantire gli standard di sicurezza più elevati. Da allora stiamo elaborando i criteri per la prova.</p>
      <p sl="de">Insieme alle direzioni generali e alle autorità responsabili della sicurezza nucleare, ho messo a punto una serie di criteri che saranno presentati a voi e al pubblico prima dell’approvazione finale. Da un lato sono legati alle conseguenze dei rischi cui sono soggette le centrali nucleari nell’Unione europea derivanti da terremoti e inondazioni, soprattutto sulla costa atlantica. Dall’altro tengono in considerazione le conseguenze sulle stesse centrali, ovvero come proteggere i sistemi di raffreddamento, l’erogazione di corrente e i generatori di emergenza. Nella prova si tiene anche conto di fattori come attacchi terroristici, ciberattacchi e incidenti aerei contro le centrali.</p>
      <p sl="de">Crediamo che le fasi consultativa e decisionale sui parametri di prova saranno completate entro metà maggio all’incontro dell’ENSREG, il gruppo dei regolatori europei in materia di sicurezza nucleare. Entro la fine dell’anno prevediamo di avere completato un ampio ciclo di test per garantire gli standard di sicurezza più elevati nelle 143 centrali nucleari dell’UE. Abbiamo parlato con i governi della Federazione russa e dell’Ucraina e, nei prossimi giorni, contatteremo la Svizzera e l’Armenia, oltre ai paesi che prevedono di costruire centrali nucleari come la Turchia e la Bielorussia. Il nostro scopo è assicurare l’applicazione del massimo livello di sicurezza e dei criteri per i test applicabili alle indagini sulla sicurezza nei paesi più vicini all’Unione europea.</p>
      <p sl="de">Sappiamo che il mix energetico, e quindi anche la tecnologia energetica, le centrali nucleari e le altre tecnologie sono di competenza degli Stati membri. Negli ultimi giorni è apparso evidente che essi vogliono mantenere questi poteri. In altre parole non sembra realistico, in base ai trattati e alla normativa in vigore, prendere decisioni sul nucleare a livello europeo. Ad ogni modo il test sulla sicurezza, cui tutti devono partecipare, mi sembra essere il denominatore comune a tutti gli Stati membri visti i livelli elevati che impone, a prescindere che i paesi abbiano o meno il nucleare. In Francia circa il 76 per cento dell’energia elettrica è generata dal nucleare, mentre in Austria la percentuale è pari a zero. Nel complesso 14 Stati membri usano il nucleare e 13 no. La Germania sta valutando se ridurre il ciclo di vita operativo delle proprie centrali. La Polonia sta pensando se costruire la sua prima centrale nucleare, e l’Italia se investire in altri impianti.</p>
      <p sl="de">Insieme alla realizzazione dell’indagine sulla sicurezza, attribuiamo la massima importanza al recepimento nelle legislazioni nazionali della direttiva sulla sicurezza nucleare entro luglio di quest’anno. Il nostro intento era effettuare nel 2014 una valutazione della direttiva sulla sicurezza nucleare, che è stata approvata dal Parlamento e dal Consiglio e deve essere recepita nel diritto nazionale. Ora vogliamo procedere in tal senso. Entro fine anno intendiamo informarvi come riteniamo possibile rafforzare la direttiva, perché in primo luogo riguarda i poteri formali e gli organi da istituire, insieme ad altri aspetti.</p>
      <p sl="de">Desidero poi ricordare le proposte sulle scorie nucleari presentate dalla Commissione, attualmente oggetto di dibattito da parte di Parlamento e Consiglio. Anch’esse contribuiranno alle misure congiunte per garantire il massimo livello di sicurezza. Sappiamo che a seguito dell’indagine sulla sicurezza gli Stati membri trarranno le proprie conclusioni. Personalmente, confido comunque nel possibile impatto della situazione reale. Confido che gli Stati membri accetteranno la valutazione sulla sicurezza, gli standard e le misure necessarie proposte dagli esperti e le metteranno in pratica sul proprio territorio e nelle proprie centrali. A metà maggio vi diremo quando saremo in grado di presentarvi una bozza del test di stress e dei relativi parametri elaborati a livello operativo.</p>
    </intervention>
    <intervention id="3-469-000" speaker_id="28167" name="Corien WORTMANN-KOOL" is_mep="True" mode="spoken" nationality="Netherlands" birth_date="27-06-1959" birth_place="Oud-Alblas" p_group="Group of the European People's Party (Christian Democrats) - Vice" m_state="NL">
      <p sl="nl">a nome del gruppo PPE. – Signor Presidente, a nome del gruppo desidero ringraziare il Commissario Oettinger per avere dato il via ai lavori sul tema della sicurezza nucleare subito dopo il disastro in Giappone. È un’opera di grande importanza per la sicurezza dei nostri cittadini, perché la catastrofe nucleare giapponese ha fatto capire che dobbiamo rivedere le regole in materia di sicurezza nucleare.</p>
      <p sl="nl">Si tratta di un’incombenza importante per lei e per il Consiglio, perché quando si parla di sicurezza nucleare in Europa siamo tutti interdipendenti. Occorre un test di stress europeo per tutti gli impianti nucleari e, come da lei affermato, un’armonizzazione dei parametri. Occorre una consultazione – intendo dire una consultazione pubblica – trasparente e obiettiva sul test di stress, basata sul livello massimo di sicurezza.</p>
      <p sl="nl">Signor Presidente, spero che insieme agli Stati membri vi stiate impegnando a fondo nell’approccio armonizzato, così da poter contare sui massimi livelli di sicurezza esistenti. Se un impianto nucleare non dovesse passare il test di stress, insieme al Consiglio dovrete costringere lo Stato membro a impegnarsi e intervenire immediatamente. L’intervento potrebbe persino prevedere la chiusura temporanea, o addirittura permanente, di una centrale nucleare. In tal senso è importante includere anche le centrali nucleari a cavallo dei confini perché, talvolta, possono avere un impatto anche maggiore sui cittadini rispetto a quelle completamente posizionate in territorio europeo. Vi prego di ricordarlo.</p>
      <p sl="nl">Bisogna studiare in modo adeguato i rischi e le azioni previste. Il nucleare è una fonte energetica che non possiamo abbandonare da un giorno all’altro, perché fornisce gran parte della nostra energia e contribuisce alla riduzione delle emissioni di CO2 . Dobbiamo però rivedere il nostro futuro e quello delle energie rinnovabili, e sviluppare ancor più un programma ambizioso di efficienza energetica.</p>
    </intervention>
    <intervention id="3-470-000" speaker_id="96672" name="Marita ULVSKOG" is_mep="True" mode="spoken" nationality="Sweden" birth_date="04-09-1951" birth_place="Luleå" p_group="Group of the Progressive Alliance of Socialists and Democrats in the European Parliament" m_state="SE">
      <p sl="sv">a nome del gruppo S&amp;D. – Signor Presidente, il nucleare è diverso dalle altre fonti energetiche. In tempi brevissimi può arrecare danni enormi ai paesi, ai cittadini e alle generazioni future. Pertanto mi rallegro che in questa sede sembri esservi un ampio e forte sostegno quando si parla di nucleare e di temi di sicurezza. Spero che questo porti anche a decisioni chiare, ampie e congiunte.</p>
      <p sl="sv">Non si può regolamentare e monitorare il nucleare solo a livello nazionale perché questa forma di energia non conosce confini nazionali, né europei. Il dibattito e le azioni in materia di sicurezza devono quindi avere un orizzonte molto ampio. Proprio per questo è importante che si decida nella maniera più unita possibile dimenticando, per una volta, di avere opinioni leggermente diverse sul tema. Qui è in gioco un interesse comune, a breve e lungo termine: la sicurezza.</p>
      <p sl="sv">A più lungo termine tutto fa pensare che l’approvvigionamento energetico di oggi sarà insostenibile, perché non disponiamo di un mix energetico sufficientemente eterogeneo. Tutte le chiacchiere sugli investimenti nelle energie rinnovabili e nell’efficienza energetica devono essere messe in pratica. Ciò di cui abbiamo bisogno è un vero e proprio cambiamento paradigmatico nella politica energetica, ma non è di questo che si deve occupare la risoluzione. Questo deve essere l’inizio di una nuova fase di cambiamento nel sistema energetico verso un’energia sostenibile e, ovviamente, verso l’elaborazione di una strategia che elimini gradualmente il nucleare: in alcuni casi nel prossimo futuro, in altri in un arco di tempo leggermente più lungo o a medio e lungo termine.</p>
    </intervention>
    <intervention id="3-471-000" speaker_id="28127" name="Lena EK" is_mep="True" mode="spoken" nationality="Sweden" birth_date="16-01-1958" birth_place="Mönsterås" p_group="Group of the Alliance of Liberals and Democrats for Europe" m_state="SE">
      <p sl="en">a nome del gruppo ALDE. – Signor Presidente, i tragici eventi del Giappone non hanno solo rivelato gli errori e i difetti dei reattori giapponesi. Gli eventi di Fukushima hanno anche messo a nudo i limiti del sistema internazionale di protezione nelle centrali nucleari. Oggi molti europei temono per la sicurezza nucleare in Europa, ed è quindi indispensabile che l’Unione europea riveda globalmente l’approccio in materia.</p>
      <p sl="en">I Liberali e Democratici ritengono che i test di stress proposti dal Consiglio siano poco efficaci. Non bisogna solo testare la tecnologia e la geografia, ma anche l’intera cultura della sicurezza e la prontezza nel rispondere a situazioni calamitose dalle mille sfaccettature. È altresì di vitale importanza che i test siano resi obbligatori e si basino su criteri comunitari comuni e trasparenti.</p>
      <p sl="en">Credo a tutti sia evidente che non possiamo lasciare ai singoli governi e autorità nazionali il compito di supervisionarsi da soli. I test di stress dovrebbero invece essere condotti da esperti indipendenti in totale trasparenza. Tutti i fatti devono essere resi pubblici sotto la supervisione della Commissione.</p>
      <a text="(Applausi)"/>
      <p sl="en">Oggi è questa l’unica alternativa credibile a questa tecnologia. L’Agenzia internazionale per l’energia atomica (AIEA) dovrebbe inoltre riesaminare globalmente la normativa europea sulla sicurezza nucleare. Dovremmo avere norme europee e condizioni stringenti. La Commissione deve intervenire, ma anche il Consiglio deve fare la sua parte e assumersi le proprie responsabilità. Per concludere, è indispensabile imparare la lezione sulle energie alternative e sull’efficienza energetica. È giunta l’ora di decidere sugli obiettivi vincolanti.</p>
      <a text="(Applausi)"/>
    </intervention>
    <intervention id="3-472-000" speaker_id="28233" name="Rebecca HARMS" is_mep="True" mode="spoken" nationality="Germany" birth_date="07-12-1956" birth_place="Hambrock bei Uelzen" p_group="Group of the Greens/European Free Alliance - Co" m_state="DE">
      <p sl="de">a nome del gruppo Verts/ALE. – Signor Presidente, signor Commissario, già sapete che non ho fiducia nelle vostre prove di stress, e vorrei brevemente spiegarvi il perché. Credo non sia un bene delegare la definizione dei criteri per i test e la valutazione dei risultati alle autorità nazionali e agli organi di controllo. Sinora si sono occupati esclusivamente del controllo e dei test sulle centrali nucleari nell’Unione europea.</p>
      <p sl="de">Chi opera in questi organismi farà parte della rete dei vecchi compagni di scuola, lieti di certificare che le centrali nucleari degli altri erano, sono e sempre saranno sicure. Pensate veramente che le autorità nazionali di regolamentazione si renderanno conto, da un giorno all’altro, di avere fatto un cattivo lavoro e di essere state troppo tolleranti? Io non lo credo, signor Commissario, e lei non mi ha ancora spiegato come pensa di riuscire a far diventare improvvisamente indipendente l’intero sistema di controllo.</p>
      <p sl="de">Il fatto che i test di stress siano su base volontaria è un’ulteriore prova del fatto che non possiamo considerarli così seriamente come vorremmo. Comunque, ha ancora tempo per cambiare i piani e darci la garanzia che gli impianti saranno accessibili a esperti indipendenti. Può garantirci che tutto sarà testato, e che non ci limiteremo a vedere relazioni cartacee prodotte da un sistema che ho giustamente descritto come rete di vecchi compagni, perché le persone coinvolte si conoscono e sono amiche da decenni, e hanno sempre accettato i massimi livelli di rischio.</p>
      <p sl="de">Faccio presente che il gruppo Verde/Alleanza libera europea si aspetta che le prove di stress siano condotte in maniera tale da indicare quali centrali nucleari non sono più veramente accettabili, e quali devono essere per prime scollegate dalla rete. Se i test vogliono veramente portare un cambiamento di direzione in Europa, li dobbiamo considerare come l’inizio dell’abbandono del nucleare che comincerà da ora e, se tutto andrà bene in Europa, potrebbe giungere al termine più o meno nel 2025.</p>
      <p sl="de">Vorrei chiederle di fare una cosa, Commissario Oettinger. Negli ultimi giorni ha rilasciato una serie di interviste e ha spiegato, ad esempio, che in Germania lei sa quali centrali nucleari non passeranno le prove di stress, e che su alcune ne ha l’assoluta certezza. La prego, renda pubblici i nomi delle centrali. Ad esempio, se una di queste fosse Fessenheim, una centrale che – come affermato dall’organo francese di controllo – non è adeguatamente protetta da terremoti o inondazioni, allora dovrebbe dire pubblicamente i nomi dei siti che rappresentano un rischio. In questo modo l’opinione pubblica avrebbe più fiducia nelle sue politiche.</p>
      <a text="(Applausi)"/>
    </intervention>
    <intervention id="3-473-000" speaker_id="2097" name="Giles CHICHESTER" is_mep="True" mode="spoken" nationality="United Kingdom" birth_date="29-07-1946" birth_place="London" p_group="European Conservatives and Reformists Group" m_state="GB">
      <p sl="en">a nome del gruppo ECR . – Signor Presidente, ringrazio la Presidente in carica del Consiglio e il Commissario per le loro dichiarazioni. La misurata soddisfazione che hanno dimostrato è in contrasto con altri interventi. Prima di tutto ricordiamoci che c’è un’enorme differenza tra i reattori giapponesi di 50 anni fa e i nuovi progetti allo studio in Europa, una differenza enorme. Ricordiamoci anche che c’è un’enorme differenza tra i rischi sismici del Giappone e quelli dell’Europa occidentale. In prima battuta, bisogna essere assolutamente certi di quanto è successo prima di iniziare a correggere quello che facciamo e prevediamo di fare.</p>
      <p sl="en">Ora i reattori moderni vengono progettati per fronteggiare rischi che fino a 20 o 50 anni fa erano inimmaginabili. Sono lieto di vedere che è d’accordo con me, onorevole Harms.</p>
      <a text="(Interruzione dell’onorevole Harms)"/>
      <p sl="en">Questa era un’offesa a microfono spento e lei mi sta rubando il tempo di parola, onorevole Harms.</p>
      <p sl="en">C’è una proposta di moratoria. Sono contrario perché significherebbe agire precipitosamente senza prove scientifiche. Dobbiamo scoprire cosa è successo prima di intervenire per cambiare una cultura europea sulla sicurezza che è già di per sé formidabile. Concordo sul rafforzamento della cultura in materia di sicurezza, ma senza agire precipitosamente.</p>
    </intervention>
    <intervention id="3-474-000" speaker_id="96741" name="Sabine WILS" is_mep="True" mode="spoken" nationality="Germany" birth_date="31-05-1959" birth_place="Aachen" p_group="Confederal Group of the European United Left - Nordic Green Left" m_state="DE">
      <p sl="de">a nome del gruppo GUE/NGL. – Signor Presidente, recentemente in Germania ci sono state manifestazioni in cui 250 000 persone chiedevano un immediato abbandono del nucleare e una riconversione totale alle energie rinnovabili. Entrambe le cose sono possibili.</p>
      <p sl="de">Dopo Černobyl e Fukushima, è chiaro che l’energia nucleare comporterà sempre un rischio residuo. Quindi le norme di sicurezza nucleare in tutta Europa devono necessariamente basarsi sulle migliori tecnologie esistenti. Nonostante nel 2009 sia stata adottata la Direttiva del Consiglio sulla sicurezza nucleare degli impianti nucleari, negli Stati membri continuano a essere in vigore le stesse norme di sicurezza.</p>
      <p sl="de">Occorre quindi al più presto una revisione della direttiva, coinvolgendo il Parlamento in base alla procedura di codecisione, senza prendere come riferimento il trattato Euratom. Auspico un’iniziativa che coinvolga il maggior numero possibile di gruppi parlamentari, ed esorti Consiglio e Commissione a redigere una proposta di direttiva in tal senso. Credo che l’abbandono del nucleare debba riguardare tutta l’Europa.</p>
    </intervention>
    <intervention id="3-475-000" speaker_id="96660" name="Niki TZAVELA" is_mep="True" mode="spoken" nationality="Greece" birth_date="30-06-1947" birth_place="Lamia" p_group="Europe of freedom and democracy Group - Vice" m_state="GR">
      <p sl="en">a nome del gruppo EFD. – Signor Presidente, concordo su quanto detto sinora e sulla necessità, domani, di riflettere sulla moratoria, come suggerito dall’onorevole Chichester.</p>
      <p sl="en">Voglio però aggiungere una cosa, e cioè che stiamo entrando in una nuova era, un nuovo mondo. Tutte le calamità naturali del XXI secolo sono state calamità gigantesche: incendi giganteschi, terremoti giganteschi e maree gigantesche. Come possiamo proteggerci ed evitare la minaccia nucleare che ne deriva? È evidente che queste calamità rischiano anche di provocare stragi dalle proporzioni gigantesche.</p>
      <p sl="en">In quest’Aula condanniamo i crimini contro l’umanità. Per me l’efficienza della società TEPCO è una nuova forma di crimine contro l’umanità: nessuna trasparenza, nessuna precauzione, e nessuna misura per i lavoratori che combattono il problema. Invito tutti voi a riflettere su questo nuovo crimine contro la società che ci troveremo ad affrontare nel XXI secolo.</p>
    </intervention>
    <intervention id="3-476-000" speaker_id="28390" name="Pilar del CASTILLO VERA" is_mep="True" mode="spoken" nationality="Spain" birth_date="31-07-1952" birth_place="Nador " m_state="ES">
      <p sl="es">Signor Presidente, signor Commissario, onorevoli colleghi, abbiamo bisogno di energia per mangiare, per viaggiare, per studiare, per curare le malattie e per molte altre cose. Questa energia è sempre arrivata da fonti diverse. In alcuni casi dalle fonti più antiche come l’energia idroelettrica, l’energia fossile e persino il nucleare; in altri dalle fonti più moderne, ad esempio le energie rinnovabili. Oltre a questo si sviluppano tecnologie per garantire maggiore sicurezza, in alcuni casi, o assicurare più efficienza, come nel caso delle energie rinnovabili.</p>
      <p sl="es">Ci sono poi ricerche che non sono ancora state applicate, come lo stoccaggio dell’anidride carbonica, o che presuppongono – e così sarà – il passaggio alla fusione. Tutto questo è necessario, onorevoli colleghi, perché la vita umana ha funzionato e si è sviluppata grazie ai continui miglioramenti delle risorse utilizzate e alla ricerca che l’ha reso possibile. La comunicazione, l’energia, la medicina e lo studio sono basati su questo: il continuo miglioramento di tutte le risorse.</p>
      <p sl="es">Di recente lo tsunami e il terremoto che l’ha provocato hanno causato gravissimi danni al popolo giapponese con vittime, persone scomparse e perdite materiali, oltre a ingenti danni all’impianto di Fukushima. Di fronte a tutto questo, quello che dobbiamo fare è migliorare la sicurezza.</p>
      <p sl="es">Domani quest’Aula voterà una risoluzione congiunta, su cui ha espresso il consenso la grande maggioranza dei gruppi parlamentari. Il documento esprime quello che ci unisce, non quello che ci divide. Chiedo ai gruppi di rimanere fedeli al contenuto della proposta, e di non anteporre i propri interessi personali all’interesse comune o all’opinione comune che abbiamo raggiunto in questa proposta. Questa è la nostra responsabilità per il domani.</p>
    </intervention>
    <intervention id="3-477-000" speaker_id="28349" name="Teresa RIERA MADURELL" is_mep="True" mode="spoken" nationality="Spain" birth_date="13-10-1950" birth_place="Barcelona" p_group="Group of the Progressive Alliance of Socialists and Democrats in the European Parliament" m_state="ES">
      <p sl="es">Signor Presidente, prima di tutto desidero esprimere la mia profonda solidarietà per le vittime e le famiglie evacuate a causa dell’incidente nucleare.</p>
      <p sl="es">Onorevoli colleghi, ciò che dobbiamo imparare da questo incidente è l’urgente necessità di rafforzare le misure di sicurezza. La sicurezza però implica anche risorse umane. Bisogna garantire la maggiore formazione possibile al personale che opera nel settore. Dobbiamo assicurare condizioni di lavoro ottimali. Creare un quadro formativo e lavorativo eccellente è un compito che possiamo svolgere dall’interno delle istituzioni europee.</p>
      <p sl="es">Voglio inoltre sottolineare gli impegni assunti dal gruppo dell’Alleanza progressista di Socialisti e Democratici al Parlamento europeo (S&amp;D) nel suo piano energetico per l’Europa, che rappresentano una promessa solenne a favore delle energie rinnovabili, delle infrastrutture, dell’efficienza energetica e della mobilità elettrica. In questo contesto credo dovremmo anche riaprire il dibattito sul carbone, perché è la nostra unica fonte locale di energia fossile.</p>
    </intervention>
    <intervention id="3-478-000" speaker_id="28477" name="Fiona HALL" is_mep="True" mode="spoken" nationality="United Kingdom" birth_date="15-07-1955" birth_place="Swinton" p_group="Group of the Alliance of Liberals and Democrats for Europe" m_state="GB">
      <p sl="en">Signor Presidente, le prove di stress sulle norme tecniche non sono sufficienti. Il problema non sono solo i terremoti. Il problema in Giappone è stato l’insieme degli eventi: inondazioni, la perdita di energia fuori sito e l’interruzione delle comunicazioni. Abbiamo visto come un problema porti all’altro, e che la stessa radioattività del sito di Fukushima ostacola gravemente i lavori di messa in sicurezza che devono continuare.</p>
      <p sl="en">Un incidente nucleare non è un evento lineare; le conseguenze traboccano come la radioattività che ancora si riversa in mare. È quindi di vitale importanza che i test di stress proposti tengano conto delle conseguenze molteplici, complesse e geometriche di un evento catastrofico.</p>
      <p sl="en">Signor Commissario, come lei dice gli Stati membri hanno il diritto di decidere del proprio mix energetico, ma lei è responsabile della sicurezza nucleare. È d’accordo sul fatto che gli Stati membri dovrebbero imporre una moratoria sulla pianificazione e la predisposizione di nuovi impianti nucleari? Cosa proporrà per far sì che governi e investitori ora invece si concentrino su come ottenere un maggiore impegno nell’efficienza energetica e nelle fonti rinnovabili?</p>
    </intervention>
    <intervention id="3-479-000" speaker_id="4432" name="Claude TURMES" is_mep="True" mode="spoken" nationality="Luxembourg" birth_date="26-11-1960" birth_place="Diekirch" p_group="Group of the Greens/European Free Alliance" m_state="LU">
      <p sl="de">Signor Presidente, signor Commissario, onorevoli colleghi, i drammatici eventi in Giappone ci hanno rivelato che l’unica centrale nucleare totalmente sicura è quella che non è mai stata costruita o è stata chiusa. Sono le uniche completamente sicure. Dopo quanto successo in Giappone sappiamo che qualsiasi altra affermazione non corrisponde a verità. I cittadini europei lo sanno ed è il motivo per cui vogliono da noi una risposta decisa. L’unica risposta che possiamo dare è che il nostro sogno è costruire un’Europa completamente basata sulle energie rinnovabili.</p>
      <p sl="de">Possiamo gradatamente iniziare a realizzare questo sogno promovendo l’efficienza energetica nelle case, nei trasporti, nell’industria e con la produzione di energia, un’ampia gamma di energie rinnovabili e l’utilizzo di gas naturale come combustibile di transizione. Commissario Oettinger, in questo momento sta elaborando la tabella di marcia per l’energia per il 2050. La nostra domanda è: è disposto a lavorare con noi su un sogno così? È convinto che la tabella di marcia per l’energia per il 2050 dovrebbe essere usata come punto di partenza per un dibattito non solo con gli esperti, ma anche con i cittadini europei su un diverso futuro energetico dell’Europa?</p>
    </intervention>
    <intervention id="3-480-000" speaker_id="28358" name="Konrad SZYMAŃSKI" is_mep="True" mode="spoken" nationality="Poland" birth_date="06-12-1969" birth_place="Kalisz" p_group="European Conservatives and Reformists Group" m_state="PL">
      <p sl="pl">Signor Presidente, se oggi dovessimo imparare qualcosa e fare i compiti dopo quanto successo in Giappone dovremmo farlo usando grande cautela, concentrandoci e riflettendo attentamente. Un allontanamento dal nucleare o l’imposizione di condizioni irrealistiche per questa forma di energia non eliminerà in nessun modo il problema. Appena oltre i nostri confini costruiranno altre centrali non soggette alle nostre norme di sicurezza o alla supervisione dei nostri enti di regolamentazione. A Kaliningrad e in Bielorussia si stanno già muovendo in questo senso per soddisfare la domanda dell’Europa centrale. La fuga del nucleare dall’Unione dimostrerà che i nostri sforzi sono vani, e così facendo colpiremo la competitività del nostro sistema energetico e, di conseguenza, la nostra industria ed economia. Per l’ennesima volta i piani ecologici andranno a vantaggio della concorrenza, soprattutto quella russa. Quindi, se oggi la nostra intenzione è migliorare i requisiti imposti al nucleare, dobbiamo avere la garanzia che l’elettricità prodotta dai reattori fuori dai nostri confini sia soggetta agli stessi criteri di rigore.</p>
    </intervention>
    <intervention id="3-481-000" speaker_id="23706" name="Miloslav RANSDORF" is_mep="True" mode="spoken" nationality="Czechia" birth_date="15-02-1953" birth_place="Rakovník" p_group="Confederal Group of the European United Left - Nordic Green Left" m_state="CZ">
      <p sl="cs">Signor Presidente, si possono trarre diverse conclusioni dalla catastrofe in Giappone. In primo luogo, il settore energetico deve essere controllato dallo Stato, e ci dovrebbero essere strutture ausiliarie affidabili in ogni centrale posizionate abbastanza lontano. La società TEPCO si è comportata in maniera irresponsabile. In secondo luogo, dobbiamo sostenere l’ambiente in tutti i modi possibili e dire no agli allarmisti verdi che da tempo ricattano l’Europa. In terzo luogo, abbiamo bisogno di un nuovo stato d’animo nel Parlamento e in Commissione. Da tempo al Parlamento europeo prevale un’atmosfera incivile, e c’è bisogno di una Commissione fatta di persone coraggiose che non temono nuove soluzioni, dotate di spirito pioneristico, e non di scaricabarili che, imitando lo stile di certe persone che non vedono al di là del proprio naso, antepongono meschini interessi personali anche quando si tratta di assumere posizioni a livello europeo.</p>
    </intervention>
    <intervention id="3-482-000" speaker_id="1927" name="Peter LIESE" is_mep="True" mode="spoken" nationality="Germany" birth_date="20-05-1965" birth_place="Meschede" m_state="DE">
      <p sl="de">Signor Presidente, signor Commissario, onorevoli colleghi, approvo pienamente la risoluzione congiunta. Con questa lanciamo due messaggi specifici a chi detiene posizioni di responsabilità negli Stati membri e alla popolazione europea. Abbiamo bisogno di norme comuni per proteggerci dagli incidenti nucleari in tutta Europa. È ormai finita l’epoca dell’approccio campanilista alla sicurezza nucleare. Due antiche centrali tedesche a 180 chilometri da Strasburgo sono state temporaneamente chiuse e scollegate dalla rete. A circa 100 chilometri da qui a Fessenheim c’è un reattore che, a quanto ne sappiamo, non è più sicuro delle due centrali tedesche che sono state scollegate dalla rete a causa degli eventi in Giappone.</p>
      <p sl="de">L’esempio dimostra chiaramente che abbiamo bisogno di criteri comuni ad altissimo livello. Abbiamo a disposizione la base giuridica, e sarà sempre e solo una questione politica decidere fino a che punto spingersi. Dobbiamo osare molto di più di quanto fatto in passato.</p>
      <p sl="de">Il secondo messaggio è che nonostante le decisioni prese negli Stati membri, e alcuni scollegheranno le centrali dalla rete più velocemente di altri, non dovremmo sostituire l’energia persa con ulteriori importazioni di gas, ad esempio dalla Russia. I paragrafi 21 e 22 mostrano la direzione in cui vogliamo procedere. Vogliamo più energie rinnovabili e più efficienza energetica. Commissario Oettinger, prima degli eventi di Fukushima lei ha redatto un piano d’azione sull’efficienza energetica: è stato un passo avanti importante, che ora si deve mettere in pratica ancor più rapidamente.</p>
      <p sl="de">Personalmente sono d’accordo con la maggioranza dell’Assemblea sulla necessità di definire obiettivi vincolanti. Non vogliamo più usare combustibili fossili. Vogliamo posti di lavoro nel commercio e nell’industria. L’efficienza energetica è efficace rispetto ai costi, e quindi dobbiamo progredire con urgenza in questo settore.</p>
    </intervention>
    <intervention id="3-483-000" speaker_id="1129" name="Catherine TRAUTMANN" is_mep="True" mode="spoken" nationality="France" birth_date="15-01-1951" birth_place="Strasbourg" p_group="Group of the Progressive Alliance of Socialists and Democrats in the European Parliament" m_state="FR">
      <p sl="fr">Signor Presidente, signor Commissario, onorevoli colleghi, il nucleare è una fonte di energia senza carbonio, che però è anche transitoria e dipende da risorse esauribili. Oltretutto è una forma di energia potenzialmente pericolosa. Ovviamente, dopo Fukushima la priorità è pronunciarci sulla sicurezza delle nostre centrali. Questi test di stress devono essere condotti con il maggiore coordinamento possibile a livello di Unione, e possibilmente anche nei paesi a noi più vicini, da entità indipendenti che operano seguendo le norme più stringenti e con la massima trasparenza.</p>
      <p sl="fr">In secondo luogo, la lotta ai cambiamenti climatici richiede una politica coerente e ambiziosa. Anche se il nucleare ci permette di emettere meno CO2 nell’atmosfera per produrre l’elettricità necessaria, non dobbiamo esserne dipendenti. Nei paesi come la Francia, produttori di energia nucleare, la riduzione di questa forma energetica è un requisito indispensabile per qualsiasi decisione di ampia portata. Questo processo implica la necessità di raddoppiare gli sforzi nel risparmio energetico e nell’incrementare le energie rinnovabili che, a medio e lungo termine, potranno coprire la quasi totalità dei nostri consumi. Qui è in gioco la sicurezza delle centrali, ma anche la sicurezza dell’approvvigionamento in tutta l’Unione europea di modo che nessun paese debba affrontare difficoltà economiche.</p>
      <p sl="fr">Infine, una solidarietà vera e propria presuppone la creazione di una Comunità dell’energia.</p>
    </intervention>
    <intervention id="3-484-000" speaker_id="97076" name="Corinne LEPAGE" is_mep="True" mode="spoken" nationality="France" birth_date="11-05-1951" birth_place="Boulogne-Billancourt" p_group="Group of the Alliance of Liberals and Democrats for Europe" m_state="FR">
      <p sl="fr">Signor Presidente, parlando di sicurezza non posso ovviamente che sostenere tutte le proposte avanzate dai colleghi sulla necessaria indipendenza di chi avrà il compito di effettuare i test di stress e sulla definizione di queste regole a livello comunitario.</p>
      <p sl="fr">Ma non illudiamoci: abbiamo vecchie centrali che sono state progettate senza tenere in considerazione l’accumulo dei rischi e, per questo motivo, a prescindere dalla realizzazione di prove di stress non avremo mai la sicurezza assoluta delle centrali esistenti. Bisogna esserne pienamente coscienti. Inoltre non credo che oggi la maggioranza dei cittadini europei accetti l’idea di pagare il prezzo di un incidente nucleare in Europa. È un lusso che non ci possiamo permettere, e dobbiamo esserne pienamente coscienti.</p>
      <p sl="fr">Bisogna quindi organizzare il graduale abbandono del nucleare tenendo ben presenti le necessità economiche, i bisogni in termini di occupazione, le capacità industriali e la necessità di non aumentare le emissioni di gas a effetto serra. Credo ne siamo tutti coscienti.</p>
      <p sl="fr">Come procedere? Con il grande progetto europeo sul progressivo abbandono del nucleare. Claude ha parlato di 15 anni. Mi sembra un’idea molto ottimista, probabilmente ci vorrà un po’ di più. Ad ogni modo questo è un grande progetto che potrebbe mobilitare gli europei, ripristinare la fiducia in noi stessi e nelle istituzioni, perché dietro Fukushima, signor Presidente, c’è ancora un atto di provocazione nei confronti delle autorità pubbliche e degli organi di controllo. Dobbiamo esserne coscienti.</p>
    </intervention>
    <intervention id="3-485-000" speaker_id="2278" name="Paul RÜBIG" is_mep="True" mode="spoken" nationality="Austria" birth_date="06-05-1953" birth_place="Wels" p_group="Group of the European People's Party (Christian Democrats)" m_state="AT">
      <p sl="de">(Interrogazione presentata all’onorevole Trautmann con la procedura del cartellino blu ai sensi dell’articolo 149, paragrafo 8) – Signor Presidente, vorrei chiedere all’onorevole Trautmann di rispondermi a una domanda. In Francia esiste un sistema di regolatori indipendenti che svolge un ottimo lavoro. Crede che il modello francese si possa applicare in tutta Europa, con un regolatore europeo basato sul sistema francese?</p>
    </intervention>
    <intervention id="3-486-000" speaker_id="1129" name="Catherine TRAUTMANN" is_mep="True" mode="spoken" nationality="France" birth_date="15-01-1951" birth_place="Strasbourg" p_group="Group of the Progressive Alliance of Socialists and Democrats in the European Parliament" m_state="FR">
      <p sl="fr">Signor Presidente, ringrazio il collega, onorevole Rübig, per avermi rivolto questa domanda. Credo che in effetti il regolatore francese sia indipendente, le sue proposte lo dimostrano. Credo che, secondo la logica di quanto ho affermato sulla Comunità europea dell’energia, dovremmo avere un regolatore indipendente a livello europeo e dotarci di strumenti di controllo che permettano di garantire l’indipendenza del suo lavoro e la sua effettiva competenza.</p>
    </intervention>
    <intervention id="3-487-000" speaker_id="97076" name="Corinne LEPAGE" is_mep="True" mode="spoken" nationality="France" birth_date="11-05-1951" birth_place="Boulogne-Billancourt" p_group="Group of the Alliance of Liberals and Democrats for Europe" m_state="FR">
      <p sl="fr">(Interrogazione presentata all’onorevole Trautmann con la procedura del cartellino blu ai sensi dell’articolo 149, paragrafo 8) – Su questo punto, onorevole Trautmann, sì, un’autorità indipendente su carta. Vista la sua composizione e il fatto che non c’è nessun pluralismo tra le persone che la compongono, molto onestamente potremmo sollevare molti dubbi.</p>
    </intervention>
    <intervention id="3-488-000" speaker_id="1129" name="Catherine TRAUTMANN" is_mep="True" mode="spoken" nationality="France" birth_date="15-01-1951" birth_place="Strasbourg" p_group="Group of the Progressive Alliance of Socialists and Democrats in the European Parliament" m_state="FR">
      <p sl="fr">Signor Presidente, a livello nazionale si può sempre contestare la composizione e, da questo punto di vista, concordo con il commento dell’onorevole Lepage. Penso che presto avremo un periodo in cui si potrà meglio garantire il pluralismo, ma ad ogni modo non vorrei mettere in dubbio l’onestà del lavoro delle persone che hanno assunto seriamente il proprio incarico, e in particolare quello di una persona, il signor Lacoste.</p>
    </intervention>
    <intervention id="3-489-000" speaker_id="96713" name="Evžen TOŠENOVSKÝ" is_mep="True" mode="spoken" nationality="Czechia" birth_date="26-02-1956" birth_place="Ostrava" m_state="CZ">
      <p sl="cs">Signor Presidente, da molte settimane ormai seguiamo col fiato sospeso l’incredibile lotta del Giappone contro gli effetti del gigantesco terremoto e del conseguente tsunami. Ammiro anche il modo in cui i giapponesi l’hanno affrontato, cosa che non è ancora stata ricordata in questa sede.</p>
      <p sl="cs">Le persone imparano sempre da ogni catastrofe. Episodi come questi hanno sempre portato a tecniche migliori e misure di sicurezza. La gente non smette di volare dopo gravi disastri aerei, ma si migliorano l’affidabilità e la sicurezza. È importante far tesoro di tutta l’esperienza acquisita sul funzionamento delle centrali nucleari con la catastrofe giapponese. Bisogna valutare correttamente questo test di stress naturale estremo e fare quanta più esperienza possibile sulle misure tecniche e di sicurezza. Gli impianti nucleari devono essere pronti a far fronte a calamità naturali estreme.</p>
      <p sl="cs">Dobbiamo poi imparare dalle procedure di emergenza, perché anche questo rientra nel funzionamento e nella sicurezza di una centrale. I politici devono astenersi da giudizi superficiali e affrettati. È più che ragionevole predisporre il massimo numero di verifiche sulle centrali. L’esperienza giapponese è un’opportunità per valutare in maniera responsabile i livelli di sicurezza esistenti, senza inutili esibizionismi politici.</p>
    </intervention>
    <intervention id="3-490-000" speaker_id="28225" name="Herbert REUL" is_mep="True" mode="spoken" nationality="Germany" birth_date="31-08-1952" birth_place="Langenfeld" p_group="Group of the European People's Party (Christian Democrats)" m_state="DE">
      <p sl="de">Signor Presidente, onorevoli colleghi, tutti sanno che esistono pareri molto diversi sia negli Stati membri che nei gruppi politici qui presenti sull’utilizzo del nucleare.</p>
      <p sl="de">La discussione odierna ha dimostrato che le opinioni divergono anche all’interno dei gruppi. D’altro canto in Giappone si è verificata una catastrofe che rappresenta un problema enorme. Abbiamo iniziato un dibattito in materia e credo che la risoluzione ci offra un’importante occasione per concentrarci, oggi e domani, su un interrogativo specifico: se insieme riusciremo a migliorare i livelli di sicurezza e avere maggiori competenze europee di qualsiasi genere o maggiore cooperazione europea.</p>
      <p sl="de">Anche se in questa risoluzione ci sono molte cose che non mi piacciono ritengo che i colleghi abbiano fatto un ottimo lavoro, perché hanno prodotto un testo che verte più strettamente sulla sicurezza e sulla cooperazione europea. Quindi mi chiedo se non sia veramente giunta l’ora di cogliere l’opportunità offerta dal dibattito di oggi e domani per lasciare da parte il fatto che si debba o meno abbandonare il nucleare, o che ci piaccia o meno il nucleare, e concentrarci invece su questo punto. Se potessimo metterci tutti d’accordo per non votare domani sugli emendamenti presentati – vorrei semplicemente che li presentassimo – e limitarci a votare a grande maggioranza, o addirittura all’unanimità, a favore di una maggiore sicurezza e di maggiori competenze a livello europeo, contribuiremmo di più alla reputazione del Parlamento europeo e a cosa imparare dagli eventi in Giappone, che non continuando a litigare come sempre facciamo. Forse possiamo rimandare tutte le discussioni tra due settimane. Pensateci se provarci o meno.</p>
      <a text="(L’oratore accetta di rispondere a un’interrogazione presentata con la procedura del cartellino blu ai sensi dell’articolo 149, paragrafo 8)"/>
    </intervention>
    <intervention id="3-491-000" speaker_id="28233" name="Rebecca HARMS" is_mep="True" mode="spoken" nationality="Germany" birth_date="07-12-1956" birth_place="Hambrock bei Uelzen" p_group="Group of the Greens/European Free Alliance - Co" m_state="DE">
      <p sl="de">Signor Presidente, onorevole Reul, sa che sono sempre stata a favore di livelli di sicurezza più elevati per il nucleare. Con la direttiva sulla sicurezza nucleare da noi approvata due anni fa ho avuto pochissimo successo. Un’ampia maggioranza dell’Assemblea era contraria a norme di sicurezza più stringenti. Questa nuova sensazione di fiducia reciproca comporta un altro grande problema. Il Parlamento non può contribuire a questo dibattito. In caso di dubbio, spetterebbe al Consiglio e all’Euratom decidere in materia di sicurezza nucleare e prove di stress. Il Parlamento sarà escluso dal processo. Normalmente abbiamo la facoltà di esprimere un parere, ma se questo porta a effetti concreti è nelle mani di Dio. Se ora dite che in futuro interverremo contro il vecchio trattato Euratom e garantiremo consultazione e trasparenza in tutti i settori legati alla sicurezza, forse riusciremo a raggiungere un maggiore consenso.</p>
    </intervention>
    <intervention id="3-492-000" speaker_id="28225" name="Herbert REUL" is_mep="True" mode="spoken" nationality="Germany" birth_date="31-08-1952" birth_place="Langenfeld" p_group="Group of the European People's Party (Christian Democrats)" m_state="DE">
      <p sl="de">Signor Presidente, onorevole Harms, non ho ben capito la sua domanda, perché non si trattava di una domanda. Comunque non è un male, perché ho fatto il possibile e continuerò a farlo per sfruttare questa occasione. Sa che abbiamo posizioni totalmente divergenti in materia.</p>
      <p sl="de">Se riuscissimo a raggiungere un consenso su una maggiore sicurezza con un’ampia maggioranza lanceremmo un segnale importante, a prescindere dalla questione delle competenze. La risoluzione verte su tutta una serie di settori, molti di più di quelli che abbiamo già approvato e molto di più di quelli che ero pronto a sostenere. È vero, lei ha assolutamente ragione. Ma se riusciamo ad accordarci su più sicurezza e più Europa, lanceremo un segnale agli Stati membri. Se lo facciamo domani partendo da una divergenza, perché abbiamo posizioni diverse sulla necessità di abbandonare il nucleare, probabilmente l’effetto non sarà dei migliori. È tutto quello che chiedo, niente di più e niente di meno.</p>
    </intervention>
    <intervention id="3-493-000" speaker_id="2097" name="Giles CHICHESTER" is_mep="True" mode="spoken" nationality="United Kingdom" birth_date="29-07-1946" birth_place="London" p_group="European Conservatives and Reformists Group" m_state="GB">
      <p sl="en">Signor Presidente, sono profondamente offeso dal fatto che l’onorevole Harms mi abbia interrotto solo a microfono spento, mentre al collega, onorevole Reul, abbia mostrato il cartellino blu. Non posso avere lo stesso trattamento?</p>
    </intervention>
    <intervention id="3-494-000" speaker_id="28238" name="Michael CRAMER" is_mep="True" mode="spoken" nationality="Germany" birth_date="16-06-1949" birth_place="Gevelsberg" p_group="Group of the Greens/European Free Alliance" m_state="DE">
      <p sl="de">(Interrogazione presentata con la procedura del cartellino blu all’onorevole Reul ai sensi dell’articolo 149, paragrafo 8) – Signor Presidente, onorevole Reul, volevo chiederle se la sua posizione personale è per caso cambiata. La maglia che oggi indosso ha 30 anni. A quell’epoca dimostravamo contro l’energia nucleare. I cosiddetti esperti ci dicevano che c’era il rischio di un incidente una volta ogni diecimila anni. Il signor Schnellhuber, direttore dell’istituto di ricerca sugli impatti climatici di Potsdam, di recente ha affermato in un intervista con Die Zeit che è vero. Se dividiamo diecimila anni per 400 centrali nucleari al mondo il risultato è 25 anni. Quindi si può prevedere un incidente a un reattore ogni 25 anni. Prima Chernobyl, poi Fukushima. E il prossimo?</p>
      <p sl="de">Ha cambiato idea su questo punto? Crede ancora che le centrali nucleari siano sicure o è d’accordo con me che Zwentendorf è l’unica centrale nucleare sicura al mondo?</p>
    </intervention>
    <intervention id="3-495-000" speaker_id="28225" name="Herbert REUL" is_mep="True" mode="spoken" nationality="Germany" birth_date="31-08-1952" birth_place="Langenfeld" p_group="Group of the European People's Party (Christian Democrats)" m_state="DE">
      <p sl="de">Signor Presidente, ovviamente la mia opinione è cambiata, ma non nella sostanza. È veramente un male non cambiare opinione su qualcosa? La mia opinione comunque è cambiata di molto, e spero che l’abbia notato. Ho spiegato che voterò a favore di questa risoluzione se rimarrà tale e quale. Questo è un grande cambiamento rispetto a come la pensavo prima. Lei può esserne soddisfatto o meno. Personalmente mi attengo a quanto detto. Sarebbe un bene se riuscissimo ad approvare questa risoluzione all’unanimità.</p>
    </intervention>
    <intervention id="3-496-000" speaker_id="4262" name="Jo LEINEN" is_mep="True" mode="spoken" nationality="Germany" birth_date="06-04-1948" birth_place="Bisten" p_group="Group of the Progressive Alliance of Socialists and Democrats in the European Parliament" m_state="DE">
      <p sl="de">Signor Presidente, lei ha sentito quanto ha detto il presidente della commissione per l’industria, la ricerca e l’energia. Ora parlo in qualità di presidente della commissione per l’ambiente, la sanità pubblica e la sicurezza alimentare, e le differenze non potrebbero essere maggiori. È indubbio che occorre definire i massimi livelli di sicurezza per tutte le centrali nucleari. Siamo tutti d’accordo. Commissario Oettinger, i suoi test di stress sono un primo passo importante, ma non fanno molta strada. Credo anche che si debba rivedere la nostra impostazione e trovarne una nuova, che vada molto più in profondità e sia molto più sostanziale. Ecco perché, oltre ai massimi livelli di sicurezza nell’UE, abbiamo anche bisogno di abbandonare una tecnologia rischiosa, di cui non possiamo giustificare l’utilizzo in un continente densamente popolato come l’Europa.</p>
      <p sl="de">Onorevole Reul, lei e gli altri dovrete semplicemente accettarlo. I suoi colleghi a Berlino hanno fatto molti più progressi di quanto lei abbia fatto a Strasburgo e a Bruxelles. Probabilmente sono arrivati al giro di boa, mentre lei è ancora abbarbicato alle sue vecchie idee. Spero si possa trovare una formulazione, un piano d’azione e una strategia per abbandonare il nucleare. Commissario Oettinger, la tabella di marcia che definirà a giugno di quest’anno sarebbe un’ottima opportunità per farlo. Dopo i test di stress, deve anche dirci come secondo lei possiamo liberarci dalla tecnologia nucleare.</p>
      <a text="(Applausi)"/>
    </intervention>
    <intervention id="3-497-000" speaker_id="96733" name="Antonio CANCIAN" is_mep="True" mode="spoken" nationality="Italy" birth_date="02-07-1951" birth_place="Mareno di Piave " p_group="Group of the European People's Party (Christian Democrats)" m_state="IT">
      <p sl="it">Signor Presidente, onorevoli colleghi, signor Commissario, signor Ministro, io credo che il cordoglio vada a tutte le vittime del grande disastro che si è abbattuto sul Giappone. La situazione è realmente inquietante, ma ritengo che il compito della politica non sia quello di compiere delle scelte in condizioni di panico, ma di cercare di rimanere sempre razionali e affrontare la realtà in modo corretto.</p>
      <p sl="it">Fatta questa premessa, credo che si debba partire da due considerazioni importanti. La prima è che il cielo è unico e la terra viene suddivisa con confini che nulla hanno a che fare con queste problematiche che abbiamo all’ordine del giorno e la seconda è che noi dobbiamo sempre puntare a uno sviluppo sostenibile che non ha solamente una componente. Questo sviluppo sostenibile ha tre componenti che devono essere messe assieme, vale a dire quella economica, ambientale e sociale. Se noi riuscissimo a fare questo sforzo credo che andremmo nella direzione giusta.</p>
      <p sl="it">Credo che la risoluzione che è stata presentata, che condivido pienamente e che ha visto anche una larghissima intesa, arrivi al momento giusto per prenderci le responsabilità sul tema della sicurezza, sul tema di quello che dovrebbe essere un check-up della situazione attuale, e guardare al futuro. Come guardare al futuro? Rispettando i parametri che ci siamo impegnati a rispettare e, soprattutto, andando verso quelle decisioni di efficienza e di rinnovamento, che devono sempre essere prese tenendo conto della cultura e dell’innovazione nella ricerca, compreso ITER.</p>
    </intervention>
    <intervention id="3-498-000" speaker_id="4308" is_mep="True" mode="spoken" role="Presidente" name="Alejo VIDAL-QUADRAS" nationality="Spain" birth_date="20-05-1945" birth_place="Barcelona" p_group="Group of the European People's Party (Christian Democrats)" m_state="ES">
      <p sl="unknown">La Presidenza è stata informata che oggi è il compleanno dell’onorevole Leinen. Buon compleanno, onorevole Leinen.</p>
    </intervention>
    <intervention id="3-499-000" speaker_id="28155" name="Edit HERCZOG" is_mep="True" mode="spoken" nationality="Hungary" birth_date="05-05-1961" birth_place="Budapest" p_group="Group of the Progressive Alliance of Socialists and Democrats in the European Parliament" m_state="HU">
      <p sl="hu">Signor Presidente, signor Commissario, onorevoli colleghi, la sicurezza nucleare ha un volto umano. La progettazione, la costruzione, il funzionamento, il controllo e la chiusura di una centrale, e la stesura delle relative leggi, sono tutte attività umane. La componente fondamentale della sicurezza è quindi la conoscenza e lo sfruttamento massimo delle attività antropiche. Il mantenimento e l’applicazione concreta di questa conoscenza sono fondamentali sia per il funzionamento delle centrali che, per un lungo periodo successivo, per la loro chiusura. Sono d’accordo sullo svolgimento di test di stress e penso anch’io che si debba integrare l’esperienza acquisita nella direttiva sulla sicurezza nucleare.</p>
      <p sl="hu">Concordo sulla necessità di realizzare controlli transfrontalieri, se non altro per tranquillizzare la popolazione. Concordo sulla necessità di fare il possibile per partecipare alle attività delle organizzazioni internazionali contribuendo con le migliori conoscenze a nostra disposizione. Concordo soprattutto sulla necessità di sfruttare le attività di ricerca e sviluppo per lo smaltimento delle scorie nucleari degli ultimi 60 anni. C’è infine una cosa su cui concordo particolarmente: qualsiasi decisione si prenda in tema di energia, bisogna insistere che ai 500 milioni di cittadini europei sia garantito l’approvvigionamento di energia elettrica. Grazie della vostra attenzione.</p>
    </intervention>
    <intervention id="3-500-000" speaker_id="96908" name="Gaston FRANCO" is_mep="True" mode="spoken" nationality="France" birth_date="04-02-1944" birth_place="Roquebillière" p_group="Group of the European People's Party (Christian Democrats)" m_state="FR">
      <p sl="fr">Signor Presidente, signor Commissario, onorevoli colleghi, oggi si parla di migliorare la sicurezza dell’energia nucleare, non di rimettere in questione il nucleare civile dal momento che costituisce un elemento essenziale dell’indipendenza energetica e della lotta ai gas serra in numerosi Stati membri dell’Unione europea.</p>
      <p sl="fr">L’iniziativa europea di condurre prove di stress su tutte le nostre centrali costituisce un primo passo indispensabile e ragionevole, che risponde alle attese dei cittadini europei. Dobbiamo effettuare questi test con un’impostazione comune e criteri comuni, la cui metodologia sarà decisa dal gruppo dei regolatori europei in materia di sicurezza nucleare. Anche i paesi vicini all’Unione europea dovranno sottoporsi a questi test in considerazione dei rischi transfrontalieri.</p>
      <p sl="fr">Test a parte, l’Unione europea deve operare per armonizzare il più possibile le norme internazionali, in seno al G20 e all’Agenzia internazionale per l’energia atomica, in base agli obiettivi per i nuovi reattori dell’associazione delle autorità di regolamentazione nucleare dell’Europa occidentale. In seno all’Unione europea è bene promuovere e intensificare la cooperazione tra le autorità di sicurezza nazionale.</p>
      <p sl="fr">L’Unione europea deve servire da modello, sia per il consolidamento delle regole sia per gli sforzi di solidarietà. Dinanzi a questo tipo di catastrofe, la creazione di una forza europea di protezione civile mi sembra più che mai necessaria.</p>
    </intervention>
    <intervention id="3-501-000" speaker_id="5729" name="Kathleen VAN BREMPT" is_mep="True" mode="spoken" nationality="Belgium" birth_date="18-11-1969" birth_place="Wilrijk" m_state="BE">
      <p sl="nl">Signor Presidente, è vero: in tutta la classe politica ci sono sostenitori e oppositori del nucleare. Ma quello che non capisco è perché alcuni non hanno ancora aperto gli occhi sull’argomento, anche dopo Fukushima. È successo l’inimmaginabile. Una serie di fattori ha portato a una catastrofe che avrebbe tranquillamente potuto succedere anche nella nostra parte del mondo. Non esiste il rischio zero. Oggi bisogna muoversi in tre direzioni.</p>
      <p sl="nl">Prima di tutto, come proposto dal Commissario, bisogna effettuare i test di stress in totale apertura, in totale trasparenza, e al tempo stesso bisogna fare in modo che riguardino il maggior numero possibile di impianti. Ma bisogna anche cercare di intervenire sui risultati. Qualsiasi centrale nucleare non sicura deve essere chiusa.</p>
      <p sl="nl">Inoltre occorre prevedere un graduale abbandono dell’energia nucleare. Non possiamo avere impianti nucleari costruiti per una vita utile di trenta anni ancora in uso dopo quaranta o persino cinquanta anni.</p>
      <p sl="nl">Infine, sarebbe troppo assurdo se in questa Unione europea decidessimo di avere nuove centrali nucleari. C’è solo una strada possibile in Europa, ovvero le energie rinnovabili, e questa Assemblea dovrebbe raggiungere un consenso in loro favore.</p>
    </intervention>
    <intervention id="3-502-000" speaker_id="28299" name="Bogusław SONIK" is_mep="True" mode="spoken" nationality="Poland" birth_date="03-12-1953" birth_place="Kraków" p_group="Group of the European People's Party (Christian Democrats)" m_state="PL">
      <p sl="pl">Signor Presidente, il 26 aprile sarà passato un quarto di secolo dalla catastrofe di Chernobyl, il peggior incidente nucleare della storia. A distanza di venticinque anni ricordiamo tutte le vittime della tragedia, le persone che hanno sofferto e quelle che, ancora oggi, risentono degli effetti del disastro. Purtroppo questo tragico anniversario ha coinciso con gli eventi in Giappone. Nel ricordare la catastrofe di Chernobyl, vorrei esprimere la mia solidarietà al popolo giapponese, che sta lottando contro le conseguenze dell’incidente alla centrale nucleare di Fukushima, a sua volta causato dalle onde dello tsunami.</p>
      <p sl="pl">Ancora oggi il cibo prodotto nelle regioni dell’Ucraina esposte al cesio radioattivo 137, un isotopo con un semiperiodo di 30 anni, è contaminato. In base a uno studio svolto da Greenpeace in almeno due province, Zhitomir e Rovno, la popolazione locale consuma latte, funghi, frutta, pesce d’acqua dolce e verdura contaminati. Secondo i dati ufficiali esiste un forte livello di radiazioni nelle zone a 30 chilometri dalla centrale, anche se si stima che complessivamente la zona colpita potrebbe, in realtà, ricoprire un’area di circa 50 000 chilometri quadrati in molte province dell’Ucraina.</p>
      <p sl="pl">Attualmente esistono 165 reattori funzionanti in Europa, Russia a parte. È importante sapere che non sono ubicate solo sul territorio dell’Unione europea, ma anche nei paesi vicini ai suoi confini. Russia e Bielorussia stanno iniziando a costruire centrali vicino ai confini dell’UE. Che garanzia possono dare sulla loro sicurezza? Non si dovrebbe comprare energia proveniente da centrali nucleari ubicate al di fuori dei confini dell’Unione europea se non rispondenti ai massimi livelli di sicurezza definiti dai test di stress comunitari.</p>
      <a text="(Il Presidente interrompe l’oratore)"/>
      <p sl="pl">Lo ripeto: in questo momento vengono costruite centrali nucleari in Russia e Bielorussia vicino ai confini dell’Unione europea. Vista la situazione, credo che gli Stati membri non debbano comprare energia nucleare proveniente da queste centrali se non passano le prove di stress, che sono le stesse richieste nell’Unione europea.</p>
    </intervention>
    <intervention id="3-503-000" speaker_id="96859" name="Ioan ENCIU" is_mep="True" mode="spoken" nationality="Romania" birth_date="14-04-1953" birth_place="Odorheiul-Secuiesc" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Signor Presidente, vorrei iniziare esprimendo profondo cordoglio al popolo giapponese. Credo che ora sia importante fornire loro tutto il sostegno possibile.</p>
      <p sl="ro">L’incidente di Fukushima ci ha dimostrato che alcune centrali nucleari esistenti non sono sicure, motivo per cui dobbiamo attribuire maggiore importanza alla sicurezza nucleare. Ritengo fondamentale effettuare immediatamente le prove di sicurezza sugli impianti nucleari.</p>
      <p sl="ro">D’altro canto, però, bisogna evitare di cadere nella trappola e prendere decisioni emotive e infondate sul mantenimento o l’abbandono dell’energia nucleare. La decisione sulla composizione del mix energetico deve rimanere di competenza degli Stati membri, mentre all’Unione europea spetta garantire l’applicazione dei massimi livelli di sicurezza. Comunque sia, qualsiasi misura adottata a livello nazionale o europeo sul mix energetico e sulla regolamentazione del nucleare si deve basare su una forte obiettività scientifica.</p>
    </intervention>
    <intervention id="3-504-000" speaker_id="96901" name="Krišjānis KARIŅŠ" is_mep="True" mode="spoken" nationality="Latvia" birth_date="13-12-1964" birth_place="Wilmington" p_group="Group of the European People's Party (Christian Democrats)" m_state="LV">
      <p sl="lv">Signor Presidente, l’energia nucleare attualmente soddisfa circa un terzo del consumo energetico totale in Europa. Se volessimo sostituire questa possibilità in tempi brevi ci sarebbero solo due alternative concrete: aumentare l’uso del carbone o del gas naturale. Entrambe le alternative comportano difficoltà. Con il carbone le emissioni di CO2 . Con il gas naturale, ovviamente, il fatto che è perlopiù importato dalla Russia. A breve termine, quindi, si possono fare solo due cose. Quella più importante l’abbiamo già discussa: potenziare le misure di sicurezza. Ciononostante, onorevoli colleghi, non sarà sufficiente potenziare le misure di sicurezza in Europa perché i paesi a noi vicini, Russia e Bielorussia, procedono, a prescindere dai nostri dibattiti sulla sicurezza nucleare. Svilupperanno i loro reattori, motivo per cui bisogna garantire che si impongano gli elevati standard europei non solo in Europa, ma anche nel resto del mondo, e soprattutto negli Stati a noi vicini, Russia e Bielorussia. Ovviamente la seconda cosa che deve fare l’Europa, anche a breve termine, quello che possiamo fare, è rafforzare continuamente le misure nel settore del risparmio energetico, e insistere ancor di più sulle fonti di energia rinnovabili sfruttando maggiormente l’energia eolica, solare, idrica e da biomassa. Ovviamente, anche a lungo termine sarà proprio il risparmio energetico e il maggiore ricorso all’energia eolica, solare, idrica e da biomassa a ridurre la nostra dipendenza sia dal nucleare che dall’energia importata.</p>
    </intervention>
    <intervention id="3-505-000" speaker_id="96890" name="Mario PIRILLO" is_mep="True" mode="spoken" nationality="Italy" birth_date="11-09-1945" birth_place="Amantea" p_group="Group of the Progressive Alliance of Socialists and Democrats in the European Parliament" m_state="IT">
      <p sl="it">Signor Presidente, onorevoli colleghi, le notizie su Fukushima sono sempre più preoccupanti. Sono stati superati di molto i limiti di sicurezza e non sappiamo cosa accadrà nel prossimo futuro. È mancata una comunicazione chiara e trasparente.</p>
      <p sl="it">Occorre eseguire subito gli stress test delle centrali esistenti e se gli esiti susciteranno perplessità dobbiamo avere il coraggio di chiederne la chiusura immediata. Dobbiamo introdurre parametri internazionali di sicurezza più elevati e non pensare alla costruzione di nuove centrali. Bisogna prepararsi ad un’uscita graduale di questo tipo di energia i cui incidenti provocano danni irreparabili all’ambiente e alla salute umana.</p>
      <p sl="it">Si impone una riflessione attenta per l’elaborazione di future politiche energetiche. Urge sviluppare politiche che puntino sul risparmio e sull’efficienza energetica, nonché sul potenziamento degli investimenti nella ricerca di nuove tecnologie e fonti di energia rinnovabili. Infine, va aperto un dibattito che coinvolga cittadini ed enti locali.</p>
    </intervention>
    <intervention id="3-506-000" speaker_id="28291" name="Romana JORDAN" is_mep="True" mode="spoken" nationality="Slovenia" birth_date="08-01-1966" birth_place="Celje" p_group="Group of the European People's Party (Christian Democrats)" m_state="SI">
      <p sl="sl">Signor Presidente, concordo con i deputati che hanno affermato la necessità di garantire la sicurezza nucleare a livello europeo. Ciononostante, onorevoli colleghi, bisogna riconoscere che in questo senso la “cultura della sicurezza” è un concetto molto ampio, che tiene conto sia … che comprende sia una tecnologia nucleare sicura sia la presenza di risorse finanziarie e umane adeguate, di misure di sicurezza adeguate, e di organi di controllo forti e indipendenti. A mio avviso anche tutto questo dovrebbe rientrare nelle norme di sicurezza europee. Non è che non ci fidiamo delle istituzioni esistenti, ma è che vogliamo garantire, a livello istituzionale, la massima sicurezza possibile anche in futuro.</p>
      <p sl="sl">Signor Commissario, ha detto che gli Stati membri non sono interessati a questa cosa, ma chi sono questi Stati membri? Se chiedessimo ai cittadini (e sono già stati realizzati sondaggi di questo tipo), vedreste che sarebbero felici di trasferire alcuni poteri all’Unione europea.</p>
      <p sl="sl">Voglio chiarire che sono contraria alla chiusura delle centrali nucleari per motivazioni politiche. Ci sono diversi impianti nucleari in Giappone, e uno è stato colpito da questo grave incidente. Prima di adottare varie misure dobbiamo avere le argomentazioni e i risultati degli esperti. Bisogna quindi avere le analisi degli esperti sugli eventi di Fukushima per scoprire quali sono stati i veri motivi dell’incidente nucleare e dei danni al nucleo.</p>
      <p sl="sl">Per concludere, permettetemi di dire che abbiamo fatto tanta strada per adottare una direttiva sulle scorie nucleari e che, con essa, potremo dimostrare la nostra serietà.</p>
      <a text="(L’oratore accetta di rispondere a tre interrogazioni presentate con la procedura del cartellino blu ai sensi dell’articolo 149, paragrafo 8)"/>
    </intervention>
    <intervention id="3-507-000" speaker_id="97086" name="Sonia ALFANO" is_mep="True" mode="spoken" nationality="Italy" birth_date="15-10-1971" birth_place="Messina" p_group="Group of the Alliance of Liberals and Democrats for Europe" m_state="IT">
      <p sl="it">Signor Presidente, onorevoli colleghi, volevo chiedere alla collega se migliaia di morti non sono un dato su cui poter pensare e riflettere a lungo, visto che ha appena detto che non abbiamo elementi tali da farci pensare che il nucleare sia una fonte pericolosa. Siccome abbiamo migliaia di morti freschi in Giappone, volevo chiederle se questo non è un dato di fatto che può bastare.</p>
    </intervention>
    <intervention id="3-508-000" speaker_id="96910" name="Judith A. MERKIES" is_mep="True" mode="spoken" nationality="Netherlands" birth_date="28-09-1966" birth_place="London " p_group="Group of the Progressive Alliance of Socialists and Democrats in the European Parliament" m_state="NL">
      <p sl="en">Signor Presidente, vorrei chiedere alla collega quante centrali nucleari devono avere incidenti prima che dica basta. La collega parla di un’unica centrale nucleare colpita in Giappone. Ma c’erano sei impianti nucleari, non uno. Quanti ce ne vorrebbero per farle cambiare opinione?</p>
    </intervention>
    <intervention id="3-509-000" speaker_id="2295" name="Hannes SWOBODA" is_mep="True" mode="spoken" nationality="Austria" birth_date="10-11-1946" birth_place="Bad Deutsch Altenburg" p_group="Group of the Progressive Alliance of Socialists and Democrats in the European Parliament - Vice" m_state="AT">
      <p sl="de">Signor Presidente, onorevole Jordan Cizelj, c’è una centrale nel suo paese, a Krško, che è oggetto di molte critiche perché, tra le altre cose, si trova in zona sismica.</p>
      <p sl="de">È pronta perlomeno a garantire che sarà una delle prime centrali analizzate utilizzando stress test stringenti e, speriamo, obiettivi, per assicurare che i cittadini non corrano un rischio immediato, anche se l’impianto si trova in zona sismica, e che si possano apportare migliorie fino a quando la centrale rimarrà in vita?</p>
    </intervention>
    <intervention id="3-510-000" speaker_id="28291" name="Romana JORDAN" is_mep="True" mode="spoken" nationality="Slovenia" birth_date="08-01-1966" birth_place="Celje" p_group="Group of the European People's Party (Christian Democrats)" m_state="SI">
      <p sl="sl">Signor Presidente, in effetti ci sono migliaia di vittime in Giappone. Sono loro molto vicina e credo che l’Unione europea debba offrire tutto l’aiuto possibile. Sono però contraria al fatto che queste vittime vengano strumentalizzate in nome di una battaglia ideologica contro l’uso del nucleare. Per questo ho detto che dobbiamo analizzare le cause che hanno portato all’incidente nucleare, e scoprire se possono eventualmente verificarsi in Europa e come possiamo evitarle. Chiedo poi di non confondere le vittime di una calamità naturale, vittime di un terremoto o di uno tsunami, con le potenziali vittime di un incidente nucleare. Ecco la risposta alla prima domanda.</p>
      <p sl="sl">Per quanto riguarda la seconda domanda, quanti incidenti negli impianti nucleari … Posso continuare? Quanti incidenti ci vorranno affinché cambi parere? Ho parlato di una centrale con diversi reattori, quindi una sola centrale con diversi reattori. Sappiamo che in Giappone esiste un certo numero di centrali. Credo che ogni impianto … o meglio, ogni incidente debba essere affrontato con molta serietà. Non si dovrebbe pensare al numero di incidenti, perché dobbiamo tenere conto di ognuno, e non solo dell’incidente ma anche di qualsiasi altro episodio giudicato meno grave di un incidente. Dobbiamo imparare qualcosa da ognuno di questi episodi. Infatti, questo stesso esempio ci dimostra che non dovremmo dedurre da un solo incidente che la tecnologia nucleare è inaccettabile.</p>
      <p sl="sl">C’è un’altra domanda a cui non ho risposto. C’erano tre domande. La centrale nucleare di Krško. Posso? La sicurezza di questo impianto è stata testata e all’epoca l’Austria, che era molto attiva in materia, ha anche effettuato ulteriori test di sicurezza sismica. Successivamente sono state apportate altre modifiche, cosa che adesso è di fatto diventata una prassi. Sono fermamente convinta che tutti in Slovenia saranno d’accordo sulla realizzazione immediata del test di stress a Krško. Essendo un piccolo paese nucleare, siamo abituati a sottoporci a un numero abbastanza maggiore di test internazionali rispetto ad altre centrali nucleari che si trovano in paesi più grandi.</p>
    </intervention>
    <intervention id="3-511-000" speaker_id="28252" name="Richard SEEBER" is_mep="True" mode="spoken" nationality="Austria" birth_date="15-01-1962" birth_place="Innsbruck" p_group="Group of the European People's Party (Christian Democrats)" m_state="AT">
      <p sl="de">Signor Presidente, signor Commissario, onorevoli colleghi, sono austriaco e siamo tutti preoccupati per Krško. Spero che alle garanzie date dall’onorevole Jordan Cizelj facciano seguito azioni concrete. Esprimo la mia preoccupazione e solidarietà per il popolo giapponese, che ha molto sofferto e sta affrontando questi eventi con stoica calma.</p>
      <p sl="de">Dovremmo però cercare di scovare qualche aspetto positivo nella catastrofe. L’unica cosa positiva è che bisogna rivedere la nostra posizione e iniziare a trarre insegnamenti per l’Europa. Un insegnamento a breve termine è la necessità di migliorare sensibilmente le norme di sicurezza dei reattori europei. Un altro insegnamento è la necessaria istituzione di un organo europeo per la protezione civile. L’Europa deve permettere alle squadre di sicurezza e salvataggio di lavorare insieme andando oltre i confini nazionali.</p>
      <p sl="de">L’insegnamento a lungo termine riguarda l’urgente decisione di un abbandono comune del nucleare, perché gli eventi hanno chiaramente dimostrato che allo stato attuale la tecnologia nucleare è troppo pericolosa e, probabilmente, continuerà a esserlo in futuro.</p>
      <p sl="de">Dalle mie osservazioni potete intuire che al loro interno tutti i gruppi sono divisi, compreso il gruppo del Partito popolare europeo (Democratico cristiano). Ma nel complesso ritengo che dovremmo riflettere soprattutto sull’impossibilità di garantire i famosi livelli di sicurezza che tutti promettono. I test di stress, quindi, devono riguardare tutta una serie di rischi. Studiando solo i singoli rischi non avremo mai uno scenario realistico. In questo contesto realistico significa che è molto difficile, ad esempio, prevedere uno tsunami, anche se è improbabile che succeda qui in Europa, dove in realtà però ci sono zone sismiche.</p>
      <a text="(Applausi)"/>
    </intervention>
    <intervention id="3-512-000" speaker_id="33982" name="Marian-Jean MARINESCU" is_mep="True" mode="spoken" nationality="Romania" birth_date="11-08-1952" birth_place="Râmnicu Vâlcea" m_state="RO">
      <p sl="ro">Signor Presidente, in primo luogo desidero esprimere ammirazione e rispetto per l’atteggiamento del popolo giapponese dinanzi alle circostanze straordinarie che stanno vivendo. Questa situazione ha dato vita ad accesi dibattiti sul futuro del nucleare – continuare oppure abbandonarlo. Credo occorra un atteggiamento equilibrato, che tenga conto di ogni aspetto: le necessità dell’economia, la sicurezza pubblica e il cambiamento climatico.</p>
      <p sl="ro">Penso che la politica energetica del futuro debba basarsi sull’equilibrio tra energie rinnovabili, nuove tecnologie per le risorse energetiche convenzionali ed energia nucleare in condizioni di sicurezza. Si necessita di investimenti per la ricerca nella produzione efficiente di energie rinnovabili. Occorre investire per garantirsi nuove fonti di materie prime convenzionali e nuove rotte di approvvigionamento per l’Europa – il corridoio meridionale. Al tempo stesso occorrono innovazione e ricerca nelle nuove tecnologie che elimineranno l’effetto inquinante della produzione di energia convenzionale sull’ambiente.</p>
      <p sl="ro">La direttiva sulla sicurezza nucleare deve essere rivista per definire condizioni più stringenti. I test di stress proposti dalla Commissione sono necessari. I criteri devono essere stabiliti tenendo conto di ogni aspetto: età, tecnologie e rischi naturali. Si devono effettuare con la partecipazione della Commissione, e i risultati devono essere usati nella revisione della direttiva. Le conseguenze dei test devono essere molto chiare: chi passa continua, chi non passa si ferma. Attiro l’attenzione sulla necessità di una politica europea per il trattamento e lo stoccaggio delle scorie nucleari, e per la disattivazione delle centrali.</p>
      <p sl="ro">Da ultimo, ma assolutamente non meno importante, l’opinione pubblica deve continuare ad avere fiducia nel nucleare ed essere informata di conseguenza.</p>
    </intervention>
    <intervention id="3-513-000" speaker_id="28276" name="Laima Liucija ANDRIKIENĖ" is_mep="True" mode="spoken" nationality="Lithuania" birth_date="01-01-1958" birth_place="Druskininkai" p_group="Group of the European People's Party (Christian Democrats)" m_state="LT">
      <p sl="en">Signor Presidente, un breve commento sulle centrali nucleari nei paesi terzi che si trovano molto vicini ai confini dell’UE. Oggi si è già parlato di due casi specifici, due progetti nucleari paralleli: uno nella regione di Kaliningrad nella Federazione russa, completamente circondata da Lituania, Polonia e Mar Baltico, e il secondo in Bielorussia, dove si prevede di costruire una centrale nucleare a soli 20 chilometri dal confine lituano.</p>
      <p sl="en">Mentre tutto il mondo guardava i drammatici sviluppi di Fukushima, il 15 marzo, il governo bielorusso e la russa Rosatom, impresa statale che opera nel settore energetico, hanno firmato un contratto in base a cui la Rosatom è tenuta a ultimare l’impianto nucleare in Bielorussia entro il 2018. La Russia sta inoltre preparando una dotazione di 6 miliardi di dollari americani per la Bielorussia a titolo di finanziamento del progetto. Le autorità bielorusse hanno quindi omesso di informare adeguatamente i propri vicini sul progetto previsto, che allo stato attuale chiaramente viola la Convenzione Espoo sulla valutazione d’impatto ambientale.</p>
    </intervention>
    <intervention id="3-514-000" speaker_id="36281" name="Silvia-Adriana ȚICĂU" is_mep="True" mode="spoken" nationality="Romania" birth_date="14-11-1970" birth_place="Galaţi" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Signor Presidente, saluto la decisione della Commissione di imporre i test di stress sui reattori nucleari dell’Unione europea. Chiediamo a gran voce di effettuare le verifiche in base a criteri di valutazione comuni e dettagliati per migliorare ulteriormente la sicurezza nucleare nell’Unione europea.</p>
      <p sl="ro">L’Unione attualmente conta 143 reattori nucleari, e il nucleare rappresenta il 30 per cento del mix energetico. Gli Stati membri sono responsabili del proprio mix energetico, ma la sicurezza nucleare è responsabilità di noi tutti. Ecco perché, per noi, è importante avere una risoluzione sulla sicurezza nucleare nell’Unione europea. Sottolineo che, per ogni reattore nucleare, bisogna garantire gli investimenti fatti nella sicurezza fino alla fine del periodo di funzionamento previsto.</p>
      <p sl="ro">Grazie agli stress test miglioreranno gli standard per i futuri reattori nucleari e, implicitamente, aumenteranno i costi del nucleare. L’Unione deve quindi investire sensibilmente in misure di efficienza energetica e nella produzione e nell’utilizzo di fonti energetiche rinnovabili, soprattutto nel settore dell’edilizia e dei trasporti.</p>
    </intervention>
    <intervention id="3-515-000" speaker_id="28314" name="Anneli JÄÄTTEENMÄKI" is_mep="True" mode="spoken" nationality="Finland" birth_date="11-02-1955" birth_place="Lapua" p_group="Group of the Alliance of Liberals and Democrats for Europe" m_state="FI">
      <p sl="fi">Signor Presidente, è un bene che l’Unione europea pretenda i test di stress per gli Stati membri e i paesi vicini. L’unico inconveniente è che non saranno obbligatori. L’UE sta timidamente chiedendo di effettuarli. Un altro neo è che l’Unione non abbia definito standard comuni, ma la loro esistenza è indispensabile. Inoltre questi test dovrebbero essere effettuati da un organo indipendente. Non credo proprio che gli organi nazionali diranno che ci sono stati malfunzionamenti nel paese, o di avere omesso un adeguato controllo dei siti. Se vogliamo che siano test veri e propri dovrebbero esserci criteri, dovrebbero essere svolti apertamente, e condotti da qualcuno di indipendente.</p>
    </intervention>
    <intervention id="3-516-000" speaker_id="96743" name="Michèle RIVASI" is_mep="True" mode="spoken" nationality="France" birth_date="09-02-1953" birth_place="Montélimar" m_state="FR">
      <p sl="fr">Signor Presidente, vorrei comunque ricordare ai colleghi che l’incidente di Fukushima non è finito e che ci sono ancora rischi di esplosione legati al nucleo in fusione.</p>
      <p sl="fr">Ho una domanda da fare al Commissario Oettinger, che riguarda la realizzazione di questi test di stress. Come ha appena detto il collega, come riuscirà ad avere la garanzia che tutti i criteri che ha ricordato alla commissione per l’industria, la ricerca e l’energia saranno tenuti in considerazione da ogni Stato membro con centrali nucleari? Come obbligherà uno Stato membro a permettere a esperti indipendenti di verificare e controllare le centrali se questo si rifiuta? Lo chiedo perché se si controlleranno da soli non capisco come si potranno applicare i suoi test. Deve assolutamente esserci una struttura indipendente che controlla le centrali in ogni Stato membro.</p>
      <p sl="fr">E come faremo per far accettare questi controlli ai paesi vicini – lei ha parlato di Armenia, con Metsamor, e di altri paesi come la Bielorussia e così via? Il Parlamento dovrà appoggiarla, signor Commissario, ma come?</p>
      <p sl="fr">Infine, abbiamo veramente la responsabilità di uscire dal nucleare, ed è qui che bisogna proporre al Parlamento come farlo. È l’unica garanzia per evitare altri incidenti.</p>
    </intervention>
    <intervention id="3-517-000" speaker_id="96654" name="Jaroslav PAŠKA" is_mep="True" mode="spoken" nationality="Slovakia" birth_date="20-06-1954" birth_place="Banská Štiavnica" p_group="Europe of freedom and democracy Group - Vice" m_state="SK">
      <p sl="sk">Signor Presidente, il grave danno alla centrale nucleare di Fukushima causato da una calamità naturale di natura straordinaria ha dimostrato che è estremamente importante occuparsi della sicurezza in strutture di questo tipo. È quindi giusto e opportuno che la Commissione europea abbia deciso di effettuare con urgenza una verifica di sicurezza su tutte le centrali nucleari del nostro territorio.</p>
      <p sl="sk">I cittadini europei hanno diritto alla sicurezza, e una verifica degli impianti nucleari fatta da esperti indipendenti può segnalarci eventuali anomalie e rischi che potremmo evitare con la dovuta cautela. Indubbiamente i risultati dei controlli sugli impianti nucleari comporteranno decisioni serie, che costringeranno gli operatori delle centrali a correggere immediatamente eventuali anomalie nelle strutture, senza cercare di aggirare i criteri di sicurezza, la cui osservanza deve essere un requisito indispensabile per gestire un impianto nucleare.</p>
      <p sl="sk">Signor Commissario, sono convinto che l’opinione pubblica europea oggi si aspetti da noi un dialogo aperto e sincero sul futuro della politica energetica europea, così come la definizione di nuovi limiti di sicurezza per tutte le centrali in Europa.</p>
    </intervention>
    <intervention id="3-518-000" speaker_id="97016" name="Angelika WERTHMANN" is_mep="True" mode="spoken" nationality="Austria" birth_date="07-11-1963" birth_place="Schwarzach" p_group="Non" m_state="AT">
      <p sl="de">Signor Presidente, onorevoli colleghi, la catastrofe nucleare in Giappone ci ha dimostrato una cosa: la natura è più forte e più potente del genere umano. Ecco perché è finalmente giunta l’ora di dismettere le vecchie centrali nucleari e quelle a rischio di terremoti e, a lungo termine, di abbandonare il nucleare. I test di stress sono necessari, Commissario Oettinger! Non vogliamo una seconda Chernobyl. Dobbiamo imporre limitazioni ai generi alimentari provenienti dal Giappone. Ho una domanda per la Commissione: volete veramente esporre alle radiazioni il popolo europeo?</p>
      <p sl="de">Dovreste ritirare questo regolamento di esecuzione immediatamente, preferibilmente da subito. Dobbiamo investire e sfruttare le energie alternative. Esistono veramente e sono sicure, ecologiche e meno nocive per le persone. Altra cosa: creano nuovi posti di lavoro.</p>
      <p sl="de">In Austria avevamo la centrale nucleare di Zwentendorf che non è mai stata collegata alla rete. Adesso è una centrale a energia solare.</p>
    </intervention>
    <intervention id="3-519-000" speaker_id="28115" name="Mairead McGUINNESS" is_mep="True" mode="spoken" nationality="Ireland" birth_date="13-06-1959" birth_place="Drogheda" m_state="IE">
      <p sl="en">Signor Presidente, questa discussione dovrebbe riguardare la sicurezza nucleare, ma ovviamente si è spinta oltre e ha affrontato il mix energetico. Posso suggerire di parlare di questo quando la Commissione proporrà la tabella di marcia per l’energia?</p>
      <p sl="en">Sul tema della sicurezza vorrei chiedere al Commissario se è giusto usare l’espressione “test di stress”, perché nel settore bancario essa ha certamente tradito le nostre aspettative. Chiederei invece di usare l’espressione “valutazioni di sicurezza” o “valutazioni di rischio”. Quali azioni seguiranno a queste valutazioni di sicurezza? Farà in modo che vengano effettuate su tutte le centrali nucleari, compresi impianti di ritrattamento e per le scorie, perché nutro una preoccupazione per Sellafield, che si trova vicino al confine irlandese?</p>
      <p sl="en">Bisogna occuparsi da subito della sicurezza degli impianti. Purtroppo, dicono alcuni colleghi, siamo fortemente dipendenti dal nucleare – lo è anche chi non ha centrali sul proprio territorio – quindi la sicurezza è di fondamentale importanza. Passiamo a un altro modo di considerare il mix energetico. Siamo onesti: neanche le energie rinnovabili sono una risposta semplice.</p>
    </intervention>
    <intervention id="3-520-000" speaker_id="97009" name="Kriton ARSENIS" is_mep="True" mode="spoken" nationality="Greece" birth_date="03-08-1977" birth_place="Thessaloniki" p_group="Group of the Progressive Alliance of Socialists and Democrats in the European Parliament" m_state="GR">
      <p sl="el">Signor Presidente, ci sono voluti 25 anni per dimenticare Chernobyl, e temo che la catastrofe in Giappone non sarà sufficiente a ricordarcelo.</p>
      <p sl="el">Continuiamo a condannare il Giappone. È come se volessimo dire che è il Giappone, e non l’energia nucleare, a non essere sicuro. Abbiamo iniziato i test di sicurezza sulle nostre centrali nucleari e continuiamo a insistere che esiste una tecnologia nucleare sicura. Dobbiamo chiudere subito le centrali nucleari che funzionano da più di trenta anni e abbandonare l’idea di costruirne di nuove. Abbiamo subito bisogno di un’imposta sul nucleare, che ci consenta di riflettere sul costo ambientale complessivo dell’energia nucleare. Abbiamo bisogno di investire per migliorare il rendimento dell’energia fotovoltaica, e di fare investimenti concreti per migliorare il rendimento di tutte le fonti di energia rinnovabile.</p>
      <p sl="el">Signor Commissario, spetta a lei l’iniziativa legislativa ed è lei il responsabile delle nostre azioni, o delle conseguenze di un nostro mancato intervento.</p>
    </intervention>
    <intervention id="3-521-000" speaker_id="photo_generic" name="Günther Oettinger" is_mep="True" mode="spoken">
      <p sl="de">membro della Commissione. – Signor Presidente, onorevoli deputati, prima di tutto qualche parola sulla nostra politica energetica a lungo termine. Vi invitiamo a partecipare da subito alla tabella di marcia per l’energia. Per questo motivo mi rendo disponibile a incontrare i gruppi, a partire da maggio, per discutere le diverse possibilità del settore energetico europeo nei futuri decenni.</p>
      <p sl="de">Una possibilità, o meglio una scelta con tutte le conseguenze che ne derivano prevede sicuramente di fissare l’obiettivo massimo sulla percentuale di utilizzo di energie rinnovabili nella produzione di energia elettrica, raggiungendo addirittura il 100 per cento. Questo si ripercuoterà sulle reti di energia, sugli impianti di stoccaggio, sulla ricerca, sull’efficienza e su alcuni altri fattori.</p>
      <p sl="de">Al tempo stesso, però, vorrei chiedere a tutti di tenere conto della base giuridica. Il trattato di Lisbona ha solo 18 mesi, e voi siete stati coinvolti nella sua messa a punto molto più del sottoscritto. Il trattato conferisce all’Unione europea ampi poteri legislativi nel settore energetico con un’unica eccezione di vasta portata, integrata in maniera del tutto intenzionale. La questione della tecnologia energetica e del mix energetico rimane di competenza dei parlamenti nazionali.</p>
      <p sl="de">Si può discutere se questa fosse la cosa giusta da fare, ma è chiaro che quanto si può concludere per la tabella di marcia per l’energia dagli eventi in Giappone deve basarsi sul trattato di Lisbona e, per come stanno le cose, non vedo probabile una revisione dell’articolo 194 nel prossimo futuro. Io vorrei che fosse rivisto, e ritengo ci siano abbastanza competenze a livello europeo sul mix energetico. Nei prossimi anni, però, la tecnologia energetica e la produzione di energia elettrica saranno questioni nelle mani degli Stati membri.</p>
      <p sl="de">Esiste tuttavia una limitazione che abbiamo concordato insieme agli Stati membri. L’obiettivo del 20 per cento di energie rinnovabili limita i poteri degli Stati membri al rimanente 80 per cento. Quindi, siccome tra nove anni dovremo raggiungere il 20 per cento di energie rinnovabili con il sostegno e l’impegno degli Stati membri e dovremo costantemente valutare la situazione con relazioni sullo stato di avanzamento, i poteri degli Stati membri si ridurranno all’80 per cento o anche meno. Perché? Perché la cifra complessiva del 20 per cento forse comporterà il 10 per cento di energie rinnovabili nel settore dei trasporti.</p>
      <p sl="de">Nel campo della produzione di energia elettrica, attualmente nell’occhio del mirino, puntiamo a una percentuale del 35 per cento di energie rinnovabili – energia idrica, da biomassa, geotermale, solare ed eolica – entro nove anni. Questo significa che in tre o quattro anni le energie rinnovabili avranno soppiantato il carbone e il nucleare per l’elettricità. Non possiamo che encomiare questo sviluppi: il 35 per cento di energie rinnovabili in nove anni!</p>
      <p sl="de">La tabella di marcia per l’energia si concentrerà non solo sul 2050 ma anche sul 2025 e sul 2030, cioè sul prossimo decennio, durante il quale dobbiamo investire in tecnologia, reti energetiche e impianti di stoccaggio. Sono certo che riusciremo ad accordarci sul 40 + x per cento per la produzione di energia elettrica nel 2030, e poi a decidere insieme agli Stati membri.</p>
      <p sl="de">Quando le energie rinnovabili rappresenteranno il 40 per cento e più, gli Stati membri saranno unicamente responsabili del 60 per cento o anche meno, e questo significherà che avremo più poteri a livello europeo con la conoscenza e il consenso degli Stati membri. Per alcuni potrebbe non essere abbastanza rapido, ma senza emendare il trattato di Lisbona, cosa attualmente irrealistica, l’obiettivo sarà prima il 20 per cento, poi il 35 per cento e successivamente il 40 per cento o più di energie rinnovabili. In altre parole un chiaro passaggio di poteri a favore dell’Europa.</p>
      <p sl="de">Se si analizza la situazione delle energie rinnovabili bisogna sempre considerare anche quanto succede negli Stati membri. Un esempio è la Polonia, un grande paese in ascesa che gode di tutto il mio rispetto. In Polonia il 90 per cento dell’energia elettrica viene attualmente prodotto utilizzando carbone. Il novanta per cento! Non credo sia possibile, e quindi chiedo ai deputati di tutti i gruppi qui presenti provenienti dal grande Stato membro dell’UE in ascesa, la Polonia: credete che i politici del vostro paese, a prescindere da chi è al governo, saranno in grado di azzerare la percentuale di carbone nei prossimi anni e decenni? Io credo di no.</p>
      <p sl="de">Tra l’altro la Polonia prevede la costruzione di una nuova centrale nucleare. Questo significa che i polacchi vogliono che il nucleare faccia parte del loro mix energetico, per diventare meno dipendenti dal gas e dalla Federazione russa.</p>
      <p sl="de">Onorevole Harms, il governo polacco è stato democraticamente eletto e gode di grande rispetto nel suo paese. Noi tedeschi soprattutto non dovremmo pensare di sapere le cose meglio degli altri. Confido che i nostri amici polacchi terranno in considerazione i problemi della sicurezza proprio come confido in lei.</p>
      <a text="(Applausi e interruzioni)"/>
      <p sl="de">Al presidente del gruppo vorrei dire che in Germania abbiamo la tendenza a voler decidere tutto in Europa. Il mio suggerimento è considerare e accettare i processi democratici di Polonia e Francia con la dovuta umiltà. Parlo da europeo. Conosco il mio paese, la Germania, e rispetto i processi democratici di Polonia, Francia e di ogni altro Stato membro.</p>
      <p sl="de">Ad ogni modo, qualsiasi paese con approvvigionamento energetico basato al 90 per cento sul carbone avrà più difficoltà ad arrivare a 0, motivo per cui i miei piani prevedono l’opzione del carbone senza emissioni di CO2 . Chiunque conosca la situazione in Polonia, Romania o Spagna capirà che il carbone deve essere incluso come possibilità nella tabella di marcia per l’energia per il 2050, perché in caso contrario non si terrà conto di governi e parlamenti democraticamente eletti. Credo quindi che la ricerca nel settore della cattura e stoccaggio del carbonio (CCS) e i progetti di dimostrazione siano molto importanti per raggiungere un altro obiettivo, che prevede la realizzazione di un settore energetico senza CO2 nei prossimi decenni.</p>
      <p sl="de">Nella tabella di marcia del Commissario Hedegaard abbiamo incluso, rispetto ai livelli attuali, una riduzione del 10 per cento di emissioni di CO2 per il settore energetico entro il 2050.</p>
      <a text="(Interruzioni)"/>
      <p sl="de">Per quanto riguarda il nucleare, è noto che vi sono paesi che hanno una moratoria sulle centrali nucleari o che vogliono chiuderle, ad esempio la Germania. Alcuni nostri vicini, come la Svizzera, hanno posticipato il processo di pianificazione per i nuovi impianti nucleari. Ci sono però paesi che ne stanno costruendo, come la Finlandia, paesi dotati di centrali nucleari che ne stanno progettando di nuove e altri che non hanno il nucleare e vogliono costruire il primo impianto. Ritengo quindi della massima importanza, nonostante tutte queste differenze e diversità di culture, introdurre test di stress e controlli di sicurezza con i massimi livelli di sicurezza, che vengano accettati da tutti gli Stati membri. Si tratta di un piccolo comune denominatore ma decisivo, che garantirà la massima sicurezza ai paesi con e senza nucleare.</p>
      <p sl="de">Alcuni hanno citato il fatto che le autorità devono essere indipendenti. C’è un controllo e una vigilanza pubblica in un’ampia gamma di settori come la salute, la sicurezza, i trasporti stradali, l’energia, l’industria e altro ancora. Io ho totale fiducia nel sistema della vigilanza pubblica. Onorevole Harms, lei ha fatto gravi dichiarazioni parlando della rete dei vecchi compagni di scuola e ha suggerito che le autorità nazionali di regolamentazione per il nucleare non adempiono alle proprie mansioni statutarie. Mi sembra una grave accusa che lascia intravedere mancanza di fiducia nel suo collega Trittin che, in qualità di ministro dell’ambiente tedesco, ha avuto la responsabilità dell’autorità di regolamentazione in Germania per sette anni. Personalmente nutro grande fiducia per questi organi con cui abbiamo il compito di lavorare.</p>
      <p sl="de">Prima di prendere una decisione, a maggio vi presenterò una bozza dei test di stress e dei relativi criteri in totale trasparenza. Sono interessato ad avere vostri suggerimenti su come migliorare, integrare o rendere più stringente questa prima versione, allo scopo di iniziare un processo che porterà a un’ampia accettazione da parte di tutti gli Stati membri e controlli ferrei. Il test di stress che i capi di Stato e di governo ci hanno chiesto di sviluppare è la prima procedura comune europea per garantire i massimi livelli di sicurezza in tutte le 143 centrali nucleari. Si tratta di un’innovazione e di uno sviluppo che dovrebbe raccogliere il consenso del Parlamento, e non essere oggetto di critiche e sfiducia sin dall’inizio.</p>
      <p sl="de">Da ultimo, ho ereditato la direttiva sulla sicurezza nucleare di giugno 2009 che deve essere recepita nel diritto nazionale entro luglio di quest’anno. Vi dico molto onestamente che, a mio avviso, non ha abbastanza contenuti perché si concentra innanzi tutto sull’applicazione di regolamenti formali, sulla definizione dei poteri e sulla descrizione degli obblighi per le autorità di vigilanza; credo sia priva di sostanza. Per questo nella seconda metà dell’anno, mentre continueranno le indagini sulla sicurezza, vorrei discutere con voi in linea con le disposizioni del Consiglio europeo come possiamo rivedere in modo rapido e tempestivo questa direttiva sulla sicurezza, e fissare requisiti specifici per la sicurezza dell’energia nucleare a livello europeo.</p>
      <a text="(Applausi)"/>
    </intervention>
    <intervention id="3-522-000" speaker_id="photo_generic" name="Enikő Győri" is_mep="True" mode="spoken">
      <p sl="hu">Presidente in carica del Consiglio. – Signor Presidente, signor Commissario, onorevoli deputati, questo dibattito è stato molto istruttivo. Molte grazie, l’ho seguito con estrema attenzione.</p>
      <p sl="hu">La Presidenza ungherese è iniziata questo semestre con grandi ambizioni nella politica energetica. Un’ambizione che non avevamo era risolvere la questione del mix energetico. Credo che anche la discussione odierna abbia dimostrato che non sarebbe un obiettivo realistico. Sono state fornite moltissime argomentazioni favorevoli e contrarie che hanno dato qualche orientamento sul mix energetico nell’Unione europea. Penso che non riusciremo a risolvere questo nodo nel prossimo futuro, ma non mi sembra sia un problema; quindi, gli Stati membri devono poter decidere in maniera responsabile del proprio mix energetico.</p>
      <p sl="hu">Avevamo invece l’ambizione di procedere sensibilmente nella creazione di un mercato comune dell’energia. Il Consiglio europeo del 4 febbraio 2011 l’ha posto come obiettivo, insieme all’eliminazione delle isole di energia nell’Unione europea entro il 2015; successivamente, al Consiglio “Energia” della fine di febbraio, siamo anche riusciti ad approvare conclusioni che considero un grande passo avanti.</p>
      <p sl="hu">A quanto ne sappiamo la Commissione pubblicherà la tabella di marcia per l’energia per il 2050 a novembre. I ministri dell’energia, comunque, già terranno un dibattito preliminare sul tema e i relativi obiettivi al Consiglio informale “Energia” del 2 e 3 maggio a Budapest, e la Presidenza redigerà una relazione e una sintesi politica in materia che sarà all’ordine del giorno della riunione del Consiglio formale “Energia” a giugno.</p>
      <p sl="hu">Sono convinta che questi temi, sollevati adesso in Aula, si ripresenteranno nelle discussioni del Consiglio, e confido anche che quando la Presidenza ungherese avrà riassunto il dibattito la Commissione ne farà tesoro per il completamento della tabella di marcia per l’energia che pubblicherà a novembre. Ma il fatto che gli Stati membri si siano impegnati al massimo sia sul tema della sicurezza dell’energia nucleare sia sul dotarsi di un quadro comune europeo è dimostrato soprattutto dalle conclusioni del Consiglio europeo del 24 e 25 marzo. Esse sottolineano che bisogna imparare dalla catastrofe in Giappone, e che occorre rivedere le condizioni di sicurezza delle centrali nucleari dell’UE ed effettuare i test di stress. L’ENSREG e la Commissione sono state chiamate a farlo il prima possibile e a presentare una proposta sulle competenze e modalità di svolgimento, cosicché in un secondo momento la Commissione possa mettere a punto e pubblicare una valutazione generale in base alle considerazioni delle autorità indipendenti. Infine, lo stesso Consiglio europeo affronterà nuovamente la questione in occasione del suo ultimo incontro del 2011.</p>
      <p sl="hu">I capi di Stato e di governo hanno poi sottolineato che la sicurezza nucleare non si deve limitare al territorio dell’Unione europea, e che sarà chiesto anche ai nostri vicini di effettuare i test di stress. Inoltre hanno evidenziato la necessità di garantire i massimi livelli di sicurezza nel nucleare, e che il Consiglio europeo ha affidato alla Commissione compiti importanti che – ne sono certa, come ha ricordato anche il Commissario – verranno svolti con il massimo impegno.</p>
      <p sl="hu">Quindi, per quanto intensa possa essere stata la discussione odierna, ci sono stati punti comuni su cui credo siamo tutti d’accordo: la necessità di un quadro comune europeo, di fare il possibile a tutti i livelli per garantire la migliore sicurezza possibile, e di agire con trasparenza assicurando la massima visibilità. Il Consiglio è pronto a cooperare sia con il Consiglio europeo sia con il Parlamento europeo seguendo questi principi.</p>
    </intervention>
    <intervention id="3-523-000" speaker_id="4308" is_mep="True" mode="spoken" role="Presidente" name="Alejo VIDAL-QUADRAS" nationality="Spain" birth_date="20-05-1945" birth_place="Barcelona" p_group="Group of the European People's Party (Christian Democrats)" m_state="ES">
      <p sl="unknown">Comunico di aver ricevuto sei proposte di risoluzione ai sensi dell’articolo 110, paragrafo 2, del regolamento .</p>
      <p sl="unknown">La discussione è chiusa.</p>
      <p sl="unknown">La votazione si svolgerà domani alle 12.00.</p>
      <p sl="unknown">Dichiarazioni scritte (articolo 149 del regolamento)</p>
    </intervention>
    <intervention id="3-524-000" speaker_id="28114" name="Liam AYLWARD" is_mep="True" mode="written" nationality="Ireland" birth_date="27-09-1952" birth_place="Kilkenny" p_group="Group of the Alliance of Liberals and Democrats for Europe" m_state="IE">
      <p sl="ga">Una pesante minaccia nucleare incombe sull’Irlanda dalle centrali nucleari presenti sulla costa occidentale della Gran Bretagna, alcune in funzione e altre chiuse. Sellafield è la più famosa. Questi impianti sono una comprensibile fonte di preoccupazione per il popolo irlandese, che ha il diritto di ricevere informazioni dettagliate e aggiornate sul loro funzionamento. Nonostante l’esistenza di un accordo bilaterale tra Irlanda e Regno Unito che prevede la condivisione di informazioni in caso di incidente nucleare, l’Irlanda e gli altri paesi vicini devono essere consultati prima, nel processo di sicurezza. L’Unione europea deve rivedere completamente l’impostazione adottata sulla sicurezza nucleare e i criteri utilizzati per valutare la sicurezza delle centrali. Bisogna immediatamente dare il via a test di stress completi, indipendenti e trasparenti. Questi test sugli impianti nucleari rappresentano un passo avanti. Per sfruttarli al massimo bisogna condividere i risultati nel dettaglio con i paesi vicini e la Commissione europea per potere adottare misure adeguate e realizzare piani di sicurezza, allo scopo di proteggere i cittadini europei.</p>
    </intervention>
    <intervention id="3-524-500" speaker_id="96814" name="Elena BĂSESCU" is_mep="True" mode="written" nationality="Romania" birth_date="24-04-1980" birth_place="Constanţa" p_group="Group of the European People's Party (Christian Democrats)" m_state="RO">
      <p sl="ro">Vista la catastrofe nucleare di Fukushima bisogna rivedere le norme di sicurezza nel settore nucleare. Stiamo parlando di più di 400 reattori nucleari al mondo. Saluto con favore la rapida introduzione dei test di stress. Ma questa misura non è sufficiente: occorre una cultura della sicurezza nucleare. Ricordo l’incidente di Chernobyl del 1986, che ha introdotto il concetto di “sicurezza nucleare”.</p>
      <p sl="ro">Per quanto riguarda la Romania sottolineo che non esiste il rischio di un terremoto che possa mettere in pericolo il funzionamento della centrale nucleare di Cernavodă. Le verifiche preventive hanno dimostrato che entrambi i reattori funzionano in sicurezza, producendo circa il 20 per cento del consumo energetico del paese. L’impianto può resistere a terremoti di magnitudine 8 della scala Richter, mentre i terremoti che possono avvenire in Romania sono di magnitudine media compresa tra i 7 e i 7,5.</p>
    </intervention>
    <intervention id="3-525-000" speaker_id="99325" name="Spyros DANELLIS" is_mep="True" mode="written" nationality="Greece" birth_date="28-01-1955" birth_place="Irakleio" p_group="Group of the Progressive Alliance of Socialists and Democrats in the European Parliament" m_state="GR">
      <p sl="el">La tragedia di Fukushima ci ha fatto entrare in maniera molto dolorosa in una nuova era nell’uso dell’energia nucleare. Al tempo stesso le sfide energetiche del XXI secolo e i rischi provocati dalla vetustà e dalla crescente inaffidabilità di numerose centrali nucleari hanno determinato un cambiamento, da cui nasce la necessità di rivedere il trattato Euratom che, di base, non viene modificato da più di mezzo secolo. Per garantire totale vigilanza a livello europeo di un settore caratterizzato da mancanza di trasparenza, l’Euratom dovrebbe essere integrata nell’Unione europea e il tema della sicurezza nucleare rientrare nella normale procedura legislativa. Nell’ambito della revisione si potrebbero integrare specifiche più rigorose sulla sicurezza, limitazioni (ad esempio per zone sismiche) e specifiche di costruzione severe per le nuove centrali nucleari, insieme a verifiche di stress periodiche e affidabili per gli impianti esistenti. Va da sé che il nuovo quadro rigoroso dovrebbe essere applicato dai paesi vicini all’UE fino a quando, ovviamente, riusciremo a liberarci una volta per tutte dall’incubo delle centrali nucleari.</p>
    </intervention>
    <intervention id="3-525-500" speaker_id="1289" name="Proinsias DE ROSSA" is_mep="True" mode="written" nationality="Ireland" birth_date="15-05-1940" birth_place="Dublin" p_group="Group of the Progressive Alliance of Socialists and Democrats in the European Parliament" m_state="IE">
      <p sl="en">Sono contrario alla fissione nucleare per motivi di sicurezza, mentre sono a favore di una continua ricerca sulle potenzialità della fusione nucleare come possibile alternativa più sicura e a lungo termine. Non c’è una strada priva di pericoli. Ci saranno sempre incidenti. Il recente incidente nucleare in Giappone, che ci avevano dato per impossibile, dimostra per l’ennesima volta che allo stato attuale la produzione di energia nucleare è potenzialmente catastrofica. I suoi derivati, ovvero le scorie radioattive, già rappresentano una minaccia letale per la salute dell’uomo, che durerà per sempre. Invece che investire miliardi di euro in nuove centrali nucleari, dobbiamo investire i soldi nello sviluppo di fonte energetiche rinnovabili.</p>
    </intervention>
    <intervention id="3-526-000" speaker_id="23816" name="András GYÜRK" is_mep="True" mode="written" nationality="Hungary" m_state="HU">
      <p sl="hu">A causa dell’esperienza giapponese molti paesi probabilmente rivedranno le strategie sull’energia nucleare. La Germania ha già mosso passi concreti e ha chiuso per tre mesi le centrali nucleari costruite prima del 1980. Se in Europa diversi Stati membri rivedessero le strategie sull’energia nucleare dopo quanto successo in Giappone, potrebbero esserci considerevoli effetti sui mercati energetici europei, perché l’energia prodotta dagli impianti nucleari dovrebbe essere sostituita da altre fonti. Sono convinto che, nella situazione attuale, misure avventate potrebbero avere gli stessi effetti dannosi di una potenziale catastrofe. Sarebbe invece più opportuno tenere conto, con prudenza, degli effetti delle singole situazioni possibili. Solo in questo modo possiamo impedire un aumento dei prezzi dell’energia elettrica simile a quello provocato dalle misure tedesche già accennate, e evitare agli Stati membri che esportano elettricità in circostanze normali di dover anch’essi far fronte alle sfide di un approvvigionamento sicuro. L’Europa deve riflettere a mente lucida sui possibili effetti di mercato di un ripensamento della strategia sull’energia nucleare. Non si sa neppure con certezza quali tecnologie potrebbero sostituire la capacità produttiva degli impianti nucleari. Un’altra domanda importante riguarda gli effetti di un eventuale cambiamento strategico sui mercati del gas, sulla sicurezza dell’approvvigionamento di gas e sugli obiettivi comunitari per la riduzione delle emissioni di anidride carbonica. Per concludere, mi rallegro della rapida reazione della Commissione europea e dell’annuncio che gli impianti nucleari europei saranno soggetti a test di stress. Ma la domanda più importante verte su quali altre misure prevede l’Europa per garantire la sicurezza della produzione di energia nucleare.</p>
    </intervention>
    <intervention id="3-527-000" speaker_id="96807" name="Ivailo KALFIN" is_mep="True" mode="written" nationality="Bulgaria" birth_date="30-05-1964" birth_place="Sofia" p_group="Group of the Progressive Alliance of Socialists and Democrats in the European Parliament" m_state="BG">
      <p sl="bg">La tragedia di Fukushima ci costringe a imparare qualcosa e ad adottare immediatamente le misure attese dai cittadini europei. Misure che però devono puntare nella giusta direzione.</p>
      <p sl="bg">Il problema di fondo che dobbiamo risolvere è come garantire la sicurezza dei cittadini europei. Nei prossimi mesi il Parlamento europeo si occuperà di una serie di testi legislativi che determineranno il futuro del settore energetico in Europa, e dell’energia nucleare in particolare.</p>
      <p sl="bg">In questo momento la sicurezza è la priorità numero uno. Non dobbiamo paragonare le centrali nucleari europee con l’impianto nucleare di Fukushima, costruito quaranta anni fa, con un gestore privato che si è rifiutato di adempiere agli obblighi di maggiore sicurezza.</p>
      <p sl="bg">L’UE deve rendere obbligatorie, il prima possibile, le norme minime di sicurezza per tutte le centrali, che devono essere previste e adottate prima di effettuare i test di stress presso gli impianti. Durante il mandato di governo, il partito socialista bulgaro ha insistito in diverse occasioni sulla definizione di queste norme, ma per ora è un nulla di fatto. Sia le norme che i criteri per i test di stress devono essere redatti dagli esperti del gruppo dei regolatori europei in materia di sicurezza nucleare.</p>
      <p sl="bg">Sono a favore dello sviluppo di nuove tecnologie e soprattutto di fonti energetiche rinnovabili, ma è evidente che non sono in grado di sostituire gli impianti nucleari a breve e medio termine.</p>
    </intervention>
    <intervention id="3-528-000" speaker_id="96715" name="Pavel POC" is_mep="True" mode="written" nationality="Czechia" birth_date="26-05-1964" birth_place="Havlíčkův Brod" p_group="Group of the Progressive Alliance of Socialists and Democrats in the European Parliament" m_state="CZ">
      <p sl="cs">Un altro insegnamento dell’incidente alla centrale nucleare 1 di Fukushima è che è pericoloso affidare la produzione di energia elettrica esclusivamente al settore privato. Il capitale privato massimizza i profitti, anche al costo di trascurare le misure di sicurezza. Quante crisi economiche globali, fuoriuscite di petrolio nel Golfo del Messico o Fukushima ci vorranno prima di riconoscere che è così? Il mondo ora si trova in una crisi finanziaria a causa dell’irresponsabilità degli investitori privati. In mare ci sono milioni di tonnellate di petrolio per via dell’irresponsabilità di aziende petrolifere private. A causa dell’irresponsabilità di un’azienda petrolifera privata, il Giappone ci metterà decenni per eliminare la contaminazione radioattiva dalla terra, dal mare e dalla catena alimentare. L’energia nucleare deve sempre essere sotto il controllo statale e internazionale. I test di stress previsti devono avere standard uniformi, organi di controllo trasparenti e indipendenti e una natura transfrontaliera. Sebbene in Europa esista un quadro giuridico per introdurre costanti miglioramenti tecnologici, sarà indispensabile investire molto nella ricerca e formazione per garantire il massimo livello di sicurezza e tutelare la salute e l’ambiente, in linea con le più recenti scoperte tecniche e scientifiche. Saranno poi necessari considerevoli investimenti nella gestione delle scorie nucleari e del combustibile esaurito, attualmente stoccati in condizioni più o meno temporanee. Gli insegnamenti tratti da questa catastrofe devono assolutamente servire a garantire la sicurezza, e non a bloccare l’unica fonte energetica veramente sostenibile e priva di ripercussioni sul clima a nostra disposizione.</p>
    </intervention>
    <intervention id="3-528-500" speaker_id="33989" name="Daciana Octavia SÂRBU" is_mep="True" mode="written" nationality="Romania" birth_date="15-01-1977" birth_place="Arad" p_group="Group of the Progressive Alliance of Socialists and Democrats in the European Parliament" m_state="RO">
      <p sl="en">L’incidente nucleare in Giappone ha riportato a galla i timori sulla sicurezza del nucleare in tutto il mondo. In Romania la centrale nucleare di Cernavodă è stata esaminata da diverse autorità, compresa la Commissione europea e l’Agenzia internazionale per l’energia atomica. Uno studio del 2004 ha individuato il rischio sismico come il più grande fattore di rischio per la sicurezza dell’impianto. Tale rischio deve essere gestito con efficacia e, come ci ricordano i tragici eventi in Giappone, con urgenza. Saluto quindi la recente proposta di introdurre test di stress per gli impianti nucleari, oltre all’entrata in vigore della direttiva sulla sicurezza nucleare. A prescindere da quanto decideremo sul futuro mix energetico e su come soddisfare gli obiettivi legati alle basse emissioni di carbonio, la sicurezza degli impianti nucleari e dei depositi a lungo termine continuerà a essere della massima importanza per le generazioni attuali e future.</p>
    </intervention>
    <intervention id="3-529-000" speaker_id="39721" name="Theodor Dumitru STOLOJAN" is_mep="True" mode="written" nationality="Romania" birth_date="24-10-1943" birth_place="Târgovişte" p_group="Group of the European People's Party (Christian Democrats)" m_state="RO">
      <p sl="ro">L’energia nucleare è una risorsa di cui l’economia globale non può fare a meno a lungo termine. Non bisogna decidere di rifiutare il nucleare solo perché avvengono incidenti pericolosi che si ripercuotono sul funzionamento delle centrali. La soluzione è destinare più risorse alla ricerca nel settore e migliorare la tecnologia nucleare per poter ridurre i rischi causati dagli incidenti.</p>
    </intervention>
    <intervention id="3-530-000" speaker_id="29579" name="Marc TARABELLA" is_mep="True" mode="written" nationality="Belgium" birth_date="11-03-1963" birth_place="Ougrée" m_state="BE">
      <p sl="fr">Sì, dobbiamo uscire dal nucleare, è evidente. Ma è impossibile farlo dall’oggi al domani. Nel solo Belgio il 55 per cento dell’elettricità proviene dall’energia nucleare. Come faremmo a riscaldarci, nutrirci e avere luce se domani decidessimo di chiudere tutte le centrali? Per questo dobbiamo agire a due livelli.</p>
      <p sl="fr">In primo luogo migliorando le norme di sicurezza delle centrali esistenti, soprattutto con i test di stress attualmente condotti negli Stati membri. Oltre all’indispensabile armonizzazione di questi test a livello europeo, dobbiamo essere il più trasparenti possibile con la popolazione, e ripristinare la fiducia nel nucleare.</p>
      <p sl="fr">In secondo luogo intensificando la ricerca e l’innovazione per sviluppare al più presto soluzioni che permettano di risparmiare energia e promuovere le energie rinnovabili sostenibili ed efficaci. L’energia meno costosa, meno inquinante e meno pericolosa è quella non consumata. Questi sforzi necessitano da oggi di una regolamentazione vincolante e di massicci investimenti a livello europeo e negli Stati membri.</p>
    </intervention>
  </section>
  <section id="creitem33" title="13. Situazione in Siria, Bahrein e Yemen">
    <intervention id="3-532-000" speaker_id="4308" is_mep="True" mode="spoken" role="Presidente" name="Alejo VIDAL-QUADRAS" nationality="Spain" birth_date="20-05-1945" birth_place="Barcelona" p_group="Group of the European People's Party (Christian Democrats)" m_state="ES">
      <p sl="unknown">L’ordine del giorno reca la discussione sulla dichiarazione della Vicepresidente della Commissione e Alto rappresentante dell’Unione per gli affari esteri e la politica di sicurezza Ashton in merito alla situazione in Siria, Bahrein e Yemen.</p>
      <p sl="unknown">Il Presidente in carica del Consiglio Németh rende la dichiarazione a nome della Vicepresidente Ashton.</p>
    </intervention>
    <intervention id="3-533-000" speaker_id="photo_generic" name="Zsolt Németh" is_mep="True" mode="spoken">
      <p sl="fr">a nome del Vicepresidente della Commissione/Alto rappresentante dell’Unione per gli affari esteri e la politica di sicurezza. – Signor Presidente, oggi sono qui per presentare alcune osservazioni a nome dell’Alto rappresentante Ashton sulla situazione in Siria, Bahrein e Yemen.</p>
      <p sl="fr">In Siria, gli eventi hanno recentemente preso una piega drammatica; nello Yemen la situazione già di per sé difficile potrebbe peggiorare e l’atmosfera estremamente tesa che caratterizza ormai il Bahrein suscita serie preoccupazioni, nonostante lo spargimento di sangue qui sia stato minore. L’Unione europea ha seguito con molta attenzione il rapido evolversi degli avvenimenti nell’intera regione, come provano le numerose riunioni ad alto livello, le dichiarazioni formali e le conclusioni del Consiglio.</p>
      <p sl="fr">Inoltre, la baronessa Ashton è in contatto quotidiano con i principali partner e attori in questi paesi stessi, via telefono o attraverso i suoi rappresentanti negli Stati in questione, per asserire l’influenza dell’Unione europea ove possibile e ogni qualvolta possa essere di aiuto. La situazione di ogni paese è unica e richiede una reazione strategica accuratamente ponderata e ben mirata, ma quando gli eventi si sviluppano in modo così veloce risulta essenziale creare una politica sana incentrata su solidi principi fondamentali.</p>
      <p sl="fr">Desidero menzionare a tal proposito tre principi. Innanzi tutto, il rifiuto alla violenza: le proteste di massa devono sempre essere affrontate in maniera pacifica e nel pieno rispetto dei diritti umani e delle libertà fondamentali. In secondo luogo, la promozione del dialogo: è necessario che le differenze e le rimostranze siano gestite in modo costruttivo dalle persone giuste disposte a parlare le une con le altre, accantonando i pregiudizi e le congetture. In terzo luogo, le principali riforme economiche e politiche devono nascere dai paesi stessi e l’Unione europea ha evidenziato chiaramente la propria disponibilità a fornire un rapido sostegno come e quando richiesto.</p>
      <p sl="fr">Permettetemi ora di spostare l’attenzione più nello specifico sui tre paesi in oggetto.</p>
      <p sl="fr">In Bahrein, nonostante il parziale ritorno alla normalità nelle strade, la situazione rimane tesa: gli arresti proseguono e le persone vengono in apparenza sequestrate semplicemente per aver esercitato il proprio diritto di libertà di espressione. Come nel resto della regione, l’Unione europea e lo stesso Alto rappresentante hanno condannato in modo categorico le violenze perpetrate in Bahrein, invitando le autorità e tutte le forze presenti a rispettare pienamente i diritti umani e le libertà fondamentali, nonché gli standard umanitari internazionali.</p>
      <p sl="fr">Abbiamo inoltre esortato ripetutamente le autorità del Bahrein e l’opposizione ad avviare un autentico dialogo nazionale e sulla questione l’Alto rappresentante ha parlato direttamente con il ministro degli Esteri. Se non si compiono passi concreti per raggiungere un dialogo tra le persone giuste senza esclusioni e congetture, si corre sempre più il rischio che prevalgano elementi radicali, con chiare e preoccupanti implicazioni per la stabilità regionale. Il modo migliore per salvaguardare e promuovere la stabilità rimane il dialogo e questo è il messaggio che l’Alto rappresentante trasmetterà durante il suo incontro con i ministri del Consiglio di cooperazione del Golfo, che si terrà a breve in questo mese,.</p>
      <p sl="fr">Da metà marzo le proteste popolari si sono diffuse anche alle città della Siria e la repressione brutale con la quale sono state affrontate è inaccettabile. L’Alto rappresentante e l’Unione europea hanno inviato numerosi appelli alle autorità siriane per porre fine alle violenze, rispettare il diritto degli individui a manifestare pacificamente e affinché ascoltino le loro legittime aspirazioni. I cittadini siriani meritano le riforme politiche a lungo attese, specialmente in relazione alle libertà di espressione, riunione, partecipazione politica e governance.</p>
      <p sl="fr">Nel suo discorso alla nazione del 30 marzo, il Presidente Assad non ha fornito né un chiaro piano di riforma né il calendario previsto per la sua attuazione. L’Unione europea continuerà a fare pressioni sulla Siria affinché le riforme siano attuate senza ritardi: queste devono essere concrete, politiche e socioeconomiche, serie (e non solo di facciata) e da attuarsi senza ulteriori indugi. Monitoreremo da vicino come il nuovo governo, che deve ancora essere formato, progredirà in materia di riforme. Auspichiamo che la creazione di un comitato giuridico porti alla stesura di una nuova legislazione che permetta la revoca dello stato di emergenza e garantisca i diritti umani e le libertà fondamentali.</p>
      <p sl="fr">L’Unione continuerò ad esortare la leadership siriana, in pubblico e in privato, ad astenersi dall’uso della forza contro i manifestanti. È importante trasmettere il messaggio che i responsabili della violenza e delle vittime risponderanno delle loro azioni e che tutti i prigionieri politici e i difensori dei diritti umani vengano rilasciati.</p>
      <p sl="fr">Nello Yemen la situazione continua a destare la massima preoccupazione. I messaggi inviati dall’Alto rappresentante in seguito al deplorevole episodio di violenza avvenuto il 18 marzo non hanno lasciato dubbi e le conclusioni del Consiglio “Affari esteri” del 21 marzo hanno ribadito la condanna da parte dell’Unione europea dell’uso della forza contro i manifestanti. L’UE ha altresì affermato inequivocabilmente che i responsabili di morti e feriti dovranno rispondere delle proprie azioni ed essere assicurati alla giustizia.</p>
      <p sl="fr">Sino ad ora i messaggi giunti dalla leadership yemenita non sono stati altrettanto chiari e per questo l’Alto rappresentante ha chiamato direttamente il Presidente Saleh il 30 marzo, invitandolo a fare quanto possibile per evitare ulteriori spargimenti di sangue. La Vicepresidente ha espresso il proprio punto di vista affermando che il modo migliore per garantire che questo avvenga sia di avviare una rapida transizione politica senza ritardi. Tale transizione costituzionale si deve basare su impegni importanti e costanti da portare a termine in modo appropriato.</p>
      <p sl="fr">Il tempo sta per scadere e le vittime saranno i cittadini yemeniti. Per questo l’Unione europea, di concerto con i partner internazionali, è stata coinvolta in modo attivo, e lo sarà anche in futuro, nella ricerca di una soluzione alla crisi nello Yemen.</p>
    </intervention>
    <intervention id="3-534-500" speaker_id="4308" is_mep="True" mode="spoken" role="Presidente" name="Alejo VIDAL-QUADRAS" nationality="Spain" birth_date="20-05-1945" birth_place="Barcelona" p_group="Group of the European People's Party (Christian Democrats)" m_state="ES">
      <p sl="unknown">Dal momento che l’onorevole Brok è seduto accanto all’onorevole Salafranca, vorrei cogliere l’opportunità per congratularmi con lui per il successo di ieri della sua squadra. Indossa la sciarpa dello Schalke 04 che ha conseguito una splendida vittoria, ma grazie all’aiuto di uno dei migliori giocatori del mondo, lo spagnolo Raúl. Ora che ci siamo congratulati con l’onorevole Brok, l’onorevole Salafranca ha la parola per un minuto e mezzo a nome del gruppo del Partito popolare europeo (Democratico cristiano).</p>
    </intervention>
    <intervention id="3-535-000" speaker_id="2002" name="José Ignacio SALAFRANCA SÁNCHEZ-NEYRA" is_mep="True" mode="spoken" nationality="Spain" birth_date="31-05-1955" birth_place="Madrid" p_group="Group of the European People's Party (Christian Democrats)" m_state="ES">
      <p sl="es">a nome del gruppo PPE. – Signor Presidente, condivido in pieno quanto appena affermato.</p>
      <p sl="es">Signor Ministro Németh, signor Commissario, onorevoli colleghi, abbiamo seguito costantemente i costanti aggiornamenti da parte dell’Alto rappresentante Ashton sugli sviluppi in questi paesi e, a mio avviso, deve essere riconosciuto l’impegno profuso dalla Vicepresidente a nome dell’Unione europea a sostegno delle aspirazioni democratiche in Bahrein, Yemen e Siria. Il Parlamento adotterà domani una risoluzione in merito sostenuta da tutti i gruppi politici.</p>
      <p sl="es">Desidero tuttavia avanzare un paio di domande, signor Presidente, e chiedere al ministro Németh di trasmetterle alla baronessa Ashton.</p>
      <p sl="es">Innanzi tutto, in alcuni organismi dell’Unione e sicuramente anche al Parlamento si ha la sensazione che si stia indietreggiando nello sviluppo della politica europea comune in materia di sicurezza e difesa, retrocedendo ai tempi della cooperazione politica. Ovviamente questo non è il motivo per cui abbiamo adottato il trattato di Lisbona.</p>
      <p sl="es">In secondo luogo, è emersa una contraddizione in merito alla crescente necessità di una maggiore presenza europea in questi paesi, senza tuttavia conoscere il risultato finale di tali processi di transizione. È ovvio che dobbiamo essere presenti e lo slogan utilizzato nella comunicazione della Vicepresidente Ashton è molto saggio: “more for more” (fare di più per avere di più).</p>
      <p sl="es">La domanda che desidero porre, e con questo concludo, signor Presidente, è se gli Stati membri dell’Unione sono disposti a incrementare le risorse per soddisfare i bisogni in aumento di questi paesi.</p>
    </intervention>
    <intervention id="3-536-000" speaker_id="22097" name="Véronique DE KEYSER" is_mep="True" mode="spoken" nationality="Belgium" birth_date="23-03-1945" birth_place="Etterbeek" p_group="Group of the Progressive Alliance of Socialists and Democrats in the European Parliament - Vice" m_state="BE">
      <p sl="fr">a nome del gruppo S&amp;D. – Signor Presidente, siamo a conoscenza dei considerevoli sforzi diplomatici compiuti dalla baronessa Ashton, e che ancora compie, nonché delle difficili situazioni che sta affrontando. La Siria, lo Yemen e il Bahrein sono paesi con cui abbiamo unicamente accordi di natura commerciale, che non comprendono ad esempio clausole sui diritti umani, e disponiamo di molte pochi punti su cui fare forza.</p>
      <p sl="fr">Desidero ciononostante presentare tre osservazioni. Innanzi tutto, in relazione alle aspirazioni dei cittadini e di quanti si trovano oggi nelle strade sotto il fuoco dei cecchini, non dobbiamo solamente sostenerli, ma assicurarci che si ponga fine alla violenza a tutti i costi. Oggi ho incontrato un dissidente siriano; ciò che loro richiedono non è altro che la conclusione della violenza per poter esprimere apertamente le proprie opinioni. Vorrei dire a tal riguardo che, sebbene non abbiamo un accordo con la Siria, dobbiamo comunque impiegare, se necessario, l’intero arsenale di sanzioni a nostra disposizione per far cessare la violenza.</p>
      <p sl="fr">Il secondo punto riguarda il fatto che in generale questi paesi (e questo vale sia per gli Stati del Golfo sia per la Libia) sono stati armati da noi, in realtà eccessivamente armati. A mio avviso, un requisito minimo consiste nel migliorare i controlli delle armi per evitare che tali Stati e governi diventino mine vaganti che si rivoltano contro i loro stessi cittadini.</p>
      <p sl="fr">Infine, la questione dei doppi parametri: siamo stati molto prudenti nei confronti del Bahrein e rigidi invece verso altri paesi. So che la situazione in Bahrein è particolarmente delicata, che l’Arabia Saudita vi ha inviato truppe e che, insieme al Consiglio di cooperazione del Golfo, quest’ultima ci sta aiutando contro la Libia, ma non vorremmo barattare il prezzo di un barile di petrolio e il sostegno nei nostri confronti contro il governo libico per il silenzio in merito agli sciiti, al momento oggetto di repressione da parte del governo del Bahrein.</p>
    </intervention>
    <intervention id="3-537-000" speaker_id="28314" name="Anneli JÄÄTTEENMÄKI" is_mep="True" mode="spoken" nationality="Finland" birth_date="11-02-1955" birth_place="Lapua" p_group="Group of the Alliance of Liberals and Democrats for Europe" m_state="FI">
      <p sl="en">a nome del gruppo ALDE. – Signor Presidente, sono arrabbiata: ieri durante la nostra riunione di gruppo abbiamo ascoltato tre testimonianze provenienti da Human Rights Watch e Amnesty International di persone che erano presenti in Bahrein, Yemen e Siria. Le loro storie erano spaventose.</p>
      <p sl="en">Mi ha fatto arrabbiare. La lettera che abbiamo ricevuto dalla baronessa Ashton non rappresenta una strategia, ma di nuovo un’altra agenda. Dobbiamo smettere di inviare messaggi vuoti come abbiamo fatto a lungo con Tunisia, Egitto e Libia. È giunto il momento di agire.</p>
      <p sl="en">Innanzi tutto, l’Unione europea deve richiedere la convocazione di una sessione speciale del Consiglio dei diritti dell’uomo delle Nazioni Unite a Ginevra. È necessario che le Nazioni Unite inviino una missione nei tre paesi in questione, affinché i rispettivi regimi rispondano delle proprie azioni in merito alla violazione dei diritti umani.</p>
      <p sl="en">In secondo luogo, l’Unione deve esigere l’attuazione di un divieto sull’esportazione di armi dagli Stati membri verso questi tre paesi. È inaccettabile che gli Stati membri continuino a vendere armi a questi regimi.</p>
      <p sl="en">Infine, bisogna che l’Unione chiarisca che, se i regimi politici in quei paesi costituiscono un ostacolo alla democratizzazione, è giunta l’ora che se ne vadano. Occorre al contempo introdurre sanzioni quali il congelamento dei beni e il divieto di viaggio.</p>
      <p sl="en">Desidero ribadire che è giunto il momento di agire.</p>
    </intervention>
    <intervention id="3-538-000" speaker_id="4385" name="Hélène FLAUTRE" is_mep="True" mode="spoken" nationality="France" birth_date="29-07-1958" birth_place="Bapaume" p_group="Group of the Greens/European Free Alliance" m_state="FR">
      <p sl="fr">a nome del gruppo Verts/ALE. – Signor Presidente, è una buona notizia sapere che le popolazioni iniziano ad agire per rivendicare le proprie libertà e i propri diritti, per cambiare il regime politico e per una maggiore democrazia: tutto questo è al centro della politica estera dell’Unione e del progetto europeo e non può che suscitare il nostro entusiasmo e sostegno.</p>
      <p sl="fr">La cattiva notizia invece riguarda il fatto che i cittadini sono divenuti protagonisti di una dura repressione, manifestando per le proprie aspirazioni e i propri valori a rischio della loro vita: questo è assolutamente inaccettabile. La necessità di proteggere queste popolazioni, che ha già condotto all’azione militare in Libia, deve assumere ora forme diverse per tutelare i manifestanti di in questi tre paesi.</p>
      <p sl="fr">A mio avviso, le dichiarazioni sono estremamente importanti (le dichiarazioni legittime e le aspirazioni di queste popolazioni), ma occorre anche agire. Parte della nostra azione deve consistere nel garantire che tutti i leader responsabili di aver utilizzato in modo sproporzionato la forza contro i propri cittadini non rimangano impuniti. Per fare questo la convocazione e l’attivazione diplomatica degli Stati membri del Consiglio dei diritti dell’uomo delle Nazioni Unite deve essere pienamente operativa per organizzare missioni, relazioni e risoluzioni, cosicché i politici responsabili sappiano con certezza che le loro violenze non rimarranno impunite.</p>
      <p sl="fr">Infine, a mio avviso, abbiamo senza dubbio i mezzi per aggirare l’oscuramento della stampa. I giornalisti nazionali e stranieri stanno affrontando notevoli difficoltà per documentare la situazione. Sappiamo cosa fare: disponiamo degli strumenti per superare questi ostacoli e dobbiamo assolutamente utilizzarli. Una volta poi che avremmo i mezzi per agire, dovremo trovare il modo per impiegarli.</p>
      <p sl="fr">Non è ovviamente il momento di inseguire il Presidente siriano per ottenere la sua firma su un accordo di riammissione, che potrebbe comunque essere previsto solo in base a determinate condizioni, inclusi un programma serio, efficace e pertinente, l’attuazione delle riforme in Siria e la liberazione di tutti i prigionieri di coscienza e dei manifestanti pacifici, non solo qui ma anche negli altri due paesi.</p>
    </intervention>
    <intervention id="3-539-000" speaker_id="28481" name="Sajjad KARIM" is_mep="True" mode="spoken" nationality="United Kingdom" birth_date="11-07-1970" birth_place="Lancashire" p_group="European Conservatives and Reformists Group" m_state="GB">
      <p sl="en">a nome del gruppo ECR. – Signor Presidente, vorrei rivolgere queste parole al signor Ministro: mi sono seduto ad ascoltare la sua dichiarazione ed ho ascoltato quello che aveva da dire, ma erano semplici parole, talvolta molto dolci, eppure sfortunatamente vuote. È stato completamente reazionario, non vi era nulla di proattivo nelle sue parole. Mentre ascoltavo, ho scritto il titolo “piano” sul foglio dove intendevo prendere appunti sulle informazioni da lei fornite in merito all’intervento dell’Unione europea. Il foglio davanti a me è ancora bianco. Non ha dato alcun contributo oggi.</p>
      <p sl="en">Non vi era nulla di proattivo nell’agenda delineata. Le persone in Medio Oriente confidano che l’Europa si faccia avanti e li aiuti a conquistare i propri diritti e tutto ciò che lei ha per loro sono parole vuote.</p>
      <p sl="en">Nell’ultimo piano di azione presentato, mancava del tutto un elemento principale e la stampa ha ampiamente dibattuto sul fatto che i leader in Medio Oriente fossero ancora in grado di prendere i soldi dai propri cittadini e portarli in Europa, senza che si facesse nulla per evitare il ripetersi della situazione in futuro.</p>
      <p sl="en">Lei stesso ha detto che il tempo sta per scadere. Se questo è vero, come penso, allora perchè si è presentato oggi davanti a noi con un foglio bianco? Le chiedo cortesemente di avere maggiore rispetto per quest’Aula.</p>
    </intervention>
    <intervention id="3-540-000" speaker_id="96820" name="Marisa MATIAS" is_mep="True" mode="spoken" nationality="Portugal" birth_date="20-02-1976" birth_place="Coimbra" m_state="PT">
      <p sl="pt">a nome del gruppo GUE/NGL. – Signor Presidente, condividiamo con i cittadini di Yemen, Siria e Bahrein le aspirazioni alla libertà e alla democrazia, nonché siamo loro vicini nelle sanguinose repressioni nei confronti delle manifestazioni e delle proteste popolari. Dobbiamo essere chiari: innanzi tutto, richiedo di cessare immediatamente la vendita delle armi a questi paesi. L’Europa continua a vendere armi poi impiegate per uccidere i civili. In secondo luogo, è necessario schierarsi dalla parte dei cittadini e non dei regimi autoritari o dittatoriali.</p>
      <p sl="pt">Detto questo, secondo il principio di solidarietà, non dobbiamo dimenticare che stiamo ancora utilizzando doppi parametri: una serie di norme per soddisfare le aspirazioni democratiche dei cittadini e altre per seguire e gestire gli affari. In Libia il bombardamento è andato ben oltre la missione delle stesse Nazioni Unite, mentre in Bahrein non abbiamo fatto altro che protestare quando l’esercito dell’Arabia Saudita è entrato nel paese per salvare una cleptocrazia. Mentre i giovani fanno quanto in loro potere contro le truppe e la polizia mettendoci anima e corpo, noi ci limitiamo a scrivere note diplomatiche.</p>
      <p sl="pt">Desidero concludere, signor Presidente, affermando che è tanto sbagliato pensare che esistano soluzioni militari a problemi politici quanto ritenere che i cittadini arabi non si siano ancora resi conto della nostra ambiguità.</p>
    </intervention>
    <intervention id="3-541-000" speaker_id="4507" name="Bas BELDER" is_mep="True" mode="spoken" nationality="Netherlands" birth_date="25-10-1946" birth_place="Ridderkerk" p_group="European Conservatives and Reformists Group" m_state="NL">
      <p sl="nl">a nome del gruppo EFD. – Signor Presidente, un cambiamento radicale di regime, nel senso di una presa di potere da parte delle forze islamiche radicali in Siria, Bahrein e Yemen, equivarrebbe ad un totale disastro, sia a livello nazionale che internazionale.</p>
      <p sl="nl">Il reale vincitore di questa situazione imprevista, almeno nella penisola arabica, sarebbe certamente il duo iraniano al potere Khamenei-Ahmadinejad, vanificando per il momento la già remota possibilità di una Primavera persiana. La situazione di crisi a Damasco, Manama e San'a' ha offerto all’Unione europea l’eccellente opportunità di imporre, in stretto coordinamento con gli Stati Uniti, condizioni chiare per continuare a sostenere questi regimi che si trovano in difficoltà: riforme politiche e socio-economiche.</p>
      <p sl="nl">Signor Presidente, qualche anno fa abbiamo visitato la Siria con una delegazione del Parlamento europeo. Dal 2003 questo Stato, l’unico laico nella regione, ha dato rifugio a centinaia di migliaia di cristiani iracheni, inviando un segnale d’allarme. L’Occidente deve fare quanto in suo potere per garantire che la guerra civile settaria ed estremamente cruenta in Iraq non si espanda anche in Siria.</p>
    </intervention>
    <intervention id="3-542-000" speaker_id="28255" name="Andreas MÖLZER" is_mep="True" mode="spoken" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Signor Presidente, la rivolta dei gelsomini iniziata in Tunisia non sta, sfortunatamente, seguendo un corso altrettanto pacifico in Yemen, Siria e Bahrein. Un dialogo tra il governo e l’opposizione costituisce sena alcun dubbio il modo migliore per concordare una soluzione attiva ai problemi sociali ed economici, come auspicato dai cittadini, e avanzare verso una partecipazione più democratica. Se accordi di questo tipo verranno mantenuti o meno è tuttavia una questione completamente diversa. In fin dei conti, l’ondata di proteste è scaturita dalle promesse non mantenute di una riforma politica; abbiamo fatto sperare le persone troppo a lungo e ora è necessario agire. La duplice strategia di reprimere con violenza le manifestazioni dell’opposizione e al contempo promettere alcune piccole riforme senza introdurre di fatto un reale cambiamento politico potrebbe condurre, come ben sappiamo, ad una escalation della situazione in tutti e tre i paesi.</p>
      <p sl="de">I disordini in corso in Siria sollevano la preoccupazione secondo cui le armi acquistate dal governo potrebbero essere vendute a organizzazioni terroristiche come Hezbollah. A mio avviso, in questi conflitti l’Unione europea deve essere un mediatore imparziale.</p>
    </intervention>
    <intervention id="3-543-000" speaker_id="96818" name="Salvatore IACOLINO" is_mep="True" mode="spoken" nationality="Italy" birth_date="18-11-1963" birth_place="Favara" p_group="Group of the European People's Party (Christian Democrats)" m_state="IT">
      <p sl="it">Signor Presidente, onorevoli colleghi, intanto le partite si vincono con il doppio turno, quindi attendiamo il ritorno fra Inter e Schalke 04 per capire chi passerà il turno, mentre sono dello stesso suo avviso che Raul è un grandissimo calciatore.</p>
      <p sl="it">Quello che sta accadendo in Siria, nello Yemen e nel Bahrein non è dissimile rispetto a quanto sta accadendo in altre parti del mondo. Se generalmente sono ragioni di natura economica a provocare questi rivolgimenti, vi è dappertutto una profonda aspirazione di libertà. Facebook e Internet hanno rotto l'isolamento di tante, troppe, finte democrazie che albergavano da tempo in molte regioni del mondo.</p>
      <p sl="it">C'è un nuovo protagonismo, una nuova idea di politica che rispecchia i sogni di tanti giovani. C'è un desiderio di cittadinanza, soprattutto del mondo giovanile laddove lo stesso è più consapevole e colto. Nei giorni scorsi è stata liberata la dissidente Suhayr al-Atassi ed è un segnale seppur timido nella direzione della formazione della libertà di pensiero e di orientamento politico. Le stesse fibrillazioni vi sono nello Yemen, dove monta la protesta contro il Presidente Saleh, e allo stesso modo nel Bahrein. Bisogna intervenire con forza per rimuovere questa violenza. Il percorso di democratizzazione va assistito, non possiamo farci trovare ancora una volta in ritardo.</p>
      <p sl="it">Quello che sta accadendo nel Mediterraneo è sicuramente un segnale molto difficile da comprendere, per questo l'Europa deve battere un colpo e deve farlo con quella solidarietà d'intervento che probabilmente dovrebbe aiutare in questo momento le regioni per esempio esposte a maggiore pressione migratoria nel Mediterraneo.</p>
    </intervention>
    <intervention id="3-544-000" speaker_id="2073" name="Richard HOWITT" is_mep="True" mode="spoken" nationality="United Kingdom" birth_date="05-04-1961" birth_place="Reading" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Signor Presidente, sia che si tratti dell’attacco coordinato da parte dei cecchini o del campo di protesta a San'a' nello Yemen il 15 marzo, sia che si tratti della repressione delle proteste da parte di 100 000 persone a Dar'a in Siria il 17 marzo, sia che si tratti del sesto piano dell’ospedale Salmaniya in Bahrein, dove i manifestanti feriti vengono portati da uomini con passamontagna e pistola, per non ritornare più, e dove i feriti sono costretti a recarsi perché vi è l’unica banca del sangue del paese, in ogni caso dobbiamo mostrare che, anche se i media si concentrano su uno Stato alla volta, questo Parlamento lotterà per i diritti umani ovunque vengano messi in pericolo.</p>
      <p sl="en">Oggi dobbiamo esortare il consiglio “Affari esteri” ad riconoscere la chiara responsabilità di tutti i soggetti colpevoli degli atti di violenza, garantendo indagini indipendenti e nessuna impunità: questo è il principale avvertimento per evitare che si ricorra nuovamente alla violenza contro i manifestanti.</p>
      <p sl="en">In secondo luogo, quando sentiamo che si presume che le forze di sicurezza del Bahrein abbiano sparato pallottole non letali ad una distanza inferiore di un metro, spaccando letteralmente a metà la testa dei manifestanti e uccidendoli, dobbiamo sospendere l’autorizzazione, il rifornimento e trasferimento di tutte le armi nella regione.</p>
      <p sl="en">Infine, è necessario tenere in debita considerazione i principi contenuti nella comunicazione del Commissario Füle sul vicinato meridionale nel nostro approccio sul processo volto a ricercare un accordo di associazione con la Siria. Dobbiamo cominciare esigendo un accesso totale degli osservatori internazionali dei diritti umani. Con la rivoluzione dei gelsomini il mondo arabo è cambiato e dobbiamo dimostrare che anche noi siamo cambiati con lui.</p>
    </intervention>
    <intervention id="3-545-000" speaker_id="28242" name="Alexander Graf LAMBSDORFF" is_mep="True" mode="spoken" nationality="Germany" birth_date="05-11-1966" birth_place="Köln" p_group="Group of the Alliance of Liberals and Democrats for Europe" m_state="DE">
      <p sl="de">Signor Presidente, onorevoli colleghi, la primavera è arrivata nel Mediterraneo, ma nel Golfo e nella Siria regna ancora l’inverno. Le immagini di violenza che vediamo sono terribili, centinaia di persone sono state uccise e le relazioni di Amnesty International e le Nazioni Unite sono allarmanti.</p>
      <p sl="de">Gli appelli inviati dal gruppo dell’Alleanza dei Democratici e dei Liberali per L’Europa sono chiari: vogliamo una sessione speciale del Consiglio dei diritti dell’uomo delle Nazioni Unite a Ginevra il prima possibile. Il Consiglio d’Europa e gli Stati membri rappresentati nel Consiglio dei diritti dell’uomo delle Nazioni Unite devono rispondere a questa istanza. Il Consiglio agisce sempre velocemente quando occorre schierarsi da una parte o dall’altra nel conflitto in Medio Oriente ed è il momento che affronti la vera sfida rappresentata da queste gravi violazioni dei diritti umani. Abbiamo bisogno di riforme, di una transizione verso la democrazia e di un embargo sulle armi: tutti questi punti sono già stati menzionati.</p>
      <p sl="de">Ho guardato il discorso pronunciato in diretta dal Presidente siriano Assad: stiamo parlando di una dittatura di stampo medievale che utilizza le agenzie di pubbliche relazioni occidentali affinché i loro rappresentanti appaiano nelle riviste patinate come influenze pseudo-modernizzanti. Le agenzie e le riviste dovrebbero chiedersi se questa è realmente la cosa giusta da fare.</p>
      <p sl="de">Ora passiamo allo Yemen. A mio avviso, qui esiste il pericolo maggiore: il rischio di una divisione tra nord e sud, una cellula attiva di Al-Qaeda e il pericolo di uno Stato fallito. In Somalia abbiamo già un fallimento statale di questo tipo e la nostra missione Atalanta è operativa nel Golfo di Aden. L’Europa ha un interesse diretto in quest’area e vogliamo sentire qualcosa di più rispetto a quanto ha detto qui oggi il rappresentante del Consiglio.</p>
    </intervention>
    <intervention id="3-546-000" speaker_id="28463" name="Frieda BREPOELS" is_mep="True" mode="spoken" nationality="Belgium" birth_date="07-05-1955" birth_place="Mopertingen" p_group="Group of the Greens/European Free Alliance" m_state="BE">
      <p sl="nl">Signor Presidente, devo essere onesta nel dire che mi sono stupita quando ho visto i tre principi proposti dal ministro: il rifiuto della violenza, la promozione del dialogo per appianare le differenze d’opinioni e per affrontare le ingiustizie, nonché ovviamente le riforme politiche necessarie.</p>
      <p sl="nl">Ora, la semplice richiesta di dialogo non farebbe alcuna differenza al momento e non sarebbe davvero credibile:l’Unione europea deve intraprendere azioni più forti per attuare simili riforme democratiche. Abbiamo sentito che l’Alto rappresentante ha numerosi contatti ufficiali, ma cosa sta facendo per rimanere in contatto con la società civile e ascoltarla?</p>
      <p sl="nl">I precedenti oratori lo hanno già precisato: l’Unione europea deve smettere immediatamente di fornire armi alla regione. Quando vedo, ad esempio, che non meno di otto Stati membri hanno venduto allo Yemen armi per un valore di oltre 100 milioni di euro solo lo scorso anno, mi chiedo se la posizione comune europea sull’esportazione delle armi abbia in realtà qualche valore. Non dobbiamo forse agire con urgenza in merito?</p>
    </intervention>
    <intervention id="3-547-000" speaker_id="96994" name="Fiorello PROVERA" is_mep="True" mode="spoken" nationality="Italy" birth_date="31-03-1946" birth_place="Vigevano" p_group="Europe of freedom and democracy Group" m_state="IT">
      <p sl="it">Signor Presidente, onorevoli colleghi, mi riferisco al Bahrein. Questo piccolo paese si trova in una posizione strategica per gli equilibri del Golfo e gli approvvigionamenti energetici. È nota la presenza di un'importantissima raffineria che opera sul greggio saudita.</p>
      <p sl="it">Vorrei richiamare l'attenzione su un aspetto di questa situazione che mi sembra particolarmente preoccupante. Fonti accreditate hanno accertato l'influenza iraniana su una parte della componente sciita della popolazione del Bahrein. Questo elemento si aggiunge alle legittime aspirazioni verso riforme più accentuate nel governo di quel paese. Risulta difficile distinguere quanto l'influenza esterna pesi sui recenti avvenimenti in Bahrein, ma il rischio è quello di una destabilizzazione dell'area che potrebbe estendersi fino alle regioni orientali dell'Arabia Saudita dove vive un'altra consistente parte di popolazione sciita. L'Iran finanzia Hamas, sostiene Hezbollah in Libano e influenza la politica interna dell'Iraq, dove la componente sciita è predominante al governo. Se riuscisse ad estendersi anche nel Golfo lo sconvolgimento degli equilibri sarebbe evidente e potrebbe ripercuotersi a livello globale.</p>
      <p sl="it">È necessario quindi essere molto prudenti nel valutare quanto accade nel Medio Oriente e distinguere le legittime aspirazioni dei popoli a una maggiore democrazia rispetto alle influenze esterne che hanno ambizioni strategiche nell'area.</p>
    </intervention>
    <intervention id="3-548-000" speaker_id="1122" name="Ria OOMEN-RUIJTEN" is_mep="True" mode="spoken" nationality="Netherlands" birth_date="06-09-1950" birth_place="Echt" p_group="Group of the European People's Party (Christian Democrats)" m_state="NL">
      <p sl="nl">Signor Presidente, stiamo parlando oggi di tre paesi davvero diversi e con situazioni locali molto specifiche: nello Yemen la rivolta ha assunto proporzioni di massa, nonostante la brutale violenza usata dalla polizia e dall’esercito; in Bahrein si corre il grave rischio che l’intera regione possa destabilizzarsi a causa del coinvolgimento dell’Arabia Saudita e dell’Iran; in Siria, infine, l’opposizione non ha di fatto spazio di manovra e il regime sembra disposto a fare tutto il necessario per reprimere le proteste.</p>
      <p sl="nl">Sulla base di tali specifiche circostanze, a mio avviso, l’Unione europea deve avviare relazioni bilaterali con questi paesi. Vi sono inoltre un paio di principi che occorre difendere. Ovviamente, ogni cittadino ha il diritto di manifestare e di esprimere liberamente la propria opinione, ma come intervenire nelle proteste pacifiche dove i cittadini stessi diventano vittime della repressione a seguito dell’intervento della polizia e dell’esercito? Abbiamo intenzione di condurre indagini a livello internazionale in merito? Che cosa fa l’Unione europea per promuovere queste indagini?</p>
      <p sl="nl">In secondo luogo, il governo ha l’obbligo di intraprendere un dialogo con l’opposizione e con le organizzazioni della società civile poiché la violenza e l’oppressione non sono mai la risposta. Che cosa sta facendo l’Unione europea nello specifico per promuovere tale dialogo? E se i regimi in Siria, in Bahrein e anche in Yemen non fossero comunque ancora in grado o disposti ad ascoltare i propri cittadini, quali sarebbero le conseguenze sulle nostre relazioni con questi paesi?</p>
      <p sl="nl">Signor Presidente, è necessario fornire un aiuto concreto, come già menzionato molte volte, ma questo aiuto deve avere una reale sostanza. Come intendiamo raggiungere quest’obiettivo? Oggi avrei desiderato sentire un piano su come agiremo in merito.</p>
      <p sl="nl">Vorrei inoltre rivolgere un commento al signor Commissario. Ritengo che, nel caso specifico della Siria e della Turchia, dovremmo chiedere di esercitare pressioni come parte dei piani che sembra saranno redatti nei prossimi giorni.</p>
      <p sl="nl">Un ultimo commento finale. La nostra delegazione per le relazioni con i paesi del Mashrek può svolgere un lavoro eccellente in questo contesto e dobbiamo fare quanto possibile per permetterglielo.</p>
    </intervention>
    <intervention id="3-549-000" speaker_id="28306" name="Ana GOMES" is_mep="True" mode="spoken" nationality="Portugal" birth_date="09-02-1954" birth_place="Lisboa" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Signor Presidente, l’Unione europea deve essere coerente nelle proprie dichiarazioni e azioni in merito alle rivolte popolari in Yemen, Siria, Bahrein e in altri paesi del mondo arabo. È in gioco più della sua semplice credibilità: l’efficacia del messaggio che sta inviando alle dittature, oggetto delle proteste insieme agli uomini e alle donne che stanno mettendo a repentaglio le proprie vite per scendere in strada a rivendicare i diritti umani, la giustizia e la democrazia.</p>
      <p sl="pt">L’Unione europea è stata molto ambigua in particolare per quanto riguarda il Bahrein: quest’ambiguità è il riflesso delle contraddizioni presenti in una politica estera con doppi parametri, preoccupata per il petrolio e il rifornimento di armi da parte degli Stati membri non solo al Bahrein, ma anche all’Arabia Saudita, in violazione della posizione comune sull’esportazione di equipaggiamento militare.</p>
      <p sl="pt">Il Parlamento richiede la cessazione immediata della vendita di armi e l’Alto rappresentante invita fermamente le autorità del Bahrein a rendere conto delle persone morte o scomparse durante la repressione delle proteste pacifiche e a porre fine immediatamente alle misure di oscuramento dei media.</p>
    </intervention>
    <intervention id="3-550-000" speaker_id="1405" name="Edward MCMILLAN-SCOTT" is_mep="True" mode="spoken" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="en">Signor Presidente, ieri sera ho aiutato ad organizzare un’audizione di esperti provenienti dalla regione che ci ha riferito che sino ad ora le vittime in Bahrein per mano delle forze di sicurezza sono almeno 23, in Siria 132 e in Yemen come minimo 63. Si potrebbe quindi chiedere: che cosa può fare l’Unione europea? La risoluzione che verrà adottata domani fornisce alcuni suggerimenti.</p>
      <p sl="en">Devo tuttavia dire che nei mesi passati il Parlamento europeo ha adottato risoluzioni su Tunisia, Egitto e Libia: il mio ufficio ha confrontato queste risoluzioni con le azioni della Commissione, il suo progetto per il cambiamento, e i risultati non sono incoraggianti. Stiamo sprecando le nostre parole se la Commissione e il Consiglio continuano a non ascoltarci.</p>
      <p sl="en">Pubblicherò questa analisi nel mio sito web. Il trattato di Lisbona ha conferito al Parlamento europeo maggiori responsabilità e il Parlamento deve essere preso sul serio dagli altri elementi nella politica estera dell’Unione. Specialmente in un periodo di notevoli cambiamenti nel mondo arabo è necessario lavorare insieme.</p>
    </intervention>
    <intervention id="3-551-000" speaker_id="97228" name="Pino ARLACCHI" is_mep="True" mode="spoken" nationality="Italy" birth_date="21-02-1951" birth_place="Gioia Tauro" p_group="Group of the Alliance of Liberals and Democrats for Europe" m_state="IT">
      <p sl="en">Signor Presidente, Siria, Bahrein e Yemen rappresentano tre tirannie che sono state sfidate dai loro stessi cittadini, i quali meritano il nostro sostegno incondizionato. Sino ad ora l’azione dell’Unione europea di fronte all’ondata di democratizzazione nella regione è risultata incerta, senza forza né credibilità. Se vogliamo accrescere entrambi questi elementi, dobbiamo cominciare a eliminare i doppi parametri impiegati in passato.</p>
      <p sl="en">Abbiamo già sostenuto queste autocrazie in diversi modi: noi europei, insieme alla Russia e agli Stati Uniti, abbiamo venduto loro quasi ogni tipo di armamento e ora ci lamentiamo delle conseguenze derivanti dal nostro commercio di armi con le autocrazie del Golfo in termini di vittime, vittime innocenti delle armi che noi stessi abbiamo venduto loro.</p>
      <p sl="en">Se vogliamo essere credibili, è necessario rescindere tutti i contratti di armamenti con questi paesi e con il Consiglio di cooperazione del Golfo e richiedere un embargo sulle armi in tutta la regione dell’Africa del Nord e il Medio Oriente. La riduzione nel bilancio militare costituirà un dividendo da investire in un fondo per la transizione democratica.</p>
    </intervention>
    <intervention id="3-552-000" speaker_id="96701" name="María MUÑIZ DE URQUIZA" is_mep="True" mode="spoken" nationality="Spain" birth_date="05-08-1962" birth_place="Gijón" p_group="Group of the Progressive Alliance of Socialists and Democrats in the European Parliament" m_state="ES">
      <p sl="es">Signor Presidente, il cammino storico e irreversibile verso la democrazia nei paesi arabi non è terminato con la ancora fragile transizione avvenuta in Egitto e Tunisia e nemmeno con il sostegno, anch’esso storico, della comunità internazionale per l’attivazione del principio di responsabilità a proteggere la popolazione libica.</p>
      <p sl="es">La transizione sta continuando in Siria, Yemen e Bahrein e l’Unione europea deve essere presente, imparare dal passato e assumere la leadership nella risposta internazionale attraverso misure di ampia portata, Commissario Füle, quali ad esempio una Politica europea di vicinato ben definita, e tramite misure concrete e immediate. In questo modo la popolazione di questi paesi e i cittadini europei sapranno che non esiste alcuna incrinatura nell’impegno dell’Unione europea per la libertà, la dignità, la democrazia e i diritti umani.</p>
      <p sl="es">Le autorità di Siria, Yemen e Bahrein devono ricordare che l’uso della violenza da parte dello Stato contro i propri cittadini ha ripercussioni immediate. Devono realizzare che non è sufficiente attuare cambiamenti superficiali nei governi autocratici, ma occorre avviare un dialogo con i movimenti dell’opposizione e la società civile, rilasciare i prigionieri politici, i giornalisti e i difensori dei diritti umani, ponendo subito fine allo stato di emergenza.</p>
    </intervention>
    <intervention id="3-553-000" speaker_id="28276" name="Laima Liucija ANDRIKIENĖ" is_mep="True" mode="spoken" nationality="Lithuania" birth_date="01-01-1958" birth_place="Druskininkai" p_group="Group of the European People's Party (Christian Democrats)" m_state="LT">
      <p sl="en">Signor Presidente, non dobbiamo distogliere lo sguardo dalle evidenti violazioni dei diritti umani avvenute nei tre paesi in oggetto.</p>
      <p sl="en">La situazione in Siria è molto grave e la sua posta in gioco è la più alta. In questo paese gli insegnanti, gli attivisti dell’opposizione, i giornalisti e i blogger sono presi come obiettivo; molte persone sono state uccise, molte altre detenute, i giornalisti stranieri sono stati espulsi dal paese, è stato attuato un blocco delle informazioni e non esiste assolutamente alcuna stampa indipendente. Dobbiamo quindi prendere in considerazione l’idea di imporre sanzioni alla Siria.</p>
      <p sl="en">È necessario valutare azioni di politica in Yemen e in Bahrein: nel primo caso, abbiamo un accordo permanente con il paese sulle esportazioni di armi e dobbiamo contemplarne un’eventuale sospensione.</p>
      <p sl="en">Discutendo sulla situazione in questi tre paesi, dobbiamo innanzi tutto richiedere una presa di responsabilità; in secondo luogo, occorre convocare sessioni speciali nel Consiglio dei diritti dell’uomo delle Nazioni Unite a Ginevra …</p>
      <a text="(Il Presidente interrompe l'oratore)"/>
    </intervention>
    <intervention id="3-554-000" speaker_id="96886" name="Rosario CROCETTA" is_mep="True" mode="spoken" nationality="Italy" birth_date="08-02-1951" birth_place="Gela" p_group="Group of the Progressive Alliance of Socialists and Democrats in the European Parliament" m_state="IT">
      <p sl="it">Signor Presidente, onorevoli colleghi, ho vissuto tre anni in Bahrein, dal 1987 e dal 1990. Allora il Bahrein era considerato uno dei paesi più democratici del Golfo e ancora in questi anni lo è stato considerato. Allora uno dice, immaginatevi quello che succede negli altri paesi, visto che l'Arabia Saudita esegue un qualche centinaio di esecuzioni capitali l'anno, visto che in Iran avvengono i peggiori massacri, visto che in tutto il Golfo si uccide regolarmente e c'è la negazione completa della stampa.</p>
      <p sl="it">Abbiamo fatto oggi la risoluzione su Siria, Yemen e Bahrein, ma quando prepareremo una risoluzione per l'Arabia Saudita, per l'Algeria, per la Cina e per altri paesi che violano i diritti umani nel mondo? Il problema è che io vedo qui nell'Occidente una strana cosa che, da un lato …</p>
      <a text="(Il Presidente interrompe l'oratore)"/>
    </intervention>
    <intervention id="3-555-000" speaker_id="4335" name="Marielle de SARNEZ" is_mep="True" mode="spoken" nationality="France" birth_date="27-03-1951" birth_place="Paris" p_group="Group of the Alliance of Liberals and Democrats for Europe - Vice" m_state="FR">
      <p sl="fr">Signor Presidente, che ruolo deve svolgere l’Europa in paesi dove i cittadini affrontano i regimi e, nonostante ciò, i leader rimangono sordi alle ripetute richieste di maggiore democrazia, vere e proprie riforme strutturali e uno sviluppo più giusto? Questa è la domanda che ci è stata rivolta.</p>
      <p sl="fr">A mio avviso, esiste una prima ed urgente risposta: l’Unione europea deve mostri la propria forza utilizzando l’intero arsenale di sanzioni a sua disposizione per mettere fine alla repressione e ottenere l’immediato rilascio dei prigionieri politici e dei giornalisti, sostenendo al contempo la costituzione di una commissione d’inchiesta indipendente per fare luce sulle violenze perpetrate e la richiesta di una sessione speciale del Consiglio dei diritti umani.</p>
      <p sl="fr">A medio termine, occorre analizzare in modo approfondito le nostre relazioni con questi paesi. L’Unione europea, da ora in poi, deve dimostrare fermamente di essere dalla parte dell’opinione pubblica, dei cittadini e non delle persone al potere.</p>
      <p sl="fr">Per questo, si rende necessario per l’Unione europea creare e condurre un dialogo permanente con tutte le forze della società civile, con quanti vogliono sostenere la democrazia, nonché con i leader dei movimenti di opposizione. Si tratta quindi di un cambiamento profondo …</p>
      <a text="(Il Presidente interrompe l'oratore)"/>
    </intervention>
    <intervention id="3-556-000" speaker_id="2054" name="Heidi HAUTALA" is_mep="True" mode="spoken" nationality="Finland" birth_date="14-11-1955" birth_place="Oulu" m_state="FI">
      <p sl="en">Signor Presidente, abbiamo sentito che il Parlamento è seriamente intenzionato ad affrontare le gravi violazioni dei diritti umani nei seguenti tre paesi: Bahrein, Yemen e Siria. Dobbiamo ora apprendere dal servizio europeo per l’azione esterna e dalla Commissione come dimostrare che non stiamo più lavorando sulla base di doppi parametri.</p>
      <p sl="en">Ci è stato riferito di molte misure concrete, ma abbiamo bisogno di sapere come procedono le operazioni in seno al Consiglio dei diritti dell’uomo delle Nazioni Unite. L’Unione europea condivide l’esigenza di istituire sessioni speciali su Siria, Bahrein e Yemen?</p>
      <p sl="en">È stato detto che è giunto il momento di cessare l’esportazione di armi verso questi paesi.</p>
      <p sl="en">Non possiamo più aspettare: che cosa intendono fare la Commissione e il servizio europeo per l’azione esterna?</p>
    </intervention>
    <intervention id="3-557-000" speaker_id="4521" name="Charles TANNOCK" is_mep="True" mode="spoken" nationality="United Kingdom" birth_date="25-09-1957" birth_place="Aldershot" p_group="European Conservatives and Reformists Group" m_state="GB">
      <p sl="en">Signor Presidente, in Siria le forze di sicurezza hanno risposto in modo brutale alle manifestazioni sulle legittime rimostranze mediante un ricorso letale della forza. La belligeranza del Presidente Assad, la sua retorica nei confronti del nostro alleato Israele, il sostegno che offre ai terroristi quali Hezbollah e l’amicizia con l’Iran lo rendono a mio avviso un pericoloso autocrate.</p>
      <p sl="en">Il Bahrein, al contrario, è una monarchia costituzionale relativamente moderna e progressista. Sfortunatamente, gli estremisti sciiti, ispirati e sostenuti dall’Iran, continuano ad alimentare tensioni settarie e a diffondere una propaganda contro il governo e il re. Quest’ultimo si è impegnato pazientemente ad ascoltare le preoccupazioni dei dimostranti e ad instaurare un dialogo, ma è necessario condannare tutte le uccisioni di manifestanti disarmati.</p>
      <p sl="en">Sembra infine che nello Yemen il Presidente Saleh, attraverso un uso esagerato della forza, abbia allontanato i principali sostenitori, compresi gli Stati Uniti, nonostante la loro risoluta azione svolta negli anni per estirpare i terroristi di Al-Qaeda. Revocare il sostegno dell’Unione europea nei suoi confronti, senza conoscere quello che succederà dopo, è una strategia ad alto rischio.</p>
      <a text="(Il Presidente interrompe l'oratore)"/>
    </intervention>
    <intervention id="3-558-000" speaker_id="96749" name="Andrew Henry William BRONS" is_mep="True" mode="spoken" nationality="United Kingdom" birth_date="16-06-1947" birth_place="London" p_group="Non" m_state="GB">
      <p sl="en">Signor Presidente, dobbiamo chiederci cosa sia necessario per ridurre l’impasse politica e alleviare le sofferenze dei cittadini di questi paesi, ma questo presuppone tre elementi: innanzi tutto che sia nelle nostre capacità intervenire, in secondo luogo che sia il nostro ruolo e infine che la situazione attuale non sia ascrivibile in alcun modo alla nostra ingerenza.</p>
      <p sl="en">Mentre parliamo, il pessimo governo britannico sta consegnando lettere di licenziamento al personale militare del Regno Unito, anche a chi è in servizio attivo. Sarebbe quindi assurdo aspettarsi che altri militari vengano assegnati a ulteriori missioni.</p>
      <p sl="en">Gli Stati sottoscrivono, spesso tacitamente, un patto solenne con le proprie truppe: inviarli in battaglia e mettere a rischio la loro vita solo qualora gli interessi vitali della nazione o dei cittadini siano a repentaglio. Non abbiamo alcun interesse vitale in questi paesi e vi è ogni ragione per credere che forze esterne associate agli Stati Uniti e ai suoi alleati siano fortemente interessate a destabilizzare la Siria. Non ho alcune istruzioni per il regime ba'athista …</p>
      <a text="(Il Presidente interrompe l'oratore)"/>
    </intervention>
    <intervention id="3-559-000" speaker_id="2278" name="Paul RÜBIG" is_mep="True" mode="spoken" nationality="Austria" birth_date="06-05-1953" birth_place="Wels" p_group="Group of the European People's Party (Christian Democrats)" m_state="AT">
      <p sl="de">Signor Presidente, a mio avviso, molti giovani che vivono in questi paesi aspirano alla democrazia, alla modernizzazione e alla libertà; dobbiamo tenere in considerazione questo aspetto. Occorre inoltre creare rapporti di amicizia nella regione e non esprimere giudizi generalizzati, ma identificare chi non segue le regole di una società moderna. Per questo è necessario organizzare programmi di scambio per le piccole e medie imprese, gli insegnanti, i professori universitari e i giornalisti. Il nostro compito è di creare amicizie in questi paesi e mi auguro che compiremo presto simili azioni.</p>
    </intervention>
    <intervention id="3-560-000" speaker_id="96951" name="Diane DODDS" is_mep="True" mode="spoken" nationality="United Kingdom" birth_date="16-08-1958" birth_place="Banbridge" p_group="Non" m_state="GB">
      <p sl="en">Signor Presidente, signor Ministro, come molti membri di quest’Aula, condivido il senso di orrore per le violenze perpetrate e le violazioni dei diritti umani a cui abbiamo assistito nell’intera regione. Desidero tuttavia cogliere l’occasione per dire, in particolare a lei, signor Ministro, che la sua dichiarazione di oggi a nome dell’Alto rappresentante dell’Unione per gli affari esteri e la politica di sicurezza dimostra abilmente, e forse meglio di come avremmo mai potuto fare noi, l’insensatezza di questa funzione e i milioni di euro che abbiamo speso per questo.</p>
      <p sl="en">Il suo messaggio di oggi è giusto: da una parte il rifiuto alla violenza, dall’altra la promozione del dialogo e delle riforme all’interno dei paesi in questione. Francamente, però, in queste situazioni si tratta solo di parole rassicuranti: occorre molto di più di occasionali telefonate e di una dichiarazione che inviti a fare questo, quello e quell’altro. Ritengo che i cittadini in Medio Oriente …</p>
      <a text="(Il Presidente interrompe l'oratore)"/>
    </intervention>
    <intervention id="3-561-000" speaker_id="photo_generic" name="Zsolt Németh" is_mep="True" mode="spoken">
      <p sl="hu">a nome del Vicepresidente della Commissione/Alto rappresentante dell’Unione per gli affari esteri e la politica di sicurezza. – Signor Presidente, onorevoli deputati, vi ringrazio per i vostri interventi. (L’intervento continua in inglese.)</p>
      <p sl="en">Signor Presidente, desidero innanzi tutto rispondere nello specifico ad alcune domande in merito al Bahrein.</p>
      <p sl="en">È stata sollevata la questione dell’ingerenza iraniana negli affari interni del paese, ma non esiste ancora alcuna prova concreta che dimostri l’intromissione dell’Iran nella situazione del paese provocando la radicalizzazione. Chiaramente questo è un rischio e una ragione in più per avviare quanto prima un dialogo nazionale nello Stato per evitare tale possibilità.</p>
      <p sl="en">Per quanto riguarda l’invasione saudita in Bahrein, vorrei evidenziare che i sei Stati del Consiglio di cooperazione del Golfo (CCG) dispongono di un accordo collettivo sulla sicurezza. La presenza dell’Arabia Saudita e di altre forze del Golfo nel Bahrein è stata richiesta nel quadro di tale accordo e messa in atto da più di uno Stato membro del CCG. Questa non è una semplice considerazione legalistica: dobbiamo tenere presente la dimensione regionale nel valutare gli sviluppi in quest’area.</p>
      <p sl="en">In merito allo Yemen, desidero sottolineare che l’Unione europea ha in parte sospeso la propria assistenza, ad esempio quella rivolta alle attività civili antiterroristiche, perché abbiamo ritenuto necessario un approccio differenziato a tal proposito.</p>
      <p sl="en">Permettetemi ora di parlare in ungherese per rispondere ad alcune domande.</p>
      <p sl="hu">L’onorevole Salafranca ha sollevato la questione relativa al risultato della transizione. Desidero evidenziare che non conosciamo ancora quale sarà l’esito della Primavera araba, nessuno lo sa e sino a qualche mese fa, non sapevamo neppure che potesse verificarsi una simile reazione a catena. Al momento l’esito definitivo della Primavera araba non è definito e dipenderà in gran parte da noi. Vorrei rispondere così all’onorevole Salafranca: il risultato finale della Primavera araba dipenderà in gran parte anche da noi.</p>
      <p sl="hu">Le proposte avanzate sono molto utili e i rappresentanti qui presenti della Commissione, del Consiglio e del servizio per l’azione esterna hanno con piacere sostenuto tutte le proposte formulate. Stiamo per rivedere la Politica europea di vicinato e tutte le proposte presentate qui verranno integrate nel riesame della PEV. È stato, quindi, un caso fortuito che non avrà luogo il vertice sul partneriato orientale a Budapest, che avrebbe dovuto tenersi tra un paio di settimane, poiché in questo modo avremo abbastanza tempo per integrare le proposte avanzate nella revisione della Politica europea di vicinato.</p>
      <p sl="hu">Considero fondamentale l’unificazione di questa Politica europea di vicinato, che deve comprendere la sia dimensione orientale sia quella meridionale. Solo se saremo capaci di creare una politica di vicinato unificata, coerente e ben elaborata all’interno dell’Unione europea, potremo essere credibili agli occhi dei nostri vicini meridionali, particolarmente attenti alle nostre parole. Le proposte formulate in merito alla PEV (ad esempio dagli ultimi oratori, gli onorevoli Dodds e Rübig) sottolineano le relazioni civili. Il trattamento prioritario delle relazioni civili, dei rapporti con i cittadini ed in particolare con i giovani figura tra le idee della nostra Politica europea di vicinato.</p>
      <p sl="hu">L’istituzione di nuovi fondi e, se necessario, di fondi di diverso importo deve costituire parte fondamentale della revisione, senza però dimenticare che ogni aspetto richiede un approccio individuale. Vi sono paesi dove l’introduzione di sanzioni o embarghi sulle armi e, in alcuni casi, la mobilitazione di un’azione militare sono già chiaramente inevitabili. Come ben sapete, la Libia non è l’unico Stato nel nostro vicinato meridionale dove è in corso un intervento armato: alcuni giorni fa ve ne è stato uno anche nella Costa d’Avorio. Questo argomento costituisce un tema separato questa sera in quest’Aula, che discuteremo proprio a breve.</p>
      <p sl="hu">Ritengo che i paesi dove l’intervento militare è diventato inevitabile a causa della guerra civile non si debbano confondere con gli Stati oggetto della discussione attuale, sebbene si tratti di paesi autoritari e repressivi che stanno facendo uso della violenza. A mio avviso, l’Alto rappresentante ha inviato un messaggio risoluto a questi Stati in merito al loro atteggiamento violento. L’azione militare in Libia e in Costa d’Avorio deve inviare un messaggio forte a tutti e tre i paesi. Nelle scorse settimane la comunità europea e internazionale ha elaborato una filosofia molto chiara.</p>
      <p sl="hu">Il diritto e la responsabilità di proteggere sono nuovi principi applicati di recente dalla comunità internazionale e devono rappresentare un segnale d’allarme per lo Yemen, il Bahrein e per tutti i regimi autoritari nella regione. Quanto sta ora accadendo, ovvero gli interventi militari, non costituisce un’analogia con l’Iraq, ma piuttosto con il Ruanda o il Kosovo, dove la comunità internazionale è stata costretta ad intervenire per proteggere i cittadini. La comunità internazionale convogliando il messaggio con molta forza a quei paesi che impiegano la violenza contro i propri cittadini.</p>
      <p sl="hu">Onorevoli deputati del Parlamento europeo permettetemi di rispondere brevemente a qualche altra proposta specifica. Trasmetterò la vostra unanime e generale richiesta di convocare una sessione speciale del Consiglio dei diritti dell’uomo delle Nazioni Unite all’Alto rappresentante. Questa proposta costituisce senza dubbio un elemento fondamentale della discussione odierna che merita la nostra considerazione. Comunicherò inoltre all’Alto rappresentante la altrettanto chiara e consensuale opinione sull’esportazione delle armi, espressa oggi in questa sede. Ritengo necessario creare un adeguato equilibrio tra la cooperazione e le sanzioni in relazione a questi tre gruppi di Stati.</p>
      <p sl="hu">Si tratta certamente di un compito particolare quando non si tratta dell’applicazione di sanzioni e dell’intervento militare, ma piuttosto della cooperazione e, se necessario, di qualche sanzione nei confronti di un gruppo di paesi. Ritengo inoltre importanti le affermazioni dell’onorevole Oomen-Ruijten secondo cui un’Unione europea forte deve poter contare fermamente sulla Turchia nella elaborazione della propria politica sulla regione. Vi ringrazio per le discussioni, i commenti, gli interventi e le domande.</p>
    </intervention>
    <intervention id="3-564-000" speaker_id="4346" is_mep="True" mode="spoken" role="Presidente" name="Miguel Angel MARTÍNEZ MARTÍNEZ" nationality="Spain" birth_date="30-01-1940" birth_place="Madrid" p_group="Group of the Progressive Alliance of Socialists and Democrats in the European Parliament" m_state="ES">
      <p sl="unknown">Comunico di aver ricevuto sei proposte di risoluzione ai sensi dell’articolo 110, paragrafo 2, del regolamento.</p>
      <p sl="unknown">La discussione è chiusa.</p>
      <p sl="unknown">La votazione si svolgerà domani alle 12.00.</p>
      <p sl="unknown">Dichiarazioni scritte (articolo 149 del regolamento)</p>
    </intervention>
    <intervention id="3-565-000" speaker_id="1759" name="Dominique BAUDIS" is_mep="True" mode="written" nationality="France" birth_date="14-04-1947" birth_place="Paris" p_group="Group of the European People's Party (Christian Democrats)" m_state="FR">
      <p sl="fr">La risoluzione sulla situazione in Siria, Bahrein e Yemen denuncia giustamente la brutale e criminale repressione perpetrata, le cui vittime sono proprio i manifestanti di questi tre paesi. I leader di Siria, Bahrein e Yemen stanno impartendo l’ordine di sparare contro i propri cittadini che legittimamente richiedono libertà politica, dignità umana ed equità sociale. Con la presente risoluzione, il Parlamento europeo esprime fermamente la propria solidarietà nei confronti dei cittadini di Siria, Bahrein e Yemen, che stanno dando prova di grande coraggio manifestando le loro aspirazioni e affrontando le forze governative che aprono il fuoco su civili disarmati.</p>
    </intervention>
    <intervention id="3-565-500" speaker_id="96981" name="Franz OBERMAYR" is_mep="True" mode="written" nationality="Austria" birth_date="25-05-1952" p_group="Non" m_state="AT">
      <p sl="de">Oltre alla fede islamica, Siria, Bahrein e Yemen sono accomunati da un altro elemento: un regime autoritario, indipendentemente dal fatto che il leader sia un re, un presidente o il clan Assad. In termini occidentali, questi sono indubbiamente sistemi non democratici. Crescenti tendenze rivoluzionarie, come quelle in Egitto o in Tunisia, vengono bloccate sul nascere e la democrazia e i diritti umani sono completamente ignorati. In Yemen, ad esempio, il 37 per cento delle ragazze minorenni sono obbligate a sposarsi, attestando il paese al secondo posto nel mondo dopo la Somalia. I governi dei tre Stati devono dimostrare che stanno lavorando per i propri cittadini e non contro di loro. Per decenni l’Unione europea ha sostenuto e corteggiato paesi di questo tipo per il proprio tornaconto economico e geopolitico. È necessario che l’Unione europea combatta più fermamente in favore della democrazia e dei diritti umani, opponendosi al contempo al processo di islamizzazione radicale in questi luoghi.</p>
    </intervention>
    <intervention id="3-566-000" speaker_id="97230" name="Kristiina OJULAND" is_mep="True" mode="written" nationality="Estonia" birth_date="17-12-1966" birth_place="Kohtla-Järve" p_group="Group of the Alliance of Liberals and Democrats for Europe" m_state="EE">
      <p sl="en">Sebbene la situazione in Siria, Bahrein e Yemen richieda un intervento urgente, desidero richiamare la vostra attenzione sulle allarmanti circostanze in Libano, dove sette cittadini estoni sono tenuti prigionieri. Vorrei ringraziare la baronessa Ashton per la pronta risposta e la rassicurazione di due settimane fa sul fatto che la questione verrà trattata al livello più alto possibile nell’Unione europea. Ci è giunta ora notizia che i rapitori, che rivendicano di essere membri del “movimento per la rinascita e le riforme”, hanno consegnato una oscura lettera di riscatto nella quale affermano che annunceranno in seguito le loro richieste. I sette cittadini estoni, si dice, sono vivi. Desidero inviare un appello alla baronessa Ashton affinché si adoperi per la risoluzione della crisi degli ostaggi in qualità di Vicepresidente della Commissione e Alto rappresentante dell’Unione per gli affari esteri e la politica di sicurezza. Sono in gioco le vite di cittadini europei e questo richiede l’immediata attenzione del servizio europeo per l’azione esterna, rappresentando al contempo una opportunità per la baronessa Ashton di dimostrare la pasta di cui è fatta.</p>
    </intervention>
  </section>
  <section id="creitem34" title="14. Quarta conferenza delle Nazioni Unite sui paesi meno avanzati">
    <intervention id="3-568-000" speaker_id="4346" is_mep="True" mode="spoken" role="Presidente" name="Miguel Angel MARTÍNEZ MARTÍNEZ" nationality="Spain" birth_date="30-01-1940" birth_place="Madrid" p_group="Group of the Progressive Alliance of Socialists and Democrats in the European Parliament" m_state="ES">
      <p sl="unknown">L'ordine del giorno reca la discussione sulle dichiarazioni del Consiglio e della Commissione sulla Quarta conferenza delle Nazioni Unite sui paesi meno avanzati.</p>
    </intervention>
    <intervention id="3-569-000" speaker_id="photo_generic" name="Zsolt Németh" is_mep="True" mode="spoken">
      <p sl="en">Presidente in carica del Consiglio. − Signor Presidente, l'Unione europea si sta impegnando a fondo per il successo della Quarta conferenza delle Nazioni Unite sui paesi meno avanzati (PMA) che si terrà a Istanbul dal 9 al 13 maggio 2011 e che offrirà una grande opportunità per migliorare il sostegno ai PMA.</p>
      <p sl="en">Il Consiglio ha recentemente adottato conclusioni che i negoziatori dell'UE possono utilizzare come linee guida nel processo di preparazione e durante la conferenza. È necessario dare la priorità ai PMA nel nostro impegno comune per raggiungere gli obiettivi di sviluppo del Millennio (OSM) e per questo siamo determinati a sostenere lo sviluppo inclusivo e sostenibile di tutti i PMA, che rappresentano il segmento più povero e più debole della comunità internazionale e sono altresì caratterizzati dalla estrema vulnerabilità alle crisi economiche esterne, ai disastri naturali o artificiali e alle malattie trasmissibili.</p>
      <p sl="en">Sosteniamo con forza un risultato che si concentri su settori e misure che possano apportare valore aggiunto in merito alle esigenze specifiche dei paesi meno avanzati e che riflettano gli insegnamenti tratti dal programma d'azione di Bruxelles del 2001, rispettando gli OSM e definendo altri obiettivi specifici per i PMA. In un mondo in rapido cambiamento è fondamentale un impegno a lungo termine in collaborazione con i PMA e con misure adeguate.</p>
      <p sl="en">L'Unione europea ritiene in particolare che il successo della conferenza di Istanbul dipenda da tre obiettivi principali: in primo luogo, la lotta contro la vulnerabilità e la fragilità dei PMA e l’ulteriore rafforzamento della loro resistenza alle crisi; in secondo luogo, la creazione di un ambiente favorevole al loro sviluppo sostenibile; in terzo luogo, la promozione di una crescita economica inclusiva e sostenibile. Tali obiettivi saranno alla base delle discussioni dell'UE con i paesi meno avanzati durante tutto il processo di preparazione e nel corso della conferenza stessa.</p>
      <p sl="en">L'Unione europea è sempre stata a capo dell’impegno internazionale per il sostegno ai PMA ed è il loro principale donatore. È stata il partner di sviluppo che ha ottenuto il maggior successo nel tenere fede ai propri impegni, soprattutto in termini di accesso al mercato, norme di origine e riduzione del debito. Ha inoltre compiuto notevoli progressi in materia di aiuti pubblici allo sviluppo (APS) e nella coerenza delle politiche per lo sviluppo.</p>
      <p sl="en">Negli ultimi dieci anni alcuni PMA hanno ragguinto una buona crescita economica e un migliore sviluppo, ma nel complesso i progressi non sono stati costanti. Resta ancora da compiere un lavoro considerevole, in particolare nell'Africa sub-sahariana e nei paesi che si trovano in situazioni di conflitto e di fragilità. Per questo motivo l'Unione europea ha recentemente riaffermato il proprio impegno, nel contesto generale degli APS, per raggiungere l'obiettivo di destinare lo 0,15-0,20 per cento del PIL ai PMA.</p>
      <p sl="en">I PMA sono i primi responsabili del proprio sviluppo e l'aiuto da parte della comunità dei donatori deve basarsi sull’iniziativa e la piena proprietà dei paesi beneficiari. L'Unione europea sottolinea che il generale miglioramento dei PMA è strettamente collegato al miglioramento del buon governo, della democrazia, dei diritti umani e della parità di genere.</p>
      <p sl="en">Al contempo, siamo fermamente convinti che tutti i paesi abbiano la responsabilità di aiutare i paesi in via di sviluppo a sollevarsi dalla povertà e a progredire verso gli OSM. Il progresso dei PMA è collegato alla qualità e alla coerenza delle politiche di partenariato per lo sviluppo. Occorre quindi impegnarci appieno per migliorare l'efficienza e l'efficacia dei meccanismi di aiuto e per realizzare gli impegni esistenti. In diverse occasioni, l'UE ha invitato altri donatori a rispettare tali impegni e anche le economie emergenti dovrebbero prevedere un equo contributo per gli aiuti ai PMA.</p>
    </intervention>
    <intervention id="3-570-000" speaker_id="photo_generic" name="Štefan Füle" is_mep="True" mode="spoken">
      <p sl="en">membro della Commissione. − Signor Presidente, la Commissione è impegnata per il successo della Quarta conferenza delle Nazioni Unite sui paesi meno avanzati a Istanbul, per dare nuovo slancio politico alla crescita inclusiva, allo sviluppo sostenibile e alla riduzione della povertà nei PMA. La nostra determinazione e il nostro impegno sono espressi nelle conclusioni del Consiglio adottate la scorsa settimana, il 31 marzo, sugli orientamenti per la partecipazione dell'Unione europea alla Quarta conferenza delle Nazioni Unite sui paesi meno avanzati. Sono molto lieto di notare che il Parlamento sarà ben rappresentato nella delegazione che prenderà parte a questa conferenza.</p>
      <p sl="en">Molti PMA hanno compiuto dei progressi nello sviluppo, ma purtroppo in modo diseguale e rimane ancora molto da fare. Troppo pochi paesi meno avanzati sono usciti dalla categoria, mentre la maggior parte è ancora in difficoltà nel raggiungere degli OSM. Noi tutti, donatori e paesi meno avanzati, dobbiamo trarre importanti insegnamenti dal successo di alcuni PMA e dall’attuazione del programma d'azione di Bruxelles.</p>
      <p sl="en">Il partenariato globale e la reciproca responsabilità sono fondamentali per il successo della conferenza. Lo sviluppo è una sfida comune. I paesi in via di sviluppo hanno la principale responsabilità del proprio progresso attraverso la progettazione e l'attuazione di politiche appropriate e il conseguimento del buon governo.</p>
      <p sl="en">Per quanto riguarda i paesi meno avanzati, l'Unione europea è stata il partner di sviluppo che ha ottenuto il maggior successo nell’onorare i propri impegni, soprattutto in termini di accesso al mercato, norme di origine e riduzione del debito. L'UE è il principale donatore per i PMA e ha compiuto notevoli progressi in materia di aiuti pubblici allo sviluppo, triplicando negli ultimi dieci anni il proprio sostegno a questi paesi.</p>
      <p sl="en">A Istanbul, l'Unione europea inviterà altri donatori e partner di sviluppo a condividere i suoi sforzi e ambizioni. I paesi sviluppati hanno la responsabilità di aiutare i paesi in via di sviluppo nell’uscire dalla povertà. In questo contesto di collaborazione globale anche le economie emergenti devono fare la loro parte.</p>
      <p sl="en">Lo sviluppo sostenibile e una crescita a lungo termine equa e inclusiva sono elementi essenziali per ciascuno di questi paesi. Il settore privato svolge in tal senso un ruolo cruciale e può avere un enorme impatto sulla vita delle persone creando ricchezza e occupazione.</p>
      <p sl="en">L’importanza del commercio come motore di crescita e occupazione è notevole. L'Unione europea vuole comunque sottolineare lo stretto legame tra i progressi nei PMA e diritti umani, parità di genere, democrazia, buon governo, pace e sicurezza.</p>
      <p sl="en">Il progresso dei PMA è strettamente collegato anche con politiche di partenariato per lo sviluppo eque e coerenti. Occorre quindi impegnarci appieno per il migliorare l'efficienza e l'efficacia dei meccanismi di aiuto, così come la coerenza delle politiche per lo sviluppo.</p>
      <p sl="en">La Presidenza ha già annunciato tre priorità e mi limito quindi a precisare che la conferenza deve affrontare anche il problema della categoria. L'Unione europea chiederà un meccanismo più sistematico per garantire concessioni rapide e sostegno ai paesi che escono dalla categoria. La Commissione è convinta che questo nuovo slancio si tradurrà in un aumento significativo del numero di paesi che nel prossimo decennio usciranno dalla categoria dei PMA.</p>
    </intervention>
    <intervention id="3-572-000" speaker_id="25704" name="Eleni THEOCHAROUS" is_mep="True" mode="spoken" nationality="Cyprus" birth_date="24-06-1953" birth_place="Amiantos" p_group="Group of the European People's Party (Christian Democrats)" m_state="CY">
      <p sl="el">a nome del gruppo PPE. – Signor Presidente, signor Ministro, signor Commissario, come lei Presidente Németh ha giustamente detto, le conclusioni del Consiglio, unitamente agli impegni assunti dall'UE, devono accompagnarsi anche a misure efficaci per sostenere l’impegno complessivo. Naturalmente, la rappresentanza del Parlamento europeo alla conferenza delle Nazioni Unite sui paesi meno avanzati a Istanbul sarà dotata di una buona risoluzione che esprime posizioni soddisfacenti. Sussiste nondimeno un problema in relazione allo status della rappresentanza del Parlamento, che, in qualità di osservatore, non potrà intervenire direttamente: ritengo che la Commissione e il Presidente Barroso potrebbero intervenire in modo decisivo per modificare questa situazione. Non si possono raggiungere la crescita, la sicurezza nell'UE e il controllo dei flussi migratori con quasi un miliardo di cittadini che vivono in miseria e in povertà.</p>
      <p sl="el">Sembra che gli sforzi per sviluppare i paesi meno avanzati vadano rivisti perché, sebbene anche i PMA abbiano le loro colpe, i meccanismi usati per spezzare il circolo vizioso della povertà risultano inefficaci.</p>
      <p sl="el">Vorrei sottolineare che gli stranieri sfruttano la ricchezza dei paesi sottosviluppati, caratterizzati soprattutto da deficit democratico, corruzione e insicurezza. Tutto questo si traduce in una mancanza di infrastrutture di base nei settori dell’istruzione, sanitario della sanità, dei trasporti, delle comunicazioni, della produzione primaria, agricolo, bancario e della pubblica amministrazione. Ritengo che a Istanbul potrebbero essere adottati meccanismi per migliorare l'approccio al problema della povertà.</p>
    </intervention>
    <intervention id="3-573-000" speaker_id="28174" name="Thijs BERMAN" is_mep="True" mode="spoken" nationality="Netherlands" birth_date="26-09-1957" birth_place="Coevorden" p_group="Group of the Progressive Alliance of Socialists and Democrats in the European Parliament" m_state="NL">
      <p sl="nl">a nome del gruppo S&amp;D. – Signor Presidente, la crescita economica del 7 per cento, un forte aumento del numero dei bambini che frequentano la scuola primaria, un maggior numero di paesi i cui abitanti chiedono democrazia: negli ultimi 10 anni sono stati compiuti molti progressi nei PMA dell'Africa. Questi paesi hanno lavorato per un miglior governo e mobilitato le proprie risorse finanziarie. Lo specifico contributo dei paesi ricchi è consistito nel ridurre il debito e assicurare la disponibilità di vaccini. Eppure siamo ancora lontani dalla meta: la rapida crescita economica nei paesi più poveri non è andata di pari passo con una riduzione proporzionale della povertà.</p>
      <p sl="nl">La lista dei paesi più poveri è rimasta praticamente invariata da decenni. Il numero di persone che vivono con meno di 1 dollaro al giorno è diminuito, ma il dato relativo a quanti vivono con meno di 2 dollari al giorno è rimasto invariato. I paesi ricchi hanno mantenuto al potere regimi corrotti invece di considerare una giusta ripartizione delle risorse. È quindi assurdo e cinico affermare che lo sviluppo non funziona: non gli abbiamo concesso sufficienti opportunità.</p>
      <p sl="nl">La conferenza delle Nazioni Unite a Istanbul dovrà trarre alcune conclusioni. Occorre prestare più attenzione all’equa ripartizione della ricchezza nei paesi più poveri, al fine di fornire stabilità e una giusta distribuzione, eliminando le tensioni e trovando la pace. Anche la giustizia sociale è un elemento fondamentale per favorire lo sviluppo economico, abbandonando le disuguaglianze presenti nelle dittature governate da piccoli gruppi. I paesi democratici ottengono un’equa distribuzione molto più rapidamente delle dittature. Il buon governo ci avvicinerà al raggiungimento degli OSM.</p>
      <p sl="nl">Dobbiamo altresì fare di più per la salute. Per una famiglia in un paese povero, le malattie sono un vero disastro finanziario, un lusso che nessuno può permettersi. Dobbiamo lavorare per finanziare la sanità attraverso l'assicurazione sanitaria, in modo che siano disponibili non solo i vaccini, ma anche ospedali e cliniche di buon livello.</p>
    </intervention>
    <intervention id="3-574-000" speaker_id="840" name="Charles GOERENS" is_mep="True" mode="spoken" nationality="Luxembourg" birth_date="06-02-1952" birth_place="Ettelbruck" m_state="LU">
      <p sl="fr">a nome del gruppo ALDE. – Signor Presidente, tra il 1980 e il 2011 il PIL mondiale è aumentato di 19 000 miliardi di dollari. Un simile aumento dovrebbe significare che disponiamo dei mezzi sufficienti per eliminare la povertà estrema. Questo stando alla logica matematica.</p>
      <p sl="fr">Stando alla politica, invece, migliorare la sorte dei più poveri non è così semplice. Dobbiamo operare scelte chiare e individuare in primo luogo, nei nostri programmi di cooperazione, quali sono i paesi più poveri.</p>
      <p sl="fr">In secondo luogo, e questo è un corollario del primo punto, dobbiamo progressivamente ritirarci dai paesi emergenti. La Cina, il principale creditore degli Stati Uniti, ha i mezzi per affrontare la povertà esistente entro i propri confini.</p>
      <p sl="fr">Il terzo punto è la necessità di forti partenariati con i paesi meno avanzati. Sono loro a dover svolgere il grosso del lavoro; noi possiamo solamente aiutarli con il nostro know-how, le nostre competenze e la nostra volontà politica. Non possiamo fare altro che questo.</p>
      <p sl="fr">Vorrei sottolineare un ultimo aspetto: in quanto principale donatore, spetta anche a noi, Unione europea, assumere un ruolo di leadership in questa conferenza.</p>
    </intervention>
    <intervention id="3-575-000" speaker_id="4556" name="Nirj DEVA" is_mep="True" mode="spoken" nationality="United Kingdom" birth_date="11-05-1948" birth_place="Colombo " p_group="European Conservatives and Reformists Group" m_state="GB">
      <p sl="en">a nome del gruppo ECR. – Signor Presidente, vorrei ringraziare l’onorevole Theocharous per aver sollevato la questione dello status del Parlamento europeo nelle conferenze internazionali: siamo una delle tre istituzioni principali dell'UE e dobbiamo valutare la situazione rapidamente o saranno guai. Siamo il più grande donatore mondiale per i paesi meno avanzati, abbiamo triplicato gli aiuti negli ultimi anni, ma la povertà è aumentata invece di diminuire.</p>
      <p sl="en">Circa dieci anni fa, Pascal Lamy e la commissione per lo sviluppo hanno introdotto l’iniziativa “Tutto tranne le armi”; a poco a poco, questo Parlamento l’ha trasformata in “Niente se non le fattorie”. Ora i PMA del mondo non hanno alcuna capacità industriale, ma hanno solo l'agricoltura. Se siamo veramente interessati ad eliminare la povertà e aiutare queste persone, dobbiamo aumentare la loro capacità commerciale. Non sono gli aiuti ma è il commercio a ridurre la povertà, ma per ridurre la povertà e incrementare gli scambi dobbiamo aumentare la loro capacità di esportare i loro prodotti, derivanti dall’agricoltura, dalla pesca e così via. Invece non lo facciamo.</p>
      <p sl="en">Abbiamo introdotto standard rigorosi che sono molto importanti per la salute dei consumatori europei, ma che non contribuiscono ad aumentare le capacità dei paesi meno avanzati; di conseguenza, solamente 3 PMA su 51 sono usciti dalla categoria. Dobbiamo aumentare gli sforzi, altrimenti prenderemo solo in giro noi stessi e quei paesi.</p>
    </intervention>
    <intervention id="3-576-000" speaker_id="28248" name="Gabriele ZIMMER" is_mep="True" mode="spoken" nationality="Germany" birth_date="07-05-1955" birth_place="Berlin" p_group="Confederal Group of the European United Left - Nordic Green Left" m_state="DE">
      <p sl="de">a nome del gruppo GUE/NGL. – Signor Presidente, vorrei chiedere ai rappresentanti del Consiglio e della Commissione perché credono di dover affrontare questo argomento usando frasi fatte. Non aiuteremo nessuno se non dichiariamo apertamente che, alla vigilia della conferenza di Istanbul, gli Stati membri e l'Unione europea devono finalmente rispettare i propri impegni e che non tollereremo oltre che gli Stati membri si sottraggano sempre più alle proprie responsabilità.</p>
      <p sl="de">È inaccettabile che un miliardo di persone patisca ancora nella fame, principalmente nei paesi meno avanzati, ovvero nei paesi più poveri del mondo. È altrettanto inaccettabile che la maggior parte dei nostri aiuti allo sviluppo non vada a sostenere e a sviluppare l'agricoltura: negli ultimi anni la parte di assistenza utilizzata per questo scopo è scesa rapidamente, mentre un miliardo di persone soffre la fame. Sto iniziando a pensare che sia un approccio cinico augurarsi che i PMA diventino meno vulnerabili alle crisi.</p>
      <p sl="de">Chiedo l’adozione di misure specifiche per affrontare i problemi e l’assunzione di impegni concreti per fornire un aiuto reale ai PMA.</p>
    </intervention>
    <intervention id="3-577-000" speaker_id="24030" name="Philip CLAEYS" is_mep="True" mode="spoken" nationality="Belgium" birth_date="24-05-1965" birth_place="Gent" p_group="Non" m_state="BE">
      <p sl="nl">Signor Presidente, la prossima conferenza delle Nazioni Unite sui PMA è una buona occasione per chiederci se gli aiuti allo sviluppo abbiano un senso oppure se, di fatto, insensato non ne hanno alcuno. Come è noto, l’argomento della portata degli aiuti (ovvero l’idea che più aiuti si concedono e maggiore sarà lo sviluppo economico) è stato completamente screditato.</p>
      <p sl="nl">Vorrei impiegare il tempo che ho a disposizione per citare le parole che l'economista keniano James Shikwati ha detto a Der Spiegel online il 7 aprile 2005: “Gli aiuti allo sviluppo servono a mantenere in piedi grandi burocrazie, incoraggiano la corruzione e la compiacenza e insegnano agli africani a chiedere l'elemosina anziché a essere indipendenti”.</p>
      <p sl="nl">Inoltre, gli aiuti allo sviluppo indeboliscono i mercati locali e annientano lo spirito imprenditoriale, quello stesso spirito di cui abbiamo tanto bisogno. Indipendentemente da quanto assurdo possa sembrare, gli aiuti allo sviluppo sono una delle cause dei problemi dell'Africa. Se l'Occidente interrompesse questi pagamenti, i comuni cittadini africani non se ne accorgerebbero neppure, ma ne sarebbero duramente colpiti solo i funzionari governativi. Quindi, anziché distribuire più denaro, c’è invece bisogno di meno corruzione, più imprenditorialità e più fiducia in se stessi.</p>
      <a text="(L'oratore accetta di rispondere a un'interrogazione presentata con la procedura del cartellino blu ai sensi dell'articolo 149, paragrafo 8)"/>
    </intervention>
    <intervention id="3-578-000" speaker_id="28174" name="Thijs BERMAN" is_mep="True" mode="spoken" nationality="Netherlands" birth_date="26-09-1957" birth_place="Coevorden" p_group="Group of the Progressive Alliance of Socialists and Democrats in the European Parliament" m_state="NL">
      <p sl="nl">Onorevole Claeys, è d'accordo con me sul fatto che gli interessi stranieri dei paesi ricchi dell'Europa occidentale e degli Stati Uniti hanno mantenuto i dittatori al potere e che, di conseguenza, gli aiuti allo sviluppo spesso non hanno funzionato perché sono finiti nelle tasche sbagliate? Concorda sul fatto che non abbiamo mai affrontato il problema, nell'interesse del mantenimento di una “stabilità” che in effetti non è degna di questo nome, come è stato dimostrato in Nord Africa e in Medio Oriente? Battersi per la democrazia significa lottare per i democratici nei paesi via di sviluppo e lasciar cadere i dittatori, pur continuando ad erogare gli aiuti allo sviluppo.</p>
    </intervention>
    <intervention id="3-579-000" speaker_id="24030" name="Philip CLAEYS" is_mep="True" mode="spoken" nationality="Belgium" birth_date="24-05-1965" birth_place="Gent" p_group="Non" m_state="BE">
      <p sl="nl">Onorevole Berman, concordo con le sue parole solo in parte. Siamo infatti da biasimare per il fatto che alcuni dittatori sono potuti restare al potere e penso, per esempio, alla politica europea nei confronti di Cuba, dove abbiamo considerato Fidel Castro come un partner con cui fare affari. Simili scelte dovrebbero in effetti essere consegnate al passato e dobbiamo dialogare solamente con persone democraticamente elette e che abbiano il potere di instaurare la democrazia nel proprio paese.</p>
    </intervention>
    <intervention id="3-580-000" speaker_id="28280" name="Filip KACZMAREK" is_mep="True" mode="spoken" nationality="Poland" birth_date="22-11-1966" birth_place="Poznań" p_group="Group of the European People's Party (Christian Democrats)" m_state="PL">
      <p sl="pl">Signor Presidente, l’espressione “paesi meno avanzati” è stata coniata 40 anni fa per aiutare i paesi sviluppati e gli altri donatori a identificare le comunità più bisognose di aiuto a livello mondiale. La definizione di “paese meno avanzato” utilizzata dalle Nazioni Unite non si basa esclusivamente sui livelli di reddito pro capite, ma tiene conto anche del capitale umano e dei problemi allo sviluppo economico. La distribuzione geografica di questi paesi è molto particolare perché la grande maggioranza si trova in Africa. L'Unione europea ha quindi ragione di considerare con particolare attenzione l’intero continente.</p>
      <p sl="pl">Un problema fondamentale è rappresentato dalla crescita del numero dei paesi identificati come PMA, mentre soltanto tre hanno raggiunto un progresso tale da permettere loro di uscire dalla categoria. Per questo motivo conferenza ONU dovrebbe prendere seriamente in considerazione le modalità per introdurre una strategia efficace, misurabile e facile da monitorare per i paesi che escono dalla categoria di PMA. Sono lieto che la Commissione europea e il Consiglio abbiano avanzato proposte utili in questo processo, tra cui la promozione della crescita inclusiva. Alcuni colleghi sono preoccupati da questo termine perché non sono sicuri che la crescita sia realmente inclusiva, ma d'altra parte senza crescita non si costruisce il potenziale economico dei paesi in via di sviluppo.</p>
    </intervention>
    <intervention id="3-581-000" speaker_id="97009" name="Kriton ARSENIS" is_mep="True" mode="spoken" nationality="Greece" birth_date="03-08-1977" birth_place="Thessaloniki" p_group="Group of the Progressive Alliance of Socialists and Democrats in the European Parliament" m_state="GR">
      <p sl="el">Signor Presidente, signor Commissario, abbiamo bisogno di un obiettivo concreto da adottare in occasione della conferenza di Istanbul: del dimezzare il numero attuale dei PMA. Può sembrare lapalissiano, ma negli ultimi 30 anni solo tre di questi paesi sono riusciti a uscire dalla categoria dei PMA.</p>
      <p sl="el">Per raggiungere questo obiettivo dobbiamo onorare i nostri impegni e contribuire agli aiuti allo sviluppo per questi paesi con lo 0,15-0,20 per cento del nostro PIL. È altrettanto importante salvaguardare la coerenza delle politiche per lo sviluppo. Non possiamo da una parte inviare denaro a questi paesi e, dall’altra, rubarglieli attraverso accordi commerciali sleali con l'Unione europea. Dobbiamo pagare il nostro debito monetario e questo significa anche investire nei PMA, sia al fine dell’adattamento e della lotta al cambiamento climatico sia per pagare il debito che abbiamo accumulato attraverso la nostra sleale Politica agricola comune. A questo scopo, dobbiamo promuovere la loro sovranità alimentare sostenendo le politiche agricole tradizionali, le risorse, le colture e i mercati locali ed eliminando gli attacchi speculativi, l’accaparramento dei terreni e il monopolio delle sementi che minacciano tutti noi, ma in particolar modo questi paesi deboli.</p>
      <a text="(L'oratore accetta di rispondere a un'interrogazione presentata con la procedura del cartellino blu ai sensi dell'articolo 149, paragrafo 8)"/>
    </intervention>
    <intervention id="3-582-000" speaker_id="4556" name="Nirj DEVA" is_mep="True" mode="spoken" nationality="United Kingdom" birth_date="11-05-1948" birth_place="Colombo " p_group="European Conservatives and Reformists Group" m_state="GB">
      <p sl="en">Signor Presidente, mi chiedo se l'onorevole concorda con me (dato che ha usato il termine molto forte “rubare”) sul fatto che rubiamo ai paesi via di sviluppo. Potremmo fare un esempio: diamo 2 milioni di euro a una piccola isola al largo della costa atlantica per la sua attività di pesca di 7 000 tonnellate di tonno e poi lo vendiamo in Europa per 235 milioni di euro. In questo modo abbiamo trasformato 2 milioni di euro in 235 milioni. Questo è quanto facciamo con le nostre politiche sulla pesca.</p>
    </intervention>
    <intervention id="3-583-000" speaker_id="97009" name="Kriton ARSENIS" is_mep="True" mode="spoken" nationality="Greece" birth_date="03-08-1977" birth_place="Thessaloniki" p_group="Group of the Progressive Alliance of Socialists and Democrats in the European Parliament" m_state="GR">
      <p sl="el">Signor Presidente, l'onorevole Deva ha ragione. Gli accordi sulla pesca tra l'UE e i paesi terzi sono, in larga misura, una questione da riesaminare profondamente. Gli accordi sono necessari, ma quando l’Unione europea affronta questi accordi sulla pesca con i paesi in questione, deve farlo nel modo più valido possibile. Dobbiamo verificare anche se il denaro che concediamo per la pesca sia sufficienti e venga utilizzato come aiuto allo sviluppo volto a sostenere questi paesi nell’impegno per uscire dalla categoria dei PMA.</p>
    </intervention>
    <intervention id="3-584-000" speaker_id="96800" name="Marek Henryk MIGALSKI" is_mep="True" mode="spoken" nationality="Poland" birth_date="14-01-1969" birth_place="Racibórz" p_group="European Conservatives and Reformists Group" m_state="PL">
      <p sl="pl">Signor Presidente, il Presidente Németh si sbaglia nell'essere ottimista sui paesi che escono dalla categoria dei PMA: hanno invece ragione gli onorevoli Deva, Kaczmarek e Arsenis quando ricordano che negli ultimi 10 anni, solo tre paesi (Botswana, Capo Verde e Maldive) sono usciti da questa categoria. Questo significa che, di fatto, la politica è la principale causa della povertà, perché alcuni paesi molto ricchi, come Svizzera e Giappone, non dispongono di risorse naturali, mentre altri paesi con grande disponibilità di risorse naturali sono comunque poveri. Questo dimostra che la causa della povertà è la politica e non viceversa. Pertanto, oltre ad aiutare i PMA e a commerciare con loro, l'Unione europea dovrebbe fornire anche un sostegno politico che porti alla stabilità e alla democrazia in questi paesi. Questo è il nostro compito.</p>
    </intervention>
    <intervention id="3-585-000" speaker_id="96814" name="Elena BĂSESCU" is_mep="True" mode="spoken" nationality="Romania" birth_date="24-04-1980" birth_place="Constanţa" p_group="Group of the European People's Party (Christian Democrats)" m_state="RO">
      <p sl="ro">Signor Presidente, la Quarta conferenza delle Nazioni Unite sui paesi meno avanzati è una buona occasione per rivedere le politiche di aiuto internazionali per il commercio. Questo gruppo di paesi affronta difficoltà finanziarie nel contesto dei cambiamenti dell'economia globale in seguito alla crisi finanziaria. L'aumento costante dei prezzi degli alimenti di base è un grave problema che non può essere ignorato.</p>
      <p sl="ro">Lo scopo principale dell’aiuto per il commercio è di accrescere la competitività nazionale e internazionale dei 48 Stati. A questo proposito, desidero sottolineare l'importanza di eliminare la povertà e di un efficace utilizzo degli aiuti finanziari erogati come parte del raggiungimento degli obiettivi di sviluppo del Millennio. Ritengo utile coinvolgere in questo processo anche i paesi in via di sviluppo come risultato delle esperienze di cui dispongono in materia di riforma delle strutture commerciali.</p>
    </intervention>
    <intervention id="3-586-000" speaker_id="96848" name="Mariya GABRIEL" is_mep="True" mode="spoken" nationality="Bulgaria" birth_date="20-05-1979" birth_place="Gotse Delchev" p_group="Group of the European People's Party (Christian Democrats) - Vice" m_state="BG">
      <p sl="fr">Signor Presidente, il progresso nei paesi meno avanzati riflette le nostre politiche di sviluppo e quelle della comunità internazionale. L'aumento del numero dei paesi classificati come meno sviluppati indica chiaramente che è giunto il momento di rivedere le nostre politiche, i nostri strumenti e le nostre risorse. I paesi più poveri sono molto sensibili a guerra, crisi e povertà diffusa. È quindi essenziale continuare a lavorare per garantire la pace, la stabilità, la democrazia e i diritti umani.</p>
      <p sl="fr">Occorre prendere in considerazione anche altri tre elementi: in primo luogo, dobbiamo riesaminare fattori interni quali la corruzione, la mancanza di tutele democratiche e l’elusione dei diritti di proprietà, elementi che mantengono questi paesi in una condizione di sottosviluppo.</p>
      <p sl="fr">In secondo luogo, dobbiamo rafforzare il nostro approccio economico, fornendo maggiore sostegno agli agricoltori e alle piccole e medie imprese (PMI), nonché stimolare un corretto utilizzo delle risorse statali al fine di creare nuovi strumenti.</p>
      <p sl="fr">Infine, dobbiamo rendere più mirati i nostri strumenti di aiuto e garantirne la coerenza con gli obiettivi di sviluppo del Millennio. Se modifichiamo le politiche di sviluppo globale in modo da riflettere le reali esigenze di ciascun paese e promuoviamo una maggiore partecipazione del settore privato e della società civile, riusciremo ad affrontare meglio le sfide del prossimo decennio.</p>
    </intervention>
    <intervention id="3-587-000" speaker_id="96987" name="Ricardo CORTÉS LASTRA" is_mep="True" mode="spoken" nationality="Spain" birth_date="23-09-1969" birth_place="Castro Urdiales" p_group="Group of the Progressive Alliance of Socialists and Democrats in the European Parliament" m_state="ES">
      <p sl="es">Signor Presidente, dieci anni fa a Bruxelles i paesi donatori hanno concordato un programma d'azione per i paesi meno avanzati (PMA), fissando obiettivi per eliminare la povertà estrema in questi paesi.</p>
      <p sl="es">È evidente a tutti che i PMA subiscono maggiormente gli effetti della crisi globale, sia essa economica, finanziaria, ambientale o legata all'aumento dei prezzi degli alimenti.</p>
      <p sl="es">A dieci anni di distanza, non abbiamo ancora raggiunto gli obiettivi stabiliti e solo due dei 48 paesi che compongono il blocco dei PMA sono stati in grado di uscire dalla categoria.</p>
      <p sl="es">Siamo a un punto cruciale. Alla Quarta conferenza delle Nazioni Unite a Istanbul, il lavoro svolto finora sarà rivisto e verrà stabilito un nuovo programma d'azione.</p>
      <p sl="es">Dobbiamo rinnovare il nostro impegno per i PMA, dimostrare che, in questi 10 anni, abbiamo imparato la lezione dal passato e che siamo in grado di fornire aiuti efficaci e di qualità che ci permettano di raggiungere i nostri obiettivi, non nel 2021 ma nel 2015, conseguendo gli obiettivi di sviluppo del Millennio.</p>
    </intervention>
    <intervention id="3-588-000" speaker_id="4545" name="Catherine STIHLER" is_mep="True" mode="spoken" nationality="United Kingdom" birth_date="30-07-1973" birth_place="Bellshill" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Signor Presidente, ben vengano tutti e tre gli elementi chiave: la vulnerabilità dei paesi meno sviluppati, lo sviluppo sostenibile e la promozione della crescita economica. Desidero comunque sapere se anche la sicurezza alimentare sarà oggetto della discussione.</p>
      <p sl="en">Non è stato fatto alcun riferimento all’Africa sub-sahariana, dove attualmente l'80 per cento degli agricoltori è costituito da donne. Se potremo aiutarle a sviluppare migliori metodi agricoli, se investiremo sulle persone più vulnerabili del nostro mondo e se li aiuteremo a raggiungere l’indipendenza alimentare, allora forniremo un enorme contributo alla salute e al benessere dei più poveri del mondo.</p>
      <p sl="en">Il mio augurio va alla delegazione di questo Parlamento che parteciperà alla conferenza e attendo di ascoltare la relazione di quanti vi prenderanno parte.</p>
    </intervention>
    <intervention id="3-589-000" speaker_id="96825" name="Norica NICOLAI" is_mep="True" mode="spoken" nationality="Romania" birth_date="27-01-1958" birth_place="Sinaia" p_group="Group of the European People's Party (Christian Democrats)" m_state="RO">
      <p sl="ro">Signor Presidente, sono fermamente convinta che il Parlamento riconosce la propria responsabilità dei risultati ottenuti dall'Unione europea nell'ambito del progetto di promozione della solidarietà globale nella lotta contro la povertà. Allo stesso tempo, sono anche persuasa che il nostro Parlamento si assume la responsabilità dell'utilizzo del denaro dei contribuenti europei. Mi piacerebbe sostenere l'dea che questa conferenza debba offrire, anche a noi, la possibilità di valutare il modello di solidarietà che abbiamo promosso. Osservando i cosiddetti paesi meno avanzati, ci accorgiamo che i paesi poveri rimangono poveri, mentre i paesi ricchi mantengono un certo standard di vita.</p>
      <p sl="ro">Dobbiamo riconsiderare il modello alla base delle donazioni e degli aiuti che forniamo perché rischiamo che diventi dannoso per i paesi beneficiari.</p>
    </intervention>
    <intervention id="3-590-000" speaker_id="96706" name="João FERREIRA" is_mep="True" mode="spoken" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">Signor Presidente, nel corso della discussione odierna abbiamo parlato dei paesi più poveri e più deboli del mondo. La popolazione di quasi 50 di questi Stati risente degli effetti dovuti ai continui fallimenti nell’applicazione delle raccomandazioni delle precedenti conferenze delle Nazioni Unite. Non sono l'ineluttabilità del destino, né gli inevitabili vincoli o restrizioni naturali a determinare la povertà di questi paesi; molti di questi Stati sono anzi ricchissimi di risorse naturali.</p>
      <p sl="pt">Sono invece l'ingiustizia e la disumanità di un sistema che costituisce il metodo dominante a livello mondiale di organizzazione economica e sociale, unitamente a rapporti asimmetrici, che creano e perpetuano le disuguaglianze. È il risultato del libero scambio, della deregolamentazione finanziaria, dell’illecita ma incontrastata fuga dei capitali verso i paradisi fiscali, della guerra e dei conflitti alimentati dalle dispute sulle risorse naturali. La possibilità dell’emancipazione di questi popoli e lo sviluppo dei loro paesi risiedono nella rottura dei fondamenti di questo sistema e in una vera e propria politica di solidarietà basata sulla cooperazione e sugli aiuti allo sviluppo.</p>
    </intervention>
    <intervention id="3-591-000" speaker_id="photo_generic" name="Štefan Füle" is_mep="True" mode="spoken">
      <p sl="en">membro della Commissione. – Signor Presidente, questa interessante discussione dimostra la comune condivisione dei medesimi obiettivi, che si riflette anche nella proposta di risoluzione comune presentata dai gruppi politici. In particolare, vorrei citare i seguenti obiettivi principali che tutti condividiamo: in primo luogo, la conferenza deve puntare a far sì che l'Unione europea rispetti gli impegni assunti.</p>
      <p sl="en">L’obiettivo è aiutare i paesi in oggetto affinché possano uscire dalla categoria dei PMA. Ci siamo assunti impegni in termini di accesso al mercato e di riduzione del debito, nonché di riservare ai paesi meno avanzati una quota degli aiuti pubblici allo sviluppo. Chiaramente, la coerenza delle politiche per lo sviluppo deve contribuire in tutte quelle aree politiche che sostengono la lotta dei PMA contro la povertà: come ha giustamente ricordato l’onorevole Stihler, occorre dare priorità alla sicurezza alimentare, all'agricoltura e alle infrastrutture. Infatti, come ha suggerito l’onorevole Deva, il commercio svolge un ruolo molto importante.</p>
      <p sl="en">Abbiamo tutti riconosciuto che i paesi meno avanzati hanno la primaria responsabilità del proprio sviluppo: ecco perché sono necessari un sistema fiscale più efficiente e una buona governance in materia fiscale al fine di migliorare le loro risorse interne.</p>
      <p sl="en">Infine, anche se non hanno praticamente alcuna responsabilità per il cambiamento climatico, i paesi meno avanzati saranno i più duramente colpiti e noi abbiamo il dovere di aiutarli nell’adattamento.</p>
      <p sl="en">In conclusione, questo Parlamento ha sempre dato un grande sostegno alla causa dei paesi meno avanzati e sono sicuro che continuerà a farlo.</p>
    </intervention>
    <intervention id="3-592-000" speaker_id="photo_generic" name="Zsolt Németh" is_mep="True" mode="spoken">
      <p sl="en">Presidente in carica del Consiglio. – Signor Presidente, in merito all’importo totale degli APS, vorrei sottolineare che, fino dal 2002, quando si è assunto i propri impegni nella conferenza di Monterey, il Consiglio ha ribadito la necessità di mobilitare tutte le fonti di finanziamento disponibili per lo sviluppo (in primo luogo le risorse interne integrate da meccanismi innovativi e attuabili di finanziamento) oltre al sostegno da parte dei paesi sviluppati, del settore privato e delle economie emergenti.</p>
      <p sl="en">Nelle ultime conclusioni dell’aprile 2011, il Consiglio ha ricordato come l'Unione europea stia seriamente valutando proposte di meccanismi di finanziamento innovativi che hanno un notevole potenziale di generare ricavi, al fine di garantire, soprattutto per i paesi più poveri e vulnerabili, un prevedibile finanziamento allo sviluppo. Concordo con i Commissario Füle sulla necessità di mantenere i nostri impegni in seno all'Unione europea e condivido i suoi commenti sull'importanza di aumentare la possibilità di scambi tra i PMA e l'UE.</p>
    </intervention>
    <intervention id="3-593-000" speaker_id="28576" is_mep="True" mode="spoken" role="Presidente" name="Stavros LAMBRINIDIS" nationality="Greece" birth_date="06-02-1962" birth_place="Athina" p_group="Group of the Progressive Alliance of Socialists and Democrats in the European Parliament" m_state="GR">
      <p sl="unknown">Comunico di aver ricevuto sei proposte di risoluzione ai sensi dell'articolo 110, paragrafo 2, del regolamento.</p>
      <p sl="unknown">La discussione è chiusa.</p>
      <p sl="unknown">La votazione si svolgerà giovedì 7 aprile 2011, a mezzogiorno.</p>
    </intervention>
  </section>
  <section id="creitem35" title="15. Relazione 2010 sui progressi realizzati dall'Islanda">
    <intervention id="3-595-000" speaker_id="28576" is_mep="True" mode="spoken" role="Presidente" name="Stavros LAMBRINIDIS" nationality="Greece" birth_date="06-02-1962" birth_place="Athina" p_group="Group of the Progressive Alliance of Socialists and Democrats in the European Parliament" m_state="GR">
      <p sl="unknown">L'ordine del giorno reca le dichiarazioni del Consiglio e della Commissione sulla relazione 2010 sui progressi realizzati dall’Islanda.</p>
    </intervention>
    <intervention id="3-596-000" speaker_id="photo_generic" name="Enikő Győri" is_mep="True" mode="spoken">
      <p sl="hu">Presidente in carica del Consiglio. – Signor Presidente, signor Commissario, onorevoli deputati, accolgo con vivo favore il coinvolgimento attivo del Parlamento europeo nel processo di allargamento e la sua costruttiva partecipazione alla discussione generale sull’argomento e, naturalmente, in particolare sul processo di adesione dell'Islanda. L'allargamento dell'UE, una delle politiche dell'Unione di maggior successo nella sua storia, è tra le priorità più importanti della nostra Presidenza.</p>
      <p sl="hu">Il 17 giugno 2010 il Consiglio europeo ha deciso all'unanimità di concedere all’Islanda lo status di paese candidato. La prima riunione della conferenza di adesione a livello ministeriale ha avuto luogo il 27 luglio 2010 e nel novembre 2010 è cominciato il processo di screening che procede come previsto. La prossima conferenza di adesione a livello ministeriale è prevista per il 27 giugno; in quest’occasione, avremo l'opportunità di fare il punto sui risultati raggiunti e, speriamo, di aprire il maggior numero possibile di capitoli.</p>
      <p sl="hu">Desidero sottolineare alcuni punti di particolare importanza, individuati anche nella proposta di risoluzione del Parlamento. Nella relazione del 2010 sui risultati raggiunti, la Commissione ha concluso che l'Islanda soddisfa i criteri politici necessari per l'adesione: pur se colpita duramente dalla crisi economica e finanziaria, il paese è adeguatamente preparato ad adottare le misure necessarie per soddisfare i requisiti di l’adesione all'Unione europea. Il 14 dicembre 2010, il Consiglio ha ricordato nelle sue conclusioni che l'Islanda è una democrazia con una lunga storia di buon funzionamento, con istituzioni solide e rapporti stretti con l'UE. Ha inoltre concluso che la preparazione generale dell’Islanda è stata sufficiente per adottare e attuare l'acquis comunitario, soprattutto alla luce della sua appartenenza allo spazio economico europeo e della sua sottoscrizione degli accordi di Schengen. L'Islanda può essere considerata un'economia di mercato funzionante e potrà riacquistare, a medio termine, la capacità di reggere il confronto con la pressione concorrenziale e le forze di mercato presenti nel mercato unico.</p>
      <p sl="hu">Il Consiglio ha ricordato che i negoziati mirano a far sì che l’Islanda adotti e attui pienamente l'acquis comunitario. Il corso dei negoziati sarà determinato dal successo dell'Islanda nel soddisfare tutti gli obblighi ai sensi dell'accordo SEE, tenendo pienamente conto, tra l'altro, delle conclusioni del Consiglio europeo del 17 giugno 2010, nonché dai risultati ottenuti in merito all’eliminzione delle altre carenze individuate nel parere della Commissione. Allo stesso tempo, il Consiglio ha ricordato da un lato che, mentre sono in corso i negoziati di adesione, l'accordo SEE continuerà a rappresentare la base fondamentale del trattato tra Islanda e Unione europea, e dall'altro che l'Islanda è stata un partner attivo e costruttivo nel corso degli ultimi due anni, all'interno di questo quadro e riguardo all’area Schengen. Il paese ha anche ottenuto buoni risultati nell'applicazione dell'acquis comunitario in continuo sviluppo. Il Consiglio ha pertanto incoraggiato l'Islanda a continuare su questa strada.</p>
      <p sl="hu">Il progetto di risoluzione del Parlamento europeo traccia un quadro completo dei risultati raggiunti e degli obiettivi ancora da completare. Per quanto riguarda questi ultimi, vorrei attirare la vostra attenzione sul nostro compito comune, ovvero la necessità di una comunicazione appropriata e approfondita con il pubblico, per quanto riguarda sia i cittadini islandesi sia i cittadini dell'Unione europea. Alla luce di quanto detto, vorrei ribadire nuovamente che c'è ancora molto da fare, anche durante la Presidenza ungherese. Per quanto riguarda la Presidenza, contiamo naturalmente su tutti gli Stati membri, sulla Commissione e sul Parlamento europeo per sostenere l'Islanda in questo impegno. È essenziale mantenere lo slancio nel lavoro e portare avanti il più possibile i negoziati nel corso di questo semestre.</p>
      <p sl="hu">Sono convinta che l'adesione dell'Islanda possa diventare un successo e dare impulso all’intera politica di allargamento, migliorandone gli esiti. Il motto e l'obiettivo della Presidenza ungherese sono un'Europa forte. Tutti i progressi compiuti nel processo di adesione dell'Islanda contribuiscono a raggiungerla.</p>
    </intervention>
    <intervention id="3-597-000" speaker_id="photo_generic" name="Štefan Füle" is_mep="True" mode="spoken">
      <p sl="en">membro della Commissione. – Signor Presidente, la discussione odierna sull’Islanda e sulle prossime tappe del suo processo di adesione è molto opportuna.</p>
      <p sl="en">Desidero ringraziare il Parlamento per il sostegno offerto all'adesione dell'Islanda e congratularmi con il relatore, onorevole Preda, per la relazione di ottimo livello. La risoluzione in discussione offre un utile contributo al processo e trasmette all’Islanda i giusti messaggi al momento giusto.</p>
      <p sl="en">La valutazione dell’allineamento dell'Islanda all'acquis , ovvero il processo di screening, è in corso. Dal novembre 2010, sono stati discussi 24 capitoli e si sono tenuti 23 incontri bilaterali di screening in merito a pesca, agricoltura, ambiente, politica regionale e servizi finanziari.</p>
      <p sl="en">Lo screening è un processo importante e gli incontri tecnici hanno già individuato questioni delicate e sfide in capitoli fondamentali quali l'agricoltura, l'ambiente e la pesca. Questa fase del processo di negoziazione sarà completata entro il giugno 2011.</p>
      <p sl="en">Posso confermare che ci attendiamo di poter avviare i negoziati veri e propri verso la fine della Presidenza ungherese, con l'apertura di alcuni capitoli in occasione della conferenza di adesione prevista per il 27 giugno 2011. Questo è un calendario ambizioso ma realizzabile e tutte le parti si sono impegnate a procedere.</p>
      <p sl="en">La Commissione è pronta a prendere in considerazione le specificità e le aspettative dell’Islanda nell'ambito dell'approccio esistente sui negoziati di adesione e nel pieno rispetto dei principi e delle norme dell'Unione. Ci ripromettiamo quindi di lavorare con spirito aperto e costruttivo per trovare soluzioni accettabili per entrambe le parti, secondo una modalità che rifletta l'alto livello di cooperazione tra l'UE e le autorità islandesi. Così come per ogni nuova adesione avvenuta finora, sappiamo che non sarà sempre facile, ma siamo fiduciosi di aver intrapreso con l'Islanda un percorso di successo.</p>
      <p sl="en">Per quanto riguarda la questione Icesave cui fa riferimento la vostra risoluzione, la Commissione ne auspica una rapida soluzione nell'interesse di tutte le parti coinvolte.</p>
      <p sl="en">Sul fronte economico, il consolidamento fiscale e bancario in Islanda nel quadro del programma del FMI è stato ragguardevole. Il programma di adeguamento è sulla buona strada e il governo si è impegnato ad un ulteriore consolidamento. L’avanzata ristrutturazione del debito contribuirà a rafforzare la ripresa economica. Il governo sta inoltre lavorando su una strategia per la graduale liberalizzazione dei controlli sui capitali, che contribuirò a migliorare il clima economico.</p>
      <p sl="en">Vorrei menzionare brevemente le misure di sostegno che stiamo predisponendo nell'ambito dello strumento di assistenza preadesione (IPA). È prevista una dotazione totale indicativa di 28 milioni di euro per i prossimi tre anni a sostegno del rafforzamento della capacità amministrativa e per preparare l'Islanda alla gestione dei Fondi strutturali.</p>
      <p sl="en">Sono stati compiuti notevoli progressi nella messa a punto del programma nazionale IPA per il 2011 ed è stata avviata una serie di specifiche attività nel quadro del programma di assistenza tecnica e scambio di informazioni (TAIEX).</p>
      <p sl="en">Condivido pienamente la vostra opinione sulla necessità di un dibattito pubblico oggettivo sul sul tema dell’adesione all'UE, che potrà aiutare in modo decisivo nella migliore comprensione della realtà, delle politiche e delle azioni euroepee, contribuendo a dissipare le opinioni infondate. Accolgo inoltre con grande favore il fatto che le autorità islandesi abbiano intrapreso consistenti iniziative di comunicazione.</p>
      <p sl="en">È incoraggiante notare come nello scorso anno l'opinione pubblica in Islanda si sia nettamente spostata a favore dell’UE, sia in relazione al sostegno per la prosecuzione del processo di adesione sia nel suo atteggiamento nei confronti dell'adesione stessa e dalla sua immagine.</p>
      <p sl="en">La Commissione sta intensificando le attività di informazione e comunicazione in modo da facilitare un dibattito pubblico informato. La delegazione dell'Unione europea a Reykjavík è pienamente operativa e pienamente coinvolta nelle attività di comunicazione ed è previsto un centro di informazione dell'Unione europea.</p>
      <p sl="en">Ora che il periodo di screening è quasi concluso, attendo con impazienza di aprire i vari capitoli con l'Islanda.</p>
    </intervention>
    <intervention id="3-598-000" speaker_id="96838" name="Cristian Dan PREDA" is_mep="True" mode="spoken" nationality="Romania" birth_date="26-10-1966" birth_place="Bucureşti" p_group="Group of the European People's Party (Christian Democrats)" m_state="RO">
      <p sl="ro">a nome del gruppo PPE. – Signor Presidente, vorrei iniziare accogliendo con favore la presenza in Parlamento della Commissione e del Consiglio, al pari della proficua collaborazione che abbiamo avuto finora con queste due istituzioni, anche nella preparazione di questa risoluzione.</p>
      <p sl="ro">Proprio come nove mesi fa, quando abbiamo annunciato la candidatura dell'Islanda all'Unione europea, abbiamo deciso di affrontare anche in questa relazione quattro punti principali.</p>
      <p sl="ro">1. Criteri politici. L’Islanda eccelle in tal senso, con una solida tradizione democratica. Oltre a questo, dobbiamo accogliere con favore i progressi compiuti negli ultimi mesi nel rafforzare l'indipendenza della magistratura, per porre rimedio alla supremazia del ministro della Giustizia quanto alle nomine giudiziarie e per rafforzare l'indipendenza della magistratura. Queste misure devono però essere attuate con rigore.</p>
      <p sl="ro">2. Criteri economici. In quanto membro dello spazio economico europeo, l'Islanda adempie già gran parte degli obblighi di uno Stato membro. Accolgo con favore l'accordo sulla legge Icesave e mi auguro che, secondo quanto indicato dalle indagini, la popolazione islandese decida di sostenerlo nel referendum che si terrà fra tre giorni, garantendo così che questa disputa bilaterale scompaia dal processo negoziale per l'adesione all'UE.</p>
      <p sl="ro">3. Anche la cooperazione regionale rappresenta un fattore importante. L’adesione dell'Islanda all'UE offre all'Unione un'opportunità unica per rafforzare la propria presenza nella regione artica in generale e nel Consiglio Artico in particolare.</p>
      <p sl="ro">Ultimo ma non meno importante, l'opinione pubblica, essenziale per garantire che il processo di adesione si concluda con un successo. Tenendo in mente questo aspetto, dobbiamo incoraggiare l'iniziativa delle autorità di Reykjavik di aprire un dibattito pubblico e una consultazione con tutte le parti interessate al progetto. Ciò è tanto più importante in quanto i sondaggi d'opinione confermano il sostegno degli islandesi alla continuazione dei negoziati di adesione.</p>
    </intervention>
    <intervention id="3-599-000" speaker_id="96864" name="David Maria SASSOLI" is_mep="True" mode="spoken" nationality="Italy" birth_date="30-05-1956" birth_place="Firenze" m_state="IT">
      <p sl="it">a nome del gruppo S&amp;D. – Signor Presidente, onorevoli colleghi, il voto di domani è una delle tappe che porterà a breve l'adesione dell'Islanda all'Unione europea.</p>
      <p sl="it">L'Islanda ha svolto, come ha detto il collega Preda, notevoli progressi. Ne cito alcuni: il rafforzamento dell'indipendenza della magistratura, l'incarico dato ad una commissione speciale di indagine per indagare e analizzare i processi che hanno portato al crollo del sistema bancario islandese, la creazione di una commissione parlamentare mista fra Unione europea e Islanda, la posizione sull'ingresso nell'area dell'euro, l'accresciuta esperienza nel settore delle energie rinnovabili.</p>
      <p sl="it">La questione "Ice Save", molto spinosa, rimane tuttavia aperta e proprio sabato ci sarà il referendum che porterà gli islandesi ad esprimersi con un voto. Nonostante la scelta del referendum sia oggetto di dibattito, ritengo che abbia un fortissimo valore democratico in quanto responsabilizza il popolo islandese e lo rende ancora più partecipe di questa delicata fase del negoziato. Sebbene il primo referendum non abbia dato esito positivo, il governo islandese si è impegnato molto, creando una coalizione trasversale capace di spiegare ai cittadini il motivo dell'impegno dell'Islanda nel rimborsare l'Inghilterra e l'Olanda a causa del danno subito.</p>
      <p sl="it">Il ruolo dell'Europa deve essere in questo momento di attesa e di rispetto, senza mettere eccessive pressioni che potrebbero generare una forma di autodifesa e di chiusura da parte della società islandese.</p>
      <p sl="it">Per quanto riguarda la pesca e l'agricoltura, credo che l'Europa e l'Islanda debbano trovare la soluzione migliore per rispettare i criteri previsti dal trattato e per preservare l'economia islandese, gli ecosistemi e le specificità del paese.</p>
      <p sl="it">L'adesione dell'Islanda all'Unione europea significherà per l'Europa spingersi fino ai confini del Polo Nord, con notevoli conseguenze positive dal punto di vista politico, economico, ambientale e scientifico. È evidente che l'Europa dimostra così, dopo sessant'anni, di avere ancora una forte capacità di attrazione.</p>
    </intervention>
    <intervention id="3-600-000" speaker_id="2125" name="Pat the Cope GALLAGHER" is_mep="True" mode="spoken" nationality="Ireland" birth_date="10-03-1948" birth_place="Dungloe " p_group="Group of the Alliance of Liberals and Democrats for Europe" m_state="IE">
      <p sl="en">a nome del gruppo ALDE. – Signor Presidente, sono lieto di apprendere dal Commissario che lo screening dei capitoli relativi all'adesione dell’Islanda, iniziato nel novembre dello scorso anno, sarà completato a breve.</p>
      <p sl="en">Naturalmente, l'Islanda, in quanto membro dello spazio economico europeo, ha goduto del grande vantaggio di avere già adottato una parte significativa dell'acquis . Sono anche lieto di constatare, in base ai sondaggi di opinione in Islanda, che il 65 per cento della popolazione islandese vuole che i negoziati proseguano. Mi servirò della mia posizione di presidente della commissione parlamentare mista per convincere gli islandesi a non assumere posizioni inflessibili fino a quando, più tardi quest’anno, non conosceranno esattamente la natura dell’accordo.</p>
      <p sl="en">La seconda riunione della commissione parlamentare mista UE-Islanda si terrà a Reykjavik il 26 e 27 aprile. È stata stabilita l'anno scorso e sono convinto che si tratti di un importante forum per il dialogo e la cooperazione tra l'UE e il parlamento islandese.</p>
      <p sl="en">Sono però rimasto deluso dal fatto che gli Stati costieri non abbiano raggiunto un accordo a Oslo all'inizio di marzo. È essenziale che questo accordo venga raggiunto: i quattro Stati costieri non possono pescare un milione di tonnellate di sgombri quando i dati scientifici ci dicono che è disponibile solo la metà di quel quantitativo.</p>
    </intervention>
    <intervention id="3-601-000" speaker_id="97136" name="Indrek TARAND" is_mep="True" mode="spoken" nationality="Estonia" birth_date="03-02-1964" birth_place="Tallinn" p_group="Group of the Greens/European Free Alliance" m_state="EE">
      <p sl="en">a nome del gruppo Verts/ALE. – Signor Presidente, per l'Unione europea la volontà di adesione di un piccolo paese provoca sempre un gran problemi mal di testa e in Islanda, come sappiamo, i problemi sono la pesca, l'ambiente e tutto quanto ha ricordato il Commissario. Abbiamo ricetta però una cura e questo Parlamento potrebbe adottare un atteggiamento più amichevole perché i paesi più piccoli devono essere trattati con riguardo.</p>
      <p sl="en">Ho sempre ammirato l'approccio politico di principio dell’onorevole Tannock verso l'acquis e verso quanto sta o non sta facendo l'Islanda. Stavolta, però, il mio gruppo ed io disapproviamo il tono radicale di tali modifiche e per questo chiediamo con forza che si raggiunga un compromesso con il relatore entro domani. Ho già previsto sei postazioni in più in questo Parlamento e una cabina supplementare per gli interpreti.</p>
    </intervention>
    <intervention id="3-602-000" speaker_id="4521" name="Charles TANNOCK" is_mep="True" mode="spoken" nationality="United Kingdom" birth_date="25-09-1957" birth_place="Aldershot" p_group="European Conservatives and Reformists Group" m_state="GB">
      <p sl="en">a nome del gruppo ECR. – Signor Presidente, il gruppo ECR sostiene pienamente l'adesione dell'Islanda all'Unione europea anche se la decisione riguarda chiaramente solo islandesi che si pronunceranno tramite un referendum.</p>
      <p sl="en">L'Islanda è una piccola, stabile e ricca democrazia, membro fondatore della NATO e del Consiglio d'Europa. La sua economia è fortemente dipendente dalla pesca. Il paese però ha attraversato una contingenza disastrosa per quanto riguarda i servizi finanziari è probabile che, qualora aderisse all’EU, l'Islanda richieda un aiuto significativo per proteggere la propria industria della pesca. Questo offrirà, auspicabilmente, al Regno Unito e agli altri Stati membri l'occasione ideale per richiedere una più ampia e ulteriore riforma della controversa Politica comune della pesca.</p>
      <p sl="en">Per quanto riguarda la caccia alle balene, non mi scuso per questo. Non mi piacciono la corrida e neppure i combattimenti dei galli, ma, che ci crediate o no, sono consentiti in alcune parti dell'Unione europea per motivi di cultura nazionale: se perciò l'Islanda entra a far parte dell'Unione europea, deve esserle a mio avviso consentito di salvaguardare il proprio settore della caccia alla balena, qualora lo richieda.</p>
      <p sl="en">Infine, l'Islanda deve impegnarsi a rimborsare gli importi dovuti a Regno Unito e Paesi Bassi a seguito del crollo di Icesave. Un risultato negativo nel prossimo referendum in Islanda su questo tema potrebbe rivelarsi un grave svantaggio per quanto concerne il sostegno del governo britannico.</p>
    </intervention>
    <intervention id="3-603-000" speaker_id="96912" name="David CAMPBELL BANNERMAN" is_mep="True" mode="spoken" nationality="United Kingdom" birth_date="28-05-1960" birth_place="Bombay " p_group="European Conservatives and Reformists Group" m_state="GB">
      <p sl="en">a nome del gruppo EFD. – Signor Presidente, in Gran Bretagna, il 1° aprile è detto “Fool’s Day”, il giorno dei folli, e ci si diverte a fare scherzi. Così, quando alcuni riferiscono che l'Islanda è sulla buona strada per aderire all'Unione europea il prossimo anno, mi viene da dire: “Pesce d'aprile”. In realtà, un sondaggio ha dimostrato che il 64 per cento degli islandesi vuole rimanere indipendente, mentre solo il 24 per cento vuole continuare nel processo di adesione all'UE e, anzi, il 60 per cento delle imprese islandesi sono contrarie.</p>
      <p sl="en">Si sostiene anche che l'Islanda vuole la sicurezza dell'euro. Pesce d’aprile! Perfino le stesse banche del Portogallo si rifiutano attualmente di acquistare obbligazioni portoghesi.</p>
      <p sl="en">L’Islanda non intende né rinunciare ai propri ricchi fondali (che producono il 40 per cento delle sue esportazioni) per aderire alla disastrosa Politica comune della pesca, né abbandonare un parlamento nazionale che ha più di 1 000 anni e cui è stato assegnato un premio dell'Unesco per la democrazia.</p>
      <p sl="en">Anche con una situazione bancaria disastrosa, l'Islanda, come la Gran Bretagna, sta meglio fuori. Niente scherzi!</p>
    </intervention>
    <intervention id="3-604-000" speaker_id="28576" is_mep="True" mode="spoken" role="Presidente" name="Stavros LAMBRINIDIS" nationality="Greece" birth_date="06-02-1962" birth_place="Athina" p_group="Group of the Progressive Alliance of Socialists and Democrats in the European Parliament" m_state="GR">
      <p sl="unknown">Sono alquanto confuso, onorevole Campbell Bannerman, con questa storia del pesce d'aprile. Oggi è il 6 aprile, ho appena ricontrollato, ma suppongo che le sia possibile fare il “pesce d’aprile” qualsiasi giorno lei desideri!</p>
    </intervention>
    <intervention id="3-605-000" speaker_id="96751" name="Nick GRIFFIN" is_mep="True" mode="spoken" nationality="United Kingdom" birth_date="01-03-1959" birth_place="Barnet" p_group="Non" m_state="GB">
      <p sl="en">Signor Presidente, come qui è d’abitudine, dibattito questa discussione ha pochi punti di contatto con la realtà e nessuno con la democrazia.</p>
      <p sl="en">Molti parlano come se risucchiare l'Islanda nel buco nero dell’euro sia già una questione conclusa, ma questo non è il messaggio lanciato dagli islandesi. Gli attuali sondaggi di opinione mostrano che il numero di quanti vogliono mantenere la propria indipendenza è quasi il doppio rispetto al numero delle persone a favore dell’adesione. Saggiamente, il 75 per cento degli islandesi non si fida dell'Unione europea; l'unico partito islandese a favore dell’adesione è sceso nei sondaggi dal 30 al 18 per cento.</p>
      <p sl="en">Lo stesso accade in tutta Europa. Mentre l’elite politica muove verso un’Unione sempre più stretta e un impero federale, il popolo vuole la libertà e l'indipendenza. Simili discrepanze sono il vivaio della rivoluzione. Congratulatevi fra di voi quanto volete sui progressi dell'adesione, ma l’incombente tracollo finanziario nei paesi stritolati dalla camicia di forza dell’euro sarà costoso per tutti noi, ma fatale per la vostra utopia. L’Islanda e le nazioni attualmente bloccate nel vostro Reich da operetta, saranno finalmente libere.</p>
    </intervention>
    <intervention id="3-606-000" speaker_id="96678" name="Alf SVENSSON" is_mep="True" mode="spoken" nationality="Sweden" birth_date="01-10-1938" birth_place="Götlunda" p_group="Group of the European People's Party (Christian Democrats)" m_state="SE">
      <p sl="sv">Signor Presidente, l'Islanda è una piccola nazione in termini di popolazione, con circa 300 000 abitanti, ma è una grande nazione. Ci tengo a sottolineare quanto è già stato detto in questa sede: l’Islanda possiede tradizioni democratiche, una cultura notevole ed è anche riuscita a garantire la sicurezza sociale molto prima di altri paesi. Chiaramente, potremmo continuare a parlare degli eccessi economici del 2008 all’infinito, ma ci sono stati eccessi simili anche in molti altri paesi e non solo nella piccola Islanda. È chiaro che quando una piccola nazione con soli 300 000 abitanti viene colpita dalla sfrenata economia di mercato, non ci sono effetti inerziali nell'amministrazione; si tratta di un aspetto che non dobbiamo dimenticare quando parliamo di un paese, una nazione isola, nella regione dell’Artico.</p>
      <p sl="sv">Comprendo benissimo che gli islandesi siano interessati alla pesca, il settore industriale che ha reso possibile la sopravvivenza di generazioni e generazioni sull'isola. Quando parliamo di una piccola nazione dobbiamo stare attenti a non cedere alla tentazione di fare i “fratelli maggiori”. L'Islanda è naturalmente soggetta al controllo da parte dell'Unione europea e lo stanno affrontando meglio di quanto molti degli attuali Stati membri avrebbero fatto se avessero dovuto affrontare un esame tanto rigoroso quanto quello cui stiamo ora sottoponendo l’Islanda. Con questo, non voglio dire che sia sbagliato. Credo anche che, se l'Islanda entrerà nell’UE, sarà più facile per la Norvegia avvicinarsi all'Unione europea e alla fine diventarne membro. L'Islanda va accolta; porterà un soffio vitale nell’UE e non sarà certo un sacrificio.</p>
    </intervention>
    <intervention id="3-607-000" speaker_id="4545" name="Catherine STIHLER" is_mep="True" mode="spoken" nationality="United Kingdom" birth_date="30-07-1973" birth_place="Bellshill" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Signor Presidente, desidero ringraziare il relatore. La proposta di risoluzione presentata è equilibrata e affronta tutti gli aspetti chiave della relazione sui progressi compiuti. Con i 33 capitoli discussi nella relazione sui progressi, l'Islanda procede rapidamente verso il pieno rispetto dei criteri di adesione all'UE. Nella proposta di risoluzione è importante il riferimento alla commissione speciale d'indagine sul crollo del sistema bancario islandese, così come la garanzia che i colpevoli della crisi favore saranno portati davanti alla giustizia. Forse l'Unione europea e i suoi Stati membri potrebbero imitare l’approccio ragionevole dell'Islanda. Vi sono però due questioni in particolare che intendo trattare questa sera: Icesave e la pesca dello sgombro. Mi auguro che il referendum alla fine di questa settimana ponga fine alla saga.</p>
      <p sl="en">Sono delusa dal fatto che sia stato necessario un secondo referendum dopo l’intensa rinegoziazione e l'approvazione dell’Althing, il parlamento islandese. In merito alla pesca dello sgombro, l'aumento unilaterale delle quote senza discussione non ha tenuto conto delle conseguenze per le flotte limitrofe. La necessità di risolvere i problemi riguardanti la pesca è essenziale per il successo dei negoziati di adesione.</p>
      <p sl="en">Desidero infine porgere i migliori auguri alla seconda commissione parlamentare mista guidata dall’onorevole Gallagher, a Reykjavik, il 26 e il 27 aprile.</p>
    </intervention>
    <intervention id="3-608-000" speaker_id="4546" name="Struan STEVENSON" is_mep="True" mode="spoken" nationality="United Kingdom" birth_date="04-04-1948" birth_place="Ballantrae " p_group="European Conservatives and Reformists Group" m_state="GB">
      <p sl="en">Signor Presidente, sono lieto di apprendere che nei recenti sondaggi emerge che la maggioranza degli islandesi non ha alcuna intenzione di aderire all'Unione europea: perché, francamente, vogliamo la loro adesione? Che cosa esattamente hanno intenzione di portare al nostro club europeo? La loro economia è crollata, le banche sono inadempienti, il loro vulcano ha chiuso per nove giorni il nostro spazio aereo (presumo che dovremmo pagarne il costo se succedesse di nuovo) e ora stanno saccheggiando le nostre scorte di sgombri.</p>
      <p sl="en">Nel 2005, l'Islanda ha pescato 367 tonnellate di sgombro nell’Atlantico nord-orientale; quest'anno intendono pescarne 150 000 tonnellate. Che genere di corretta gestione (gestione sostenibile della pesca) è mai questa? Si vantano sempre di praticare una pesca sostenibile e deridono la nostra Politica comune della pesca. È una pesca quasi criminale, al limite della legalità e non c'è ragione per cui dovremmo invitarli ad aderire all'Unione europea.</p>
    </intervention>
    <intervention id="3-609-000" speaker_id="96849" name="Alain CADEC" is_mep="True" mode="spoken" nationality="France" birth_date="21-06-1953" birth_place="Saint-Brieuc" p_group="Group of the European People's Party (Christian Democrats)" m_state="FR">
      <p sl="fr">Signor Presidente, signor Commissario, onorevoli colleghi, desidero iniziare col mio solito ritornello: il Parlamento ha soltanto una sede, Strasburgo.</p>
      <p sl="fr">Come sapete, la commissione per la pesca è preoccupata per la situazione della pesca dello sgombro e nutro particolari timori in merito alla recente rottura dei negoziati tra Unione europea, Islanda e le Isole Fær Øer. Da oltre 10 anni, la quota di sgombri è stata assegnata utilizzando una chiave fissa di ripartizione per ciascuno Stato costiero basata sulle catture storiche.</p>
      <p sl="fr">L'Islanda chiede dal 2010 nuove quote molto più elevate, in riferimento a una ipotetica ridistribuzione geografica delle scorte di sgombro causate dai cambiamenti climatici. L’Islanda ha quindi improvvisamente aumentato, come appena ricordato dall'onorevole Stevenson, il proprio contingente di cattura da 2 000 tonnellate a 130 000 tonnellate nel 2010, un incremento di oltre il 6 500 per cento, onorevoli colleghi.</p>
      <p sl="fr">Questa decisione è inaccettabile perché è stata presa unilateralmente e penalizza i pescatori dell'Unione europea, oltre a lanciare un segnale decisamente negativo nel contesto dei negoziati di adesione dell'Islanda. Non possiamo accettare questa decisione unilaterale, ma vogliamo invece vedere una rapida soluzione del conflitto tra Islanda e Unione europea. È l'Islanda che deve adattarsi alla nostra Politica comune della pesca e non viceversa, a beneficio dell'Islanda. A mio parere, questo paese sta giocando con il fuoco imponendoci queste condizioni inaccettabili. L'Islanda deve presentare una proposta più realistica. Nessuno vuole assistere a una pesca eccessiva o al crollo delle scorte di sgombro, conseguenze dannose per tutti. Esorto quindi l'Islanda a essere più responsabile e flessibile nei negoziati e a una maggiore trasparenza nelle discussioni.</p>
    </intervention>
    <intervention id="3-610-000" speaker_id="101954" name="Jan KOZŁOWSKI" is_mep="True" mode="spoken" nationality="Poland" birth_date="01-01-1946" birth_place="Wałcz" p_group="Group of the European People's Party (Christian Democrats)" m_state="PL">
      <p sl="pl">Signor Presidente, desidero sinceramente congratularmi con l’Islanda per aver ottenuto lo status di paese candidato. Secondo la dichiarazione della Commissione, i preparativi dell'Islanda per soddisfare i requisiti dell'UE sono generalmente positivi e rispettano le tempistiche previste. Non va dimenticato, tuttavia, che un chiaro impegno del governo e della società costituisce una condizione necessaria per l'adesione di qualsiasi paese all'Unione europea. Ritengo dunque cruciale una strategia efficace per informare la società e ottenerne il sostegno a favore dell'adesione dell'Islanda all'UE. L’esperienza della Polonia dimostra che una vasta gamma di misure di governo non è l’unico elemento che può svolgere un ruolo significativo, ma sono fondamentali anche i media nazionali, le organizzazioni non governative locali e la cooperazione internazionale a livello regionale e locale.</p>
    </intervention>
    <intervention id="3-611-000" speaker_id="96823" name="Petru Constantin LUHAN" is_mep="True" mode="spoken" nationality="Romania" birth_date="19-03-1977" birth_place="Jud. Suceava" p_group="Group of the European People's Party (Christian Democrats)" m_state="RO">
      <p sl="ro">Signor Presidente, come ho osservato anche lo scorso anno nel corso della visita ufficiale della delegazione del Parlamento europeo di cui ero membro, l'Islanda ha realizzato cospicui investimenti nei settori dell'istruzione, della ricerca e dello sviluppo. Mi congratulo con le autorità islandesi per il sostegno e la partecipazione alla strategia di Lisbona, anche attraverso l'adozione di una strategia “Islanda 2020”, che evidenzia l'importanza di questi settori e delinea gli obiettivi per gli anni futuri.</p>
      <p sl="ro">Ritengo che l'adesione all'Unione europea comporti benefici per tutte le parti coinvolte: l’Islanda guadagnerà una stabilità economica e monetaria, mentre l'Unione europea acquisterà potere nella regione artica e in settori quali l'energia rinnovabile e il cambiamento climatico.</p>
      <p sl="ro">Sono fermamente convinto della fondamentale importanza di migliorare il dialogo con la società civile e anche tra Unione europea e Islanda. La mia unica raccomandazione al popolo islandese è di attendere l'esito finale dei negoziati prima di prendere una posizione.</p>
    </intervention>
    <intervention id="3-612-000" speaker_id="96686" name="Mitro REPO" is_mep="True" mode="spoken" nationality="Finland" birth_date="03-09-1958" birth_place="Heksinki" p_group="Group of the Progressive Alliance of Socialists and Democrats in the European Parliament" m_state="FI">
      <p sl="fi">Signor Presidente, onorevoli colleghi, possiamo davvero congratularci. La volontà degli islandesi di unirsi a noi dimostra che l'Unione europea rappresenta ancora una prospettiva allettante. La stabilità, la prosperità e la sicurezza che derivano dall’integrazione europea sono state raggiunte con tale successo che un paese con un alto tenore di vita come l'Islanda è disposto a unirsi a noi. Naturalmente, anche la crisi economica dell'Islanda ha un qualche ruolo in questa decisione.</p>
      <p sl="fi">L’adesione dell’Islanda all'UE, tuttavia, non può essere automatica. Abbiamo considerato adeguatamente il valore aggiunto di questo paese per l'Europa? L'Islanda ha già, in pratica, esternalizzato la propria legislazione a Bruxelles e le proprie forze di difesa alla NATO. Sarebbe il più piccolo paese dell’UE in termini di popolazione.</p>
      <p sl="fi">D'altra parte, è ironico che, rispetto ai precedenti ampliamenti, l'Islanda, in quanto paese candidato ricco e apprezzato, soddisfi effettivamente le condizioni per l'adesione all'UE. Mi auguro che si svolgano discussioni attive e completamente aperte sull’adesione dell'Islanda.</p>
    </intervention>
    <intervention id="3-613-000" speaker_id="96653" name="Katarína NEVEĎALOVÁ" is_mep="True" mode="spoken" nationality="Slovakia" birth_date="10-11-1982" birth_place="Nitra" p_group="Group of the Progressive Alliance of Socialists and Democrats in the European Parliament" m_state="SK">
      <p sl="sk">Signor Presidente, nel valutare la relazione sui progressi compiuti dall’Islanda è necessario tenere conto di molti aspetti nella valutazione. L'Islanda è una democrazia pienamente funzionante e un paese che rispetta tutti gli standard previsti in materia di diritti umani. Fa inoltre parte della zona europea di libero scambio ed è quindi compatibile con l'acquis in molti dei settori contemplati dal presente ordine del giorno. Rispetto ad altri paesi candidati, l’Islanda si trova in una posizione avvantaggiata.</p>
      <p sl="sk">Nonostante l'Islanda disponga di un'economia di mercato funzionante, uno dei suoi maggiori problemi è la crisi del settore finanziario. Il settore bancario diviso e il debito pubblico, pari al 90 per cento del PIL, sono allarmanti. La situazione può migliorare, ma solo molto lentamente. Una ridotta l'inflazione è uno sviluppo positivo, ma vi è anche una crescente disoccupazione.</p>
      <p sl="sk">Accolgo con favore la decisione dell'Islanda di rafforzare l'indipendenza della magistratura in merito alle nomine giudiziarie. Personalmente ritengo che i progressi compiuti dall'Islanda nel campo dell'istruzione e della cultura rappresentino un grande successo; sono standard molto elevati rispetto all’UE, che permettono al paese di partecipare al programma Gioventù in azione e a programmi di apprendimento permanente come Erasmus Mundus. Concordo anche con le conclusioni della Commissione: l'Islanda è una democrazia stabile con istituzioni forti.</p>
    </intervention>
    <intervention id="3-614-000" speaker_id="photo_generic" name="Štefan Füle" is_mep="True" mode="spoken">
      <p sl="en">membro della Commissione. – Signor Presidente, la discussione di oggi si è rivelata proficua nell’identificare i passi che l’Islanda deve intraprendere per garantire un esito positivo dei negoziati di adesione.</p>
      <p sl="en">Come riconosciuto nel progetto di risoluzione discusso oggi e nella relazione intermedia della Commissione dello scorso novembre, l'Islanda è a uno stadio avanzato nel soddisfare gli obblighi inerenti all'adesione; ha già fatto molto, ma deve ancora impegnarsi su una serie di questioni ben definite.</p>
      <p sl="en">Alcuni di voi hanno citato la pesca dello sgombro. Sebbene la questione riguardi soprattutto la gestione, da parte degli Stati costieri interessati, delle quantità di sgombro nell’Atlantico nord-orientale, consentitemi di affermare quanto segue: siamo delusi per la mancanza di progressi nelle ultime consultazioni. Permangono sostanziali differenze di opinione tra le parti (in particolare tra l'Unione europea e la Norvegia, da un lato, e le Isole Fær Øer e l'Islanda, dall'altro) riguardo alle rispettive quote. La sostenibilità di questa risorsa è importante per il nostro settore della pesca e la Commissione, in collaborazione con gli Stati costieri, continuerà ad esplorare tutte le vie possibili al fine di trovare una soluzione equilibrata per quantità gli stock di sgombri.</p>
      <p sl="en">L'Islanda sta entrando adesso in una fase decisiva in cui il ritmo dei progressi verso l'adesione all'UE dipende dalla sua determinazione. Sono certo che, con il nostro supporto congiunto e soprattutto con il coinvolgimento e il sostegno del suo popolo, l'Islanda sarà in grado di compiere progressi reali verso l'UE.</p>
    </intervention>
    <intervention id="3-615-000" speaker_id="photo_generic" name="Enikő Győri" is_mep="True" mode="spoken">
      <p sl="hu">Presidente in carica del Consiglio. – Signor Presidente, onorevoli deputati, vi ringrazio per questa discussione. Avete sottolineato una serie di questioni che, sono convinta, il Consiglio affronterà adeguatamente durante i negoziati di adesione: presteremo la massima attenzione alla loro soluzione. Vi informo che ho intenzione di partecipare alla riunione del Consiglio sull’adesione dell’Islanda all’UE alla fine di aprile e confido che riceveremo informazioni di prima mano da parte delle autorità islandesi per quanto riguarda gli argomenti discussi. Non c'è mai stato il benché minimo dubbio che l'agricoltura, ma soprattutto la pesca, o il caso Icesave siano le questioni più spinose, ma sono comunque fiduciosa che la Commissione gestirà queste problematiche in maniera molto trasparente.</p>
      <p sl="hu">Gli onorevoli deputati verranno adeguatamente e costantemente informati su questi temi nel corso dei negoziati di adesione. Vorrei infine aggiungere un’ultima riflessione: sono molto lieta che, durante la discussione, nessun oratore abbia messo in dubbio il fatto che l'Islanda ha un sistema istituzionale democratico e una cultura politica perfettamente funzionali. L’abbiamo riconosciuto tutti e sono sicura che il popolo islandese prenderà una decisione molto responsabile sull'opportunità o meno di aderire all'Unione europea. Concediamo loro fiducia, è il loro compito; il nostro è invece consentire la loro adesione e, se dovessero decidere a favore, daremo loro il benvenuto. La ringrazio molto, signor Presidente.</p>
    </intervention>
    <intervention id="3-616-000" speaker_id="28576" is_mep="True" mode="spoken" role="Presidente" name="Stavros LAMBRINIDIS" nationality="Greece" birth_date="06-02-1962" birth_place="Athina" p_group="Group of the Progressive Alliance of Socialists and Democrats in the European Parliament" m_state="GR">
      <p sl="unknown">A conclusione della discussione, comunico di aver ricevuto una proposta di risoluzione presentata ai sensi dell'articolo 110, paragrafo 2, del regolamento.</p>
      <p sl="unknown">La discussione è chiusa.</p>
      <p sl="unknown">La votazione si svolgerà domani alle 12.00.</p>
      <p sl="unknown">Dichiarazioni scritte (articolo 149 del regolamento)</p>
    </intervention>
    <intervention id="3-617-000" speaker_id="23868" name="Monika BEŇOVÁ" is_mep="True" mode="written" nationality="Slovakia" birth_date="15-08-1968" birth_place="Bratislava" m_state="SK">
      <p sl="sk">Dall’inizio del processo di integrazione europea, l'Islanda non ha mai preso in seria considerazione l'appartenenza a pieno titolo all'UE e si è candidata solo nel 2009 a seguito di un collasso finanziario. Nonostante questo, il paese è riuscito a raggiungere gli standard europei e, in molte aree, a soddisfare le condizioni necessarie per impostare una buona integrazione con gli attuali 27 paesi dell'Unione europea. L'adesione allo spazio economico europeo e all’area Schengen ha contribuito in modo sostanziale a questo progresso. Nonostante l'Islanda sia riuscita a recepire una buona parte della legislazione europea, l’effettiva procedura di adesione può complicarsi, ad esempio, per via della politica economica o della politica in materia di pesca. Proprio la pesca rappresenta la metà delle esportazioni islandesi, pari al 10 per cento del suo PIL. La disputa ancora aperta tra Islanda, Paesi Bassi e Gran Bretagna può essere un altro possibile ostacolo all'adesione islandese; le parti coinvolte stanno ancora cercando il modo più adeguato per rimborsare i cittadini olandesi e britannici che hanno perso i propri risparmi per colpa del collasso delle banche islandesi. L’avversione di una percentuale considerevole di cittadini islandesi all'adesione all'UE può essere vista come un fattore negativo, nonostante il notevole sostegno del resto della popolazione ai negoziati di adesione. È quindi opportuno che il governo islandese intraprenda iniziative atte a informare i cittadini su cosa significherebbe per il paese l'appartenenza alle istituzioni europee e sui conseguenti benefici per la loro vita quotidiana.</p>
    </intervention>
    <intervention id="3-618-000" speaker_id="96753" name="Jolanta Emilia HIBNER" is_mep="True" mode="written" nationality="Poland" birth_date="26-01-1951" birth_place="Zabki" p_group="Group of the European People's Party (Christian Democrats)" m_state="PL">
      <p sl="pl">Come sappiamo, l'Islanda ha avviato i negoziati di adesione nel luglio 2010. Fin dall'inizio, il paese si è trovato in una posizione privilegiata per la sua appartenenza allo spazio economico europeo. I progressi compiuti dell'Islanda verso l'adesione all'UE sono evidenti e la prospettiva di adesione è vista in modo positivo, ma ci sono ancora alcune questioni controverse, come la caccia alle balene (che è vietata nell'UE), il desiderio dell'Islanda di proteggere le proprie attività di pesca e la propria agricoltura, nonché la disputa Icesave. è essenziale che vengano compiuti ulteriori progressi, soprattutto nei settori della pesca, dell’agricoltura e dello sviluppo rurale. è importante raggiungere un accordo sulla questione delle quote di pesca ed è fondamentale allineare la legislazione islandese in materia di pesca con i principi del mercato interno europeo. Non dimentichiamo che l'Islanda è un paese in cui l'economia è, in larga misura, basata sulla pesca; per questo l’Islanda vorrebbe mantenere un certo grado di controllo sulla gestione delle attività di pesca nella propria area economica esclusiva anche dopo l’adesione all’Unione europea. Dovremmo anche prestare attenzione alle profonde differenze di visione sulla questione della caccia alle balene; il divieto di caccia alle balene è parte del diritto comunitario che ogni nuovo Stato membro deve accettare. Sono degni di nota i risultati dei recenti sondaggi d'opinione che hanno mostrato un aumento del sostegno della società alla continuazione dei negoziati di adesione e una maggiore fiducia nel Parlamento europeo.</p>
    </intervention>
    <intervention id="3-618-500" speaker_id="96774" name="Jarosław WAŁĘSA" is_mep="True" mode="written" nationality="Poland" birth_date="13-09-1976" birth_place="Gdańsk" p_group="Group of the European People's Party (Christian Democrats)" m_state="PL">
      <p sl="pl">La prospettiva dell’adesione dell'Islanda è stata accolta positivamente, ma esistono ancora questioni controverse, come la caccia alle balene (che è vietata nell'UE) e il desiderio dell'Islanda di proteggere le proprie attività di pesca. Non ritengo sia possibile fare alcuna concessione nel caso della caccia alle balene: indipendentemente dai fattori storici, non possiamo permettere che un paese candidato all'adesione all'UE intenda catturare questi rari animali protetti.</p>
      <p sl="pl">Non è possibile, in virtù delle tradizioni, piegare le norme adottate ed in vigore nell’UE dopo molti anni di lavoro, solo per adattarle a una realtà brutale. Un'altra questione è la controversia sulle quantità della pesca dello sgombro. Come sapete, nonostante gli appelli a rispettare i principi di una pesca responsabile, nel 2010 il governo di Reykjavik ha stabilito unilateralmente un limite ammissibile di pesca dello sgombro molto superiore a quelli indicati nei pareri scientifici. L'Islanda non ha dato prova dell'apertura e della flessibilità necessarie per raggiungere un compromesso su questo aspetto ed ha anzi annunciato che per il 2011 sposterà il limite a 146 000 tonnellate. Un simile approccio mi spaventa quando penso a una futura cooperazione con l'Islanda in materia di pesca. Siamo tutti consapevoli che questo conflitto mette a rischio i negoziati di adesione dell'Islanda. Ritengo che, in entrambi i casi, non dovremmo accordare alcuna concessione, ma garantire il rispetto delle norme fissate dall'Unione nel settore della pesca.</p>
    </intervention>
  </section>
  <section id="creitem36" title="16. Relazione 2010 sui progressi realizzati dall'ex Repubblica jugoslava di Macedonia">
    <intervention id="3-620-000" speaker_id="28576" is_mep="True" mode="spoken" role="Presidente" name="Stavros LAMBRINIDIS" nationality="Greece" birth_date="06-02-1962" birth_place="Athina" p_group="Group of the Progressive Alliance of Socialists and Democrats in the European Parliament" m_state="GR">
      <p sl="unknown">L’ordine del giorno reca le dichiarazioni del Consiglio e della Commissione relative alla relazione 2010 sui progressi realizzati dalla ex Repubblica jugoslava di Macedonia.</p>
    </intervention>
    <intervention id="3-621-000" speaker_id="photo_generic" name="Enikő Győri" is_mep="True" mode="spoken">
      <p sl="hu">Presidente in carica del Consiglio. – Signor Presidente, signor Commissario, onorevoli deputati, domani adotterete la risoluzione sulla relazione 2010 sui progressi realizzati dalla ex Repubblica jugoslava di Macedonia. Come sapete, il Consiglio, nelle sue conclusioni del 14 dicembre 2010, ha di nuovo affermato il proprio impegno unanime a favore di una prospettiva europea per i paesi dei Balcani occidentali. L’obiettivo ultimo di tale prospettiva è la loro adesione all’Unione europea.</p>
      <p sl="hu">Mi congratulo per le equilibrate conclusioni del progetto di risoluzione, che riflette in modo obiettivo la situazione attuale e formula preziose raccomandazioni. Purtroppo, malgrado i risultati e i miglioramenti ottenuti, la ex Repubblica jugoslava di Macedonia non ha ancora avuto l’autorizzazione ad avviare i negoziati di adesione. Ritengo si tratti di una perdita, non solo per il paese candidato, ma anche per l’Unione europea. Mi compiaccio che il messaggio centrale della proposta di risoluzione presentata dal Parlamento corrisponda a uno dei principi fondamentali della Presidenza: l’Unione europea deve sempre riconoscere i risultati raggiunti dai singoli Stati.</p>
      <p sl="hu">Più in particolare, consideriamo positivamente il fatto che il paese abbia raggiunto obiettivi importanti in aree di riforma fondamentali quali il funzionamento della polizia e il sistema giudiziario. L’attuazione dell’accordo quadro di Ohrid continua a costituire un elemento determinante per la democrazia e per lo stato di diritto nel paese. Ci sono risultati positivi da riferire anche in questo campo, ad esempio relativamente all’attuazione della legge sulle lingue. è comunque indispensabile che il paese raggiunga al più presto altri obiettivi in aree quali il dialogo tra soggetti politici, la riforma del sistema giudiziario e della pubblica amministrazione, la lotta alla corruzione, la libertà di espressione e il miglioramento del clima imprenditoriale. Le aree interessate, che sono anche esposte più in dettaglio nella risoluzione che adotterete, devono continuare ad avere la priorità nei piani del governo di Skopje.</p>
      <p sl="hu">Il Consiglio ha riconosciuto che la Commissione ha ribadito la propria raccomandazione affinché si avviassero i negoziati di adesione con la ex Repubblica jugoslava di Macedonia. Nelle sue conclusioni del dicembre 2010, il Consiglio ha affermato di essere pronto a ritornare sulla questione durante la Presidenza ungherese, ma, purtroppo, in mancanza di nuovi sviluppi significativi, la Presidenza non ha potuto finora compiere tale passo.</p>
      <p sl="hu">A questo punto, devo sottolineare che le buone relazioni con gli Stati confinanti continuano ad essere estremamente importanti. È un dato di fatto che il progresso in generale e le misure finalizzate all’avvicinamento all’Unione europea in particolare possono avere successo solo se esiste un impegno politico a tutti i livelli della società. Nondimeno, i soggetti politici in una società democratica hanno una responsabilità speciale ed eccezionale, ad esempio, nel risolvere le differenze di opinione con mezzi democratici, ossia il dialogo e il compromesso. Pertanto esortiamo i soggetti politici della ex Repubblica jugoslava di Macedonia affinché riprendano il dialogo, non soltanto per accelerare il passo dei processi di riforma, ma anche per garantire il perfezionamento delle istituzioni democratiche nel loro paese.</p>
      <p sl="hu">La prospettiva di elezioni anticipate richiede un’attenzione particolare. La coalizione attuale è stabile nonostante le difficoltà. Sarebbe motivo di preoccupazione se le prossime elezioni creassero fratture nella struttura politica e, al fine di minimizzare i rischi, è importante annunciare le elezioni anticipate sulla base dell’ampio consenso raggiunto in Parlamento. Mentre, da una parte, incito la ex Repubblica jugoslava di Macedonia, la sua classe politica e le istituzioni a intensificare gli sforzi e a fare il possibile per soddisfare le aspettative dei propri cittadini, dall’altra parte esorto la Commissione e il Parlamento europeo a continuare a prestare la dovuta attenzione al paese candidato e alla regione. Non abbiamo a disposizione altri incentivi efficaci quanto la prospettiva europea e il sostegno del processo di adesione per garantire la stabilità e la prosperità nei Balcani. Confido che, nel corso della Presidenza ungherese, daremo ai Balcani un segno tangibile a riprova del fatto che il processo di allargamento è ancora attivo e tale segno potrebbe essere l’evento decisivo nel processo di adesione della Croazia, ossia la conclusione dei negoziati di adesione. Sono convinta che questo fungerebbe da catalizzatore per tutti i paesi dei Balcani, compresa la ex Repubblica jugoslava di Macedonia.</p>
    </intervention>
    <intervention id="3-622-000" speaker_id="photo_generic" name="Štefan Füle" is_mep="True" mode="spoken">
      <p sl="en">membro della Commissione. – Signor Presidente, desidero ringraziarla per averci offerto l’opportunità di fare il punto sul processo di adesione della ex Repubblica jugoslava di Macedonia. Ringrazio anche l’onorevole Vigenin per aver portato avanti la relazione in esame, sviluppando lo scrupoloso lavoro preparatorio svolto dall’onorevole Thaler. La relazione è completa e accurata e identifica le sfide future.</p>
      <p sl="en">Negli ultimi 20 anni, il paese ha realizzato notevoli progressi per due motivi: in primo luogo, è stato necessario compiere grandi sforzi per superare problemi complessi e persino conflitti; in secondo luogo, l’aspirazione europea ha costituito un forte incentivo al progresso. La sfida di oggi è usare la stessa identica formula (grandi sforzi combinati con l’incentivo europeo) per far avanzare il paese.</p>
      <p sl="en">Desidero ringraziare il Parlamento europeo per l’appoggio fornito alla raccomandazione della Commissione di avviare i negoziati di adesione. Riteniamo che il paese sia pronto per un livello superiore di integrazione con l’Europa; di fatto, i negoziati di adesione sono il nostro strumento più efficace per sostenere le riforme.</p>
      <p sl="en">Devo tuttavia rendervi partecipi della mia preoccupazione per i recenti sviluppi. Nella nostra raccomandazione si conferma il sufficiente raggiungimento dei criteri politici, ma si rileva la necessità di ulteriori sforzi nella maggior parte degli altri ambiti. Gli sviluppi per quest’anno non hanno mostrato i progressi attesi.</p>
      <p sl="en">La Commissione ha esortato ripetutamente al dialogo politico, alla riforma giudiziaria e della pubblica amministrazione, alla lotta alla corruzione, alla libertà di espressione e all’attuazione dell’accordo quadro di Ohrid.</p>
      <p sl="en">Ho avuto un incontro molto interessante il 24 marzo a Bruxelles con il Primo ministro Gruevski. Abbiamo concordato di intensificare gli sforzi per riportare l’agenda dell’Unione europea a un livello di priorità alto per il paese. La Commissione sosterrà e controllerà il processo, anche per mezzo di un dialogo costante con il governo sull’adesione.</p>
      <p sl="en">Per quanto riguarda le elezioni, ci aspettiamo che i leader facciano il possibile per garantire che siano pienamente trasparenti e in linea con i migliori standard internazionali. La scelta dei tempi dipenderà soltanto da loro.</p>
      <p sl="en">Ribadisco che la libertà di espressione è fondamentale e che i giornalisti devono poter esprimere liberamente le proprie opinioni. La Commissione si aspetta regolari processi e un’applicazione non selettiva della legge.</p>
      <p sl="en">Anche la lotta alla corruzione va perseguita con convinzione. Condivido pienamente la rilevanza attribuita alla questione nella relazione del Parlamento europeo e accolgo con favore i vostri suggerimenti concernenti il rafforzamento della supervisione in tale ambito.</p>
      <p sl="en">Per me, il decimo anniversario dell’accordo quadro di Ohrid, quest’estate, costituirà un’opportunità per fare il punto sull’attuazione, per riunire tutte le comunità del paese e per rinnovare l’impegno ad affrontare le sfide attuali.</p>
      <p sl="en">Infine, per quanto riguarda la supervisione a seguito della liberalizzazione dei visti, è necessario rivedere le misure adottate al fine di evitare abusi del regime dei visti. I paesi dai quali è possibile accedere senza visto all’Unione europea devono adottare tutte le misure necessarie per limitare le richieste infondate di asilo.</p>
      <p sl="en">Il 2011 è un anno importante per l’intera regione. Io e il Presidente Barroso la visiteremo insieme partendo domani e concludendo la visita sabato a Ohrid. Mostreremo il nostro impegno ai paesi della regione e, nel contempo, sottolineeremo come essi debbano fare il possibile per apportare un impulso positivo all’allargamento. È importante che Skopje svolga un ruolo attivo ed è, pertanto, essenziale risolvere la questione del nome. Entrambe le parti hanno ribadito il proprio impegno a trovare una soluzione, ma avrei sperato che tale impegno fosse emerso con maggiore chiarezza nel recente ciclo di negoziati di New York.</p>
      <p sl="en">Ho ripetutamente sollevato la questione, esortando entrambe le parti a mantenere il loro pieno impegno e so che i due Primi ministri, nel corso dei loro contatti diretti, hanno già investito notevoli energie per raggiungere un accordo accettabile per entrambi. Mi auguro che riescano a capitalizzare tali sforzi entro quest’anno. Raggiungere una soluzione sarebbe un importante passo avanti per rendere il 2011 un anno promettente per l’allargamento.</p>
      <p sl="en">Vi ringrazio anche per i commenti e le richieste riguardanti il programma IPA, a dimostrazione concreta del fatto che non ci limitiamo a valutare e criticare i paesi, ma sosteniamo i loro sforzi in modo molto concreto. Concordo pienamente con voi che tale strumento va utilizzato nella maniera più efficiente e più efficace possibile.</p>
      <p sl="en">Prendo nota delle vostre richieste di ulteriori stanziamenti di fondi per la disoccupazione, i trasporti e l’ambiente da sommare al nostro impegno attuale.</p>
      <p sl="en">Per la maggior parte dei componenti IPA la scelta dei progetti spetta alle autorità nazionali e ciò riveste un’importanza particolare per l’appartenenza al paese. Inoltre, per il periodo 2011-2013, stiamo introducendo, congiuntamente alle autorità nazionali, una strategia settoriale, ossia ci concentreremo sui settori che richiedono più sostegno, preparando una pianificazione pluriennale. In tale contesto, i vostri suggerimenti costituiscono un prezioso contributo per il dialogo di programmazione in corso.</p>
      <p sl="en">Per concludere, ritengo che la Commissione e il Parlamento si trovino concordi in merito ai risultati raggiunti dal paese e alle rimanenti sfide. Mi auguro che la questione del nome si risolva davvero a breve e prima che venga emessa la sentenza della Corte internazionale di giustizia, attesa per l’autunno. Ci rendiamo tutti ben conto che l’Unione europea deve svolgere il suo ruolo fornendo gli incentivi giusti. Siamo a un punto critico con il paese, che può proseguire verso l’Europa, con reciproco vantaggio, oppure rimanere fermo mentre il resto della regione avanza. È giunto il momento per tutti noi di adempiere le nostre responsabilità e i nostri impegni.</p>
    </intervention>
    <intervention id="3-623-000" speaker_id="34232" name="Kristian VIGENIN" is_mep="True" mode="spoken" nationality="Bulgaria" birth_date="12-06-1975" birth_place="Sofia" p_group="Group of the Progressive Alliance of Socialists and Democrats in the European Parliament" m_state="BG">
      <p sl="bg">a nome del gruppo S&amp;D. – Signor Presidente, signori rappresentanti della Commissione e del Consiglio, onorevoli deputati, mi sono assunto la responsabilità di presentare la risoluzione del Parlamento europeo sulla relazione 2010 relativa ai progressi compiuti dall’ex Repubblica jugoslava di Macedonia. Vorrei sottolineare che il relatore precedente, l’onorevole Thaler, ha svolto un lavoro eccellente. Abbiamo una relazione obiettiva che mi auguro riceva ampio sostegno nella votazione di domani.</p>
      <p sl="bg">Nel 2011 il processo di allargamento nell’intera regione di Balcani occidentali potrebbe ricevere un nuovo impulso: la Croazia sta completando i negoziati di adesione, la Serbia sta per ricevere l’approvazione da parte della Commissione europea ad avviare i negoziati e la Macedonia deve fare il possibile per non restare sempre più indietro in questo processo.</p>
      <p sl="bg">Il problema fondamentale è risolvere la disputa con la Grecia a proposito del nome. Le elezioni anticipate forniranno al nuovo governo entrante l’occasione di usare la fiducia dell’elettorato per prendere una decisione definitiva a riguardo. Deve essere chiaro che posticipare il processo comporterebbe un costo sempre più alto per i cittadini macedoni. Ci auguriamo che i leader del paese siano coraggiosi e lungimiranti. Sarà possibile anche cercare la mediazione della Commissione europea affinché si apra finalmente la strada verso l’adesione all’Unione europea per la ex Repubblica jugoslava di Macedonia.</p>
      <p sl="bg">Auspichiamo che il Consiglio tenga conto della posizione del Parlamento europeo e che i negoziati di adesione inizino il prima possibile. Ciononostante, il paese non deve limitarsi ad aspettare, ma deve attuare, nel frattempo, tutte le riforme necessarie che permetteranno di concludere i negoziati molto più rapidamente in futuro.</p>
      <p sl="bg">Il processo di costruzione di un sistema politico stabile deve continuare e uno degli elementi fondamentali a tal fine è il miglioramento della legislazione elettorale. Servono sia misure e normative più numerose ed efficaci contro la corruzione, sia riforme del sistema giudiziario e della pubblica amministrazione. Ci aspettiamo un impegno serio nel garantire l’indipendenza e la libertà dei mezzi di comunicazione.</p>
      <p sl="bg">Le relazioni interetniche sono motivo di preoccupazione. Il decimo anniversario dell’accordo quadro di Ohrid costituisce un’occasione per valutare i risultati ottenuti e per individuare nuovi obiettivi coinvolgendo tutti i gruppi etnici.</p>
      <p sl="bg">Mi auguro che l’integrazione europea e le necessarie riforme nel paese trasmettano i messaggi chiave a tutte le principali forze politiche e che queste forniscano ampio sostegno anche dopo le elezioni.</p>
      <p sl="bg">Concludo comunicandovi che il Parlamento europeo nominerà a breve un relatore permanente al quale ci aspettiamo vengano mostrati il dovuto rispetto e la dovuta fiducia.</p>
      <a text="(L'oratore accetta di rispondere a una domanda presentata con la procedura del cartellino blu ai sensi dell'articolo 149, paragrafo 8)"/>
    </intervention>
    <intervention id="3-624-000" speaker_id="2229" name="Bernd POSSELT" is_mep="True" mode="spoken" nationality="Germany" birth_date="04-06-1956" birth_place="Pforzheim" p_group="Group of the European People's Party (Christian Democrats)" m_state="DE">
      <p sl="de">Signor Presidente, onorevole Vigenin, lei è intervenuto oggi in qualità di relatore e non in qualità di semplice oratore. È consapevole del fatto che il paese ha attuato imponenti riforme e compiuto enormi progressi? L’instabilità deriva dalle azioni dell’Unione europea. L’intervento dell’Unione europea e del Consiglio è stato impedito dalle tattiche ricattatorie della Grecia, apertamente affrontate dalla Presidenza ungherese. Lo sapeva o crede davvero a quanto ha affermato?</p>
    </intervention>
    <intervention id="3-625-000" speaker_id="34232" name="Kristian VIGENIN" is_mep="True" mode="spoken" nationality="Bulgaria" birth_date="12-06-1975" birth_place="Sofia" p_group="Group of the Progressive Alliance of Socialists and Democrats in the European Parliament" m_state="BG">
      <p sl="bg">Signor Presidente, non so che cosa non abbia capito, onorevole Posselt, nel mio intervento e cosa sarebbe in contraddizione con la relazione vera e propria e con l’opinione condivisa dalla commissione per gli affari esteri. Credo che non dovremmo fornire senza motivo alle autorità della ex Repubblica jugoslava di Macedonia l’occasione di usare dichiarazioni come le sue per scaricare sulla Commissione e sul Parlamento europeo la responsabilità delle riforme che non sono state effettuate e degli obiettivi che non sono stati raggiunti.</p>
      <p sl="bg">Ritengo che la relazione promuova le riforme, ma richieda anche ulteriori misure, il che è ovvio nel momento in cui vediamo che esistono problemi reali in un paese che potrebbe diventare un membro dell’Unione europea.</p>
    </intervention>
    <intervention id="3-626-000" speaker_id="96651" name="Eduard KUKAN" is_mep="True" mode="spoken" nationality="Slovakia" birth_date="26-12-1939" birth_place="Trnovec nad Váhom" p_group="Group of the European People's Party (Christian Democrats)" m_state="SK">
      <p sl="en">a nome del gruppo PPE. – Signor Presidente, ci troviamo di fronte a una relazione equilibrata e obiettiva e desidero ringraziare tutti i colleghi che hanno contribuito alla sua stesura. La relazione riveste un’importanza notevole per il futuro del paese e per il suo processo di integrazione con l’Unione europea.</p>
      <p sl="en">La ex Repubblica jugoslava di Macedonia è un paese candidato dal 2005 e adesso, per la seconda volta, la Commissione ha raccomandato l’apertura dei negoziati. Noi sosteniamo tale raccomandazione e la relazione fa di nuovo appello al Consiglio affinché apra immediatamente i negoziati. Ritengo si tratti di una richiesta opportuna. La ex Repubblica jugoslava di Macedonia ha bisogno dell’agenda europea come incentivo per i futuri cambiamenti positivi.</p>
      <p sl="en">Detto ciò, non dobbiamo fare concessioni alla ex Repubblica jugoslava di Macedonia, ma dobbiamo motivare i suoi politici a crescere e a lavorare all’agenda europea. Il paese ha recentemente vissuto una crisi politica durante la quale una parte dell’opposizione ha boicottato il parlamento. Non è questo il modo di condurre il dibattito politico; i contrasti politici devono essere affrontati con il dialogo, fondandosi sulle istituzioni democratiche create allo scopo. Pertanto, mi auguro che le elezioni anticipate fissate per giugno 2011 contribuiranno a chiarire la situazione. Tali elezioni dovranno essere trasparenti, libere ed eque e si dovranno svolgere in linea con tutti i pertinenti standard internazionali e con la partecipazione di tutti i partiti politici.</p>
      <p sl="en">Le questioni della cooperazione internazionale e delle relazioni con gli Stati confinanti sono particolarmente importanti per questi ultimi e per la ex Repubblica jugoslava di Macedonia. Mi auguro che la principale controversia che ha impedito al paese di avviare i negoziati si risolva a breve. In conclusione, lasciatemi dire che noi, in qualità di politici, dobbiamo apportare alla regione maggiore lungimiranza e una veduta più ampia. È nostro dovere e nostra responsabilità indurre cambiamenti positivi nel paese.</p>
    </intervention>
    <intervention id="3-627-000" speaker_id="96825" name="Norica NICOLAI" is_mep="True" mode="spoken" nationality="Romania" birth_date="27-01-1958" birth_place="Sinaia" p_group="Group of the European People's Party (Christian Democrats)" m_state="RO">
      <p sl="ro">a nome del gruppo ALDE. – Signor Presidente, restando in tema di lungimiranza sull’allargamento, il gruppo dell'Alleanza dei Liberali e dei Democratici per l'Europa sostiene l’avvio immediato dei negoziati. Signor Presidente, non vorrei che la Macedonia si unisse alla Turchia divenendo uno degli Stati che, per parafrasare Talleyrand, danzano piuttosto che avanzare verso le proprie aspirazioni europee.</p>
      <p sl="ro">Nonostante la relazione (e devo ringraziare il relatore precedente, l’onorevole Thaler, per l’equilibrio e l’obiettività dimostrati nel redigerla) concluda che la situazione in Macedonia è migliorata per diversi aspetti, ritengo che la soluzione di aprire i negoziati contribuirebbe ad accelerare le riforme e a creare una base democratica e un’opportunità reale per il paese di diventare uno Stato membro dell’Unione europea.</p>
      <p sl="ro">Paradossalmente, il popolo macedone, a differenza dal popolo islandese, è convinto nell’abbracciare i valori europei. Nel caso degli islandesi, il gruppo di persone che hanno interesse nel condividere i nostri valori è molto limitato; in Macedonia, invece, il giudizio della leadership politica non è favorevole. Ritengo che quest’ultimo parere non debba prevalere.</p>
    </intervention>
    <intervention id="3-628-000" speaker_id="96726" name="Marije CORNELISSEN" is_mep="True" mode="spoken" nationality="Netherlands" birth_date="09-03-1974" birth_place="Leeuwarderadeel" p_group="Group of the Greens/European Free Alliance - Vice" m_state="NL">
      <p sl="en">a nome del gruppo Verts/ALE. – Signor Presidente, la commissione per gli affari esteri ha steso una relazione equilibrata sui progressi realizzati dalla Macedonia e noi verdi saremo lieti di sostenerlo. Da una parte, è anche più critica rispetto all’anno scorso verso le autorità macedoni, che devono adoperarsi per la stabilità politica, cessare qualsiasi provocazione verso le minoranze etniche e gli Stati confinanti e garantire la libertà di espressione e dei mezzi di comunicazione. Dall’altra parte, richiede in modo chiaro l’apertura dei negoziati. Il paese soddisfa i criteri, quindi lo merita.</p>
      <p sl="en">Mi auguro che la Grecia rispetti il consiglio della Commissione e del Parlamento di smettere di bloccare il processo di adesione. Potrà sempre frenare sulla decisione finale, se davvero lo desidera. Spero vivamente che la Macedonia continui a impegnarsi per diventare una democrazia europea matura, indipendentemente da quello che farà la Grecia. Il dialogo sull’adesione appena ricordato dal Commissario Füle sembra promettente. La riforma è, in ogni caso, positiva.</p>
    </intervention>
    <intervention id="3-629-000" speaker_id="4521" name="Charles TANNOCK" is_mep="True" mode="spoken" nationality="United Kingdom" birth_date="25-09-1957" birth_place="Aldershot" p_group="European Conservatives and Reformists Group" m_state="GB">
      <p sl="en">a nome del gruppo ECR. – Signor Presidente, quest’anno celebreremo i 30 anni da quando il suo paese, la Grecia, è diventato membro dell’Unione europea. Da convinto filelleno, ritengo che la Grecia abbia contribuito in modo importante alla nostra Unione. Ne ha anche guadagnato molto, pertanto la ragione per cui la Grecia continui a negare gli stessi benefici a uno Stato confinante, la Macedonia, soltanto sulla base della dispita sul nome, resta incomprensibile per me e per molti miei connazionali.</p>
      <p sl="en">É ora che gli altri Stati membri adottino una linea molto più ferma con la Grecia a questo proposito. Avendo ricevuto un cospicuo pacchetto di rifinanziamento del debito dall’Unione europea per evitare il collasso della propria economia basata sull’euro, la Grecia non si trova nella posizione di poter immobilizzare l’intero processo di allargamento con uno Stato confinante. La Macedonia, come paese candidato, ha atteso a lungo e con pazienza di avviare i negoziati di adesione. Sarebbe disastroso ora se i continui rallentamenti portassero alla chiusura della Macedonia e al suo abbandono delle aspirazioni di adesione all’Unione europea e alla NATO.</p>
      <p sl="en">Si tratta di un rischio reale date la fragilità politica interna della Macedonia e le imminenti elezioni. Dobbiamo mandare un forte segnale di sostegno alle forze riformatrici e progressiste macedoni; in caso contrario, ci sarebbero ripercussioni negative in tutti i Balcani occidentali, una regione in cui le prospettive di adesione all’Unione europea sono il collante che tiene insieme paesi così irrequieti.</p>
    </intervention>
    <intervention id="3-630-000" speaker_id="26851" name="Nikolaos CHOUNTIS" is_mep="True" mode="spoken" nationality="Greece" birth_date="17-09-1953" birth_place="Lagadia Arkadias" p_group="Confederal Group of the European United Left - Nordic Green Left" m_state="GR">
      <p sl="el">a nome del gruppo GUE/NGL. – Signor Presidente, siamo favorevoli a un allargamento dell’Unione europea che includa tutti i paesi dei Balcani, qualora lo desiderino. Voglio, però, evidenziare, sulla base dei progressi relativi all’allargamento realizzati finora, che la cooperazione con tali paesi e il processo di adesione (particolarmente in un periodo di crisi economica) dovrebbero contribuire a uno sviluppo sostenibile e alla prosperità economica e sociale sia dei paesi interessati dall’allargamento, sia dell’Unione e dei suoi cittadini e non all’imposizione di politiche economiche che facciano sprofondare tali paesi nella recessione, aumentino la disoccupazione e taglino i diritti sociali. Inoltre, Commissario, credo che la procedura di adesione debba svolgersi in conformità con il diritto e le procedure internazionali, in questo caso, rispettando e sostenendo la procedura finalizzata a individuare una soluzione accettabile per tutti alla questione del nome, sotto l’egida delle Nazioni Unite.</p>
      <p sl="el">La questione è particolarmente importante e andrebbe risolta prima dell’apertura dei negoziati di adesione. Le forze politiche della ex Repubblica jugoslava di Macedonia devono prendere i provvedimenti necessari per evitare le pratiche e i comportamenti che aggravano il problema. La loro volontà politica, per quanto riguarda l’intenzione o meno di avviare la procedura di adesione, sarà giudicata su questo punto e non su missioni di tipo militare, come la missione in Afghanistan, anche questa considerata nella relazione uno dei successi del paese.</p>
    </intervention>
    <intervention id="3-631-000" speaker_id="99416" name="Nikolaos SALAVRAKOS" is_mep="True" mode="spoken" nationality="Greece" birth_date="15-02-1946" birth_place="Kalamata" p_group="Europe of freedom and democracy Group" m_state="GR">
      <p sl="el">a nome del gruppo EFD. – Signor Presidente, l’onorevole Thaler, relatore sulla ex Repubblica jugoslava di Macedonia, non è più in quest’Aula a seguito delle gravi accuse di cui tutti abbiamo letto sul Sunday Times . Per quanto mi riguarda, l’onorevole Thaler è innocente fino a prova contraria, ma, alla luce delle accuse sollevate contro di lui, la relazione in esame sulla ex Repubblica jugoslava di Macedonia non è credibile fino a prova contraria. In una lettera del 22 marzo al Presidente di quest’Aula, ho chiesto che la relazione non fosse messa ai voti finché non fossero stati resi pubblici i risultati dell’inchiesta in merito alla transazione in oggetto.</p>
      <p sl="el">Esorto, pertanto, gli onorevoli deputati ad astenersi da questa votazione al fine di conservare l’integrità e la credibilità di quest’Aula. Io personalmente mi asterrò. Devo comunque osservare che non condivido la posizione della Presidente in carica del Consiglio Győri, ma considero realistiche le opinioni del Commissario Füle e del relatore supplente.</p>
      <p sl="el">Hanno sottolineato come il paese sia infestato dalla corruzione, senza programmi all’orizzonte, e come rimangano immutate le relazioni tra i diversi gruppi etnici e il contrasto con la Grecia sulla questione del nome. è necessario prendere seriamente in considerazione questi punti nella relazione.</p>
    </intervention>
    <intervention id="3-632-000" speaker_id="34254" name="Dimitar STOYANOV" is_mep="True" mode="spoken" nationality="Bulgaria" birth_date="17-05-1983" birth_place="Sofia" p_group="Non" m_state="BG">
      <p sl="bg">Signor Presidente, concordo in parte con quanto affermato dal Commissario Füle, ossia con il fatto che si possono effettivamente osservare progressi concreti nello sviluppo della Macedonia verso l’Unione europea;permangono, però, anche numerose questioni irrisolte.</p>
      <p sl="bg">Ad esempio, il caso della registrazione dell’organizzazione non governativa bulgara Radko è rimasto in sospeso per anni presso la Corte suprema della Repubblica di Macedonia. Per essere più precisi, a motivo di tale registrazione e del relativo rifiuto, Radko ha vinto una causa presso la Corte europea dei diritti dell’uomo, con sede qui, molto vicino al nostro Parlamento, che condannava la Macedonia.</p>
      <p sl="bg">Le persone che si considerano bulgari e alle quali mi riferirò come “gruppo etnico bulgaro” per semplificare, anche se la definizione non è precisa, rimangono l’unico gruppo etnico della Macedonia senza un partito politico riconosciuto a causa della repressione, che continua già da 20 anni, contro chiunque dichiari di considerarsi bulgaro. La situazione è arrivata al punto che queste persone non hanno più la volontà di formare un partito politico come stanno facendo tutti gli altri gruppi etnici della Macedonia.</p>
      <p sl="bg">Ritengo che simili questioni rivestano un’importanza fondamentale e vadano risolte poiché fanno parte di quei criteri politici che, a mio parere (e su questo punto dissento dal Commissario) la Macedonia non ha soddisfatto. Fino a che non si risolveranno tali problemi, sarà impossibile avviare qualsiasi nuova fase dei negoziati di adesione della Macedonia all’Unione europea.</p>
    </intervention>
    <intervention id="3-633-000" speaker_id="1431" name="Marietta GIANNAKOU" is_mep="True" mode="spoken" nationality="Greece" birth_date="05-06-1951" birth_place="Gerakion " p_group="Group of the European People's Party (Christian Democrats)" m_state="GR">
      <p sl="el">Signor Presidente, ho ascoltato la Commissione, la cui relazione in questa occasione è stata molto più critica rispetto alla scorsa e tutti sappiamo cosa stia succedendo nel paese. Ho sentito gli onorevoli colleghi esprimere teorie senza precedenti, come, ad esempio, che, siccome la Grecia si trova in un periodo di crisi economica, dovrebbe rispondere “sì” a qualsiasi richiesta. Tengo a sottolineare, onorevoli colleghi, che finché la Grecia sarà in crisi non ci sarà governo che voglia avviare i negoziati al Consiglio e che la Grecia ha già dato prova della propria buona fede accettando la candidatura del paese.</p>
      <p sl="el">Pertanto, se la disputa sul nome, che si sta usando come uno schermo per fare propaganda e per cercare di dare priorità all’attuale situazione politica, non si risolverà, i negoziati non si avvieranno e nessun governo greco acconsentirà mai a niente del genere. Inoltre, voglio ricordare ai miei onorevoli colleghi che diversi paesi hanno impedito sul lungo periodo ad altri Stati (di aderire all’Unione europea. La Grecia, pertanto, non è condannabile per il aver esercitato un suo diritto assoluto ai sensi dei trattati del Consiglio.</p>
    </intervention>
    <intervention id="3-634-000" speaker_id="2295" name="Hannes SWOBODA" is_mep="True" mode="spoken" nationality="Austria" birth_date="10-11-1946" birth_place="Bad Deutsch Altenburg" p_group="Group of the Progressive Alliance of Socialists and Democrats in the European Parliament - Vice" m_state="AT">
      <p sl="de">Signor Presidente, signora Presidente in carica del Consiglio Győri, Commissario Füle, sono stato uno dei primi, o forse il primo, relatore sulla Macedonia in quest’Aula e osservo con rammarico gli sviluppi e i mancati sviluppi della situazione. In seguito, sono stato relatore per la Croazia e, in questo caso, è percettibile una chiara differenza: la Croazia ha avuto contrasti con i paesi confinanti, compresa la Slovenia, ma si è impegnata per risolverli. Non voglio attribuire tutte le colpe a una parte soltanto, ma, se la Macedonia non compirà sforzi adeguati per risolvere le proprie difficoltà, si tratterà, quanto meno, di un problema della Macedonia. Siamo onesti: non si può accrescere il senso d’identità di un paese erigendo una statua di Alessandro Magno in ogni piazza o intitolandogli un aeroporto. Bisogna voler risolvere i problemi.</p>
      <p sl="de">Perché è importante tale volontà? Il Commissario Füle ha fatto riferimento all’accordo quadro di Ohrid, che ha rappresentato uno sviluppo fondamentale. Tuttavia, meno il paese e il governo si sforzeranno per attuare le riforme interne e trovare una soluzione insieme alla Grecia, più la popolazione albanese del paese dirà: “Che ci facciamo in un paese che, di fatto, non ha possibilità di aderire all’Unione europea?”. Per questo è cosi importante che la Macedonia collabori con la Grecia per risolvere il problema.</p>
    </intervention>
    <intervention id="3-635-000" speaker_id="97968" name="Andrey KOVATCHEV" is_mep="True" mode="spoken" nationality="Bulgaria" birth_date="13-12-1967" birth_place="Sofia" m_state="BG">
      <p sl="bg">Signor Presidente, signora Presidente in carica del Consiglio Győri, Commissario, anche io desidero esprimere i miei ringraziamenti all’onorevole Vigenin per l’ottima presentazione della relazione in esame. La volontà politica dell’Unione europea è di integrare rapidamente e con successo tutti i paesi dei Balcani occidentali e di conferire loro la piena appartenenza alla famiglia europea.</p>
      <p sl="bg">Il problemi accumulatisi nel corso della storia, specialmente nei Balcani, si possono superare soltanto attraverso l’integrazione europea, che trasformerà i confini di questa parte d’Europa da simbolo di divisione a simbolo di unità, come nel caso, ad esempio, della Francia e della Germania.</p>
      <p sl="bg">La risoluzione tiene presente e accoglie positivamente i progressi realizzati dal paese, in particolare in campo economico. Nondimeno, sottolinea che il paese deve ancora completare l’ultimo tratto del cammino verso la piena adesione.</p>
      <p sl="bg">La risoluzione indica, inoltre, alcune aree di complessità, ossia le relazioni politiche e interetniche, le buone relazioni con gli Stati confinanti, la libertà dei mezzi di comunicazione e i diritti dei cittadini indipendentemente dall’origine etnica dichiarata. Quanti dichiarano apertamente di essere di origine bulgara, in particolare, sono talvolta oggetto di discriminazione.</p>
      <p sl="bg">La risoluzione fa riferimento anche all’importanza di conservare il patrimonio storico e culturale, che costituisce un importante valore europeo. È un bene che la risoluzione segnali esplicitamente la situazione del patrimonio culturale bulgaro in Macedonia. La fiducia va costruita con il rispetto delle verità storiche e non travisando e distorcendo inutilmente e in modo provocatorio la verità.</p>
      <p sl="bg">Mi auguro sinceramente che i cittadini macedoni superino i problemi del passato rapidamente in modo da poterli accogliere come cittadini dell’Unione europea a tutti gli effetti. Tuttavia il processo di superamento dei problemi richiede la volontà politica di tagliare i vincoli con quanti hanno fatto parte dei servizi segreti della ex Iugoslavia comunista e che sono infiltrati e impegnati in atti di provocazione nella vita politica, economica, mediatica e sociale della Macedonia, proprio come è successo, naturalmente, in altri paesi dell’Europa orientale.</p>
    </intervention>
    <intervention id="3-636-000" speaker_id="39319" name="Maria Eleni KOPPA" is_mep="True" mode="spoken" nationality="Greece" birth_date="01-03-1963" birth_place="Athina" p_group="Group of the Progressive Alliance of Socialists and Democrats in the European Parliament" m_state="GR">
      <p sl="el">Signor Presidente, pochi giorni fa il governo Gruevski ha annunciato le elezioni anticipate. Nel bel mezzo delle proteste contro le violazioni della libertà di stampa e a favore dell’indipendenza del sistema giudiziario e del piano di sviluppo urbano Skopje 2014, in un momento in cui il dialogo politico ha motivo per interrompersi, il Primo ministro Gruevski tenta la ritirata per poter avanzare.</p>
      <p sl="el">Se aggiungiamo all’infelice situazione interna la disputa irrisolta sul nome, le aspirazioni europee del paese saranno messe a dura prova. Il governo greco ha ripetutamente dimostrato di voler chiudere una volta per tutte l’argomento intensificando i contatti bilaterali tra i Primi ministri. Purtroppo, finora non vi sono stati esiti positivi, e non per colpa della Grecia.</p>
      <p sl="el">In queste circostanze, il Primo ministro Gruevski effettua le sue mosse preparatorie per le elezioni, cercando di persuadere l’opinione pubblica internazionale che è la Grecia a trovare espedienti sempre nuovi sulla questione del nome, opponendosi quindi continuamente a qualsiasi risoluzione che faccia la differenza. La responsabilità per il futuro europeo di questo paese è nelle sue mani e il paese è chiamato ad assumersi le proprie responsabilità.</p>
    </intervention>
    <intervention id="3-637-000" speaker_id="28125" name="Anna IBRISAGIC" is_mep="True" mode="spoken" nationality="Sweden" birth_date="23-05-1967" birth_place="Sanski Most" p_group="Group of the European People's Party (Christian Democrats)" m_state="SE">
      <p sl="sv">Signor Presidente, poiché ho soltanto un minuto, esporrò un punto soltanto. Quanto abbiamo appreso dall’allargamento fino ad ora è che le vere riforme iniziano solo dopo l’avvio dei negoziati. Non succederà che domani, una volta avviati i negoziati con la Macedonia, concluderemo anche questo processo. Siamo soltanto all’inizio.</p>
      <p sl="sv">Ci saranno in seguito numerose opportunità per bloccare il paese qualora la Grecia lo volesse, ma bloccarlo ora, in queste condizioni e con la particolare posizione geografica del paese è del tutto irresponsabile. La Macedonia si trova in una posizione molto delicata; farla aspettare oltre significherebbe mandare un segnale sbagliato e contribuirebbe soltanto ad accrescere il nazionalismo e a sostenere proprio quelle forze negative che vogliamo combattere con l’allargamento.</p>
    </intervention>
    <intervention id="3-638-000" speaker_id="23894" name="Anna ZÁBORSKÁ" is_mep="True" mode="spoken" nationality="Slovakia" birth_date="07-06-1948" birth_place="Zürich" p_group="Group of the European People's Party (Christian Democrats)" m_state="SK">
      <p sl="sk">Signor Presidente, nel tragitto da Strasburgo a Bruxelles, si attraversa il Lussemburgo due volte: prima nello Stato sovrano del Lussemburgo, poi nella regione belga che porta lo stesso nome. Se il Belgio avesse seguito la logica della Grecia mentre si stava costituendo l’Unione europea, questa oggi non esisterebbe.</p>
      <p sl="sk">La Macedonia è pronta ad aprire le trattative sull’adesione all’Unione europea, ma, se vuole continuare il suo sviluppo democratico, avrà bisogno del nostro aiuto e della nostra solidarietà, proprio come ne ha avuto bisogno la Grecia di recente. Rispetto pienamente il diritto di veto di ogni Stato membro quando si tratta di accettare nuovi membri, ma voglio esortare gli onorevoli deputati della Grecia a mostrare buona volontà e sostegno non solo per la relazione in esame, ma anche per l’emendamento che ripristina nel testo il riferimento alla lingua macedone come una delle lingue ufficiali.</p>
    </intervention>
    <intervention id="3-639-000" speaker_id="39726" name="László TŐKÉS" is_mep="True" mode="spoken" nationality="Hungary" birth_date="01-04-1952" birth_place="Cluj" p_group="Group of the European People's Party (Christian Democrats)" m_state="HU">
      <p sl="hu">Signor Presidente, i risultati ottenuti dalla Macedonia per quanto riguarda l’integrazione europea sono stati già giudicati molto positivamente nella relazione sul paese del febbraio dello scorso anno. La relativa decisione del Parlamento europeo ha, ancora una volta, raccomandato la risoluzione della disputa sul nome e l’avvio immediato dei negoziati di adesione. Ritengo inaccettabile e addirittura scandaloso che non si siano realizzati progressi rilevanti a tale proposito neanche nell’ultimo anno. Questo mette a repentaglio la credibilità dell’Unione europea stessa che, come la Presidenza ungherese, considera l’adesione dei paesi dei Balcani, ivi compresi Croazia e Macedonia, una delle sue priorità. Chiedo al Parlamento, al Consiglio e alla Commissione di sostenere l’avvio dei negoziati di adesione della Macedonia quanto prima, a prescindere dal nome.</p>
    </intervention>
    <intervention id="3-640-000" speaker_id="23808" name="Csaba Sándor TABAJDI" is_mep="True" mode="spoken" nationality="Hungary" birth_date="26-06-1952" birth_place="Kiskunfélegyháza" p_group="Group of the Progressive Alliance of Socialists and Democrats in the European Parliament" m_state="HU">
      <p sl="hu">Signor Presidente, mi trovo d’accordo con quanti sostengono che le responsabilità sono di entrambi. L’Unione europea e il Consiglio europeo sono responsabili del continuo rinvio dei negoziati di adesione, privandosi così di uno dei suoi strumenti più importanti, ossia la stabilizzazione della regione; la leadership macedone, dal canto suo, è responsabile di aver creduto che, qualora i negoziati non fossero stati avviati, non sarebbe stato necessario procedere con le riforme ricordate dal Presidente in carica del Consiglio Győri e dal Commissario Füle. Per quanto riguarda il nome, devo dire che, provenendo dall’Europa centrale ed essendo ungherese, trovo che la controversia tra Grecia e Macedonia sia oltremodo assurda. Considero inaccettabile la rigidità di entrambe le parti e mi domando come avrebbe reagito l’Unione europea se, ad esempio, l’Ungheria si fosse opposta all’adesione della Romania nel 2007. Non c’è stato mai un simile rischio in Ungheria e chiedo quindi a entrambe le parti di moderarsi.</p>
    </intervention>
    <intervention id="3-641-000" speaker_id="96653" name="Katarína NEVEĎALOVÁ" is_mep="True" mode="spoken" nationality="Slovakia" birth_date="10-11-1982" birth_place="Nitra" p_group="Group of the Progressive Alliance of Socialists and Democrats in the European Parliament" m_state="SK">
      <p sl="sk">Signor Presidente, è innegabile che la Macedonia abbia realizzato notevoli progressi nell’ultimo anno, nondimeno, c’è ancora margine di miglioramento in alcune aree fondamentali. A mio parere, le esigenze più importanti sono garantire l’indipendenza del sistema giudiziario, la libertà di espressione dei mezzi di comunicazione, una società civile più sana e un miglior dialogo politico.</p>
      <p sl="sk">Il Mediatore europeo ha avuto molto più lavoro da svolgere nell’ultimo anno, ma il numero delle raccomandazioni accettate dalla pubblica amministrazione è crollato. Concordo, pertanto, con l’opinione della Commissione secondo la quale la posizione del Mediatore europeo va rafforzata.</p>
      <p sl="sk">Accolgo comunque con favore i successi nel campo della protezione delle minoranze e dei diritti culturali. La Macedonia ha decisamente ridotto il numero di rom che non possiedono documenti di identità, ma le loro condizioni di vita sono purtroppo ancora pessime e continuano a subire discriminazioni. Come tutti sappiamo, la questione non riguarda soltanto la Macedonia: la situazione dei rom ci conferma sempre di più come si tratti di un problema paneuropeo.</p>
      <p sl="sk">Malgrado i problemi, la Macedonia resta un paese stabile nella regione, con buoni rapporti con gli Stati confinanti e ritengo che sia ben avviata nel suo cammino verso l’Unione europea.</p>
    </intervention>
    <intervention id="3-642-000" speaker_id="96654" name="Jaroslav PAŠKA" is_mep="True" mode="spoken" nationality="Slovakia" birth_date="20-06-1954" birth_place="Banská Štiavnica" p_group="Europe of freedom and democracy Group - Vice" m_state="SK">
      <p sl="sk">Signor Presidente, la ex Repubblica jugoslava di Macedonia ha già espresso da tempo la volontà di aderire all’Unione europea. Secondo le informazioni che abbiamo a disposizione, il paese ora è pronto ad avviare le trattative per l’adesione ed è riuscito a rispettare i criteri politici necessari, compiendo progressi nella riforma della pubblica amministrazione, del sistema giudiziario e delle forze di polizia. Il sistema politico sembra stabile, i partiti politici dialogano tra loro e la situazione delle minoranze è migliorata. Si possono ancora esprimere riserve in merito all’indipendenza del sistema giudiziario, alla lotta alla corruzione e alla libertà di espressione dei mezzi di comunicazione, elementi con un impatto negativo sull’attività imprenditoriale e sull’afflusso di capitali dall’estero.</p>
      <p sl="sk">Sono stati, però, compiuti progressi nell’armonizzazione delle normative e delle linee politiche, specialmente per quanto riguarda la libera circolazione delle merci, la legge sulle società commerciali e sui servizi finanziari e anche in merito a giustizia, libertà e sicurezza. Sono pertanto certo che i cittadini della ex Repubblica jugoslava di Macedonia ora si aspettino, a ragione, che l’Europa libera tenda loro la mano in segno di amicizia. Troviamo la fiducia per aprire loro le porte dell’Unione europea.</p>
    </intervention>
    <intervention id="3-643-000" speaker_id="97011" name="Georgios KOUMOUTSAKOS" is_mep="True" mode="spoken" nationality="Greece" birth_date="17-09-1961" birth_place="Athina" p_group="Group of the European People's Party (Christian Democrats)" m_state="GR">
      <p sl="el">Signor Presidente, noi tutti, in quest’Aula, sosteniamo le aspirazioni europee della ex Repubblica jugoslava di Macedonia. Noi, e in particolare gli onorevoli deputati greci, vogliamo anche risolvere la questione, che perdura ormai da molto, del nome del paese.</p>
      <p sl="el">Questi sono i due obiettivi che sono di per sé strettamente collegati, ma che non procedono parallelamente, signor Commissario. Lei crede che si potranno raggiungere questi due obiettivi interconnessi sostenendo l’avvio immediato dei negoziati di adesione tra questo paese e l’Unione europea domani? Posso assicurarle che si verificherà esattamente il contrario: incentiveremo il governo Gruevski a un’intransigenza ancora maggiore, prolungando l’impasse dei negoziati sul nome e, di conseguenza, frenando ulteriormente le prospettive di adesione del paese.</p>
      <p sl="el">Adottare la relazione in esame domani costituirebbe un messaggio, una politica e una mossa sbagliati; per questo domani voterò contro la relazione in oggetto.</p>
    </intervention>
    <intervention id="3-644-000" speaker_id="2229" name="Bernd POSSELT" is_mep="True" mode="spoken" nationality="Germany" birth_date="04-06-1956" birth_place="Pforzheim" p_group="Group of the European People's Party (Christian Democrats)" m_state="DE">
      <p sl="de">Signor Presidente, come l’onorevole Swoboda, desidero mettere a confronto Croazia e Macedonia. Entrambi i paesi detengono un primato ammirevole per quanto riguarda le minoranze: sono tutte rappresentate nel governo, situazione che non si verifica nella maggior parte degli Stati membri dell’Unione europea. C’è, però, una differenza: in Croazia l’opposizione ha adottato perlopiù un approccio costruttivo, mentre in Macedonia l’opposizione socialista ha utilizzato tattiche di contrasto aggressive. Mi rammarico che alcuni onorevoli deputati oggi siano diventati strumento dell’opposizione socialista nel corso della campagna elettorale.</p>
    </intervention>
    <intervention id="3-645-000" speaker_id="photo_generic" name="Štefan Füle" is_mep="True" mode="spoken">
      <p sl="en">membro della Commissione. – Signor Presidente, come affermato nel progetto di risoluzione che stiamo discutendo oggi e nella relazione della Commissione relativa ai progressi compiuti del novembre 2010, il paese rispetta i criteri politici, ma deve mantenere lo slancio nel processo di riforma in tutti i settori. Questo rappresenta davvero una questione essenziale sulla quale tutti, come si evince dalla discussione, concordiamo.</p>
      <p sl="en">Ho già avuto modo di affermare che ci troviamo in un momento critico per il paese, che deve proseguire il suo cammino verso l’Europa mentre il resto della regione si evolve. La leadership del paese deve concentrarsi sul futuro per il bene dei suoi cittadini e avrà tutto il nostro sostegno in questa impresa.</p>
      <p sl="en">Aggiungo un’osservazione che ritengo importante per il paese oggetto della discussione e per l’intera regione. Non è la prima volta che vediamo un partito rappresentato in un parlamento abbandonare l’aula boicottando le attività del parlamento. La mia opinione personale è che un simile comportamento sia inaccettabile. Tutti i paesi aspiranti e i paesi candidati devono usare le istituzioni democratiche per rafforzarle e non metterle a repentaglio; devono imparare che la democrazia va esercitata all’interno delle istituzioni democratiche e non al di fuori di queste.</p>
      <p sl="en">Mi auguro sinceramente che vi unirete a me nell’inviare ai paesi della regione un messaggio chiaro: i partiti politici, siano essi di destra o di sinistra, devono usare il carattere inclusivo del processo per lavorare insieme all’agenda europea anziché portare in strada la discussione.</p>
    </intervention>
    <intervention id="3-646-000" speaker_id="photo_generic" name="Enikő Győri" is_mep="True" mode="spoken">
      <p sl="hu">Presidente in carica del Consiglio. – Signor Presidente, signor Commissario, onorevoli deputati, consentitemi di commentare un aspetto, ossia la disputa sul nome del paese, e permettetemi di iniziare affermando che sono profondamente solidale con l’insoddisfazione e persino con la rabbia degli onorevoli deputati in merito. Non c’è niente di peggio della situazione in cui una questione per noi è a un punto morto e, anche se un paese ottiene buoni risultati, non siamo in grado di riconoscerlo. Considero essenziale il mantenimento di buone relazioni con gli Stati confinanti e l’allargamento è possibile solo con questi presupposti. Parte di ciò deve essere il raggiungimento di una soluzione accettabile per entrambi attraverso negoziati patrocinati dalle Nazioni Unite.</p>
      <p sl="hu">Il Consiglio accoglie con favore il dialogo ad alto livello in corso e confida che produca risultati. Al momento, l’attenzione si concentra sul caso sottoposto alla Corte internazionale di giustizia, le cui argomentazioni orali sono state esposte tra il 21 e il 30 marzo. La decisione finale è attesa per il settembre 2011, ma il fatto che la controversia sul nome rimanga senza soluzione e il protrarsi di negoziati finora infruttuosi non devono costituire un pretesto per rallentare le riforme nel paese. La Presidenza ungherese ha condotto intensi negoziati bilaterali con le parti interessate prima dell’inizio del proprio turno di Presidenza, esortando le parti a trovare una soluzione. Spetta a loro, però, trovare tale soluzione; anche se chiunque può liberamente aiutare, in definitiva, dipende tutto da loro.</p>
      <p sl="hu">Esortiamo quindi costantemente al dialogo e alla ricerca di una soluzione. Mi rammaricherei profondamente se non riuscissimo a compiere progressi a riguardo durante la Presidenza ungherese e, come ho già affermato, il mio rammarico non sarebbe soltanto per la ex Repubblica jugoslava di Macedonia, ma per l’intera regione, il cortile dell’Unione europea per il quale è giunto il momento di non essere più un cortile, ma parte integrante dell’Unione europea. Deve essere importante per noi riuscire, finalmente a compiere progressi in merito. Molte grazie, signor Presidente.</p>
    </intervention>
    <intervention id="3-647-000" speaker_id="28576" is_mep="True" mode="spoken" role="Presidente" name="Stavros LAMBRINIDIS" nationality="Greece" birth_date="06-02-1962" birth_place="Athina" p_group="Group of the Progressive Alliance of Socialists and Democrats in the European Parliament" m_state="GR">
      <p sl="unknown">Comunico di aver ricevuto una proposta di risoluzione ai sensi dell’articolo 110, paragrafo 2 del regolamento.</p>
      <p sl="unknown">La discussione è chiusa.</p>
      <p sl="unknown">La votazione si svolgerà domani alle 12.00.</p>
      <p sl="unknown">Dichiarazioni scritte (articolo 149 del regolamento)</p>
    </intervention>
    <intervention id="3-648-000" speaker_id="96846" name="George BECALI" is_mep="True" mode="written" nationality="Romania" birth_date="25-06-1958" birth_place="Brăila" p_group="Non" m_state="RO">
      <p sl="ro">Sono nello stesso tempo soddisfatto e dispiaciuto per la discussione odierna: sono dispiaciuto perché sono passati già sei anni da quando il Consiglio ha concesso lo status di paese candidato alla Repubblica di Macedonia senza fissare una data per l’avvio dei negoziati, malgrado i progressi compiuti.</p>
      <p sl="ro">Esaminando la relazione dell’onorevole Vigenin riconosco molte delle richieste avanzate al mio paese, la Romania, durante il periodo di preadesione. Noto però che, malgrado le risposte rapide e specifiche della Repubblica di Macedonia, non abbiamo compiuto alcun progresso per quanto riguarda l’apertura dei negoziati. Ritengo che il percorso verso l’adesione all’Europa della Repubblica di Macedonia stia durando fin troppo e non vogliamo che i suoi cittadini perdano, un giorno, l’ottimismo e la speranza.</p>
      <p sl="ro">Mi unisco al relatore nell’esortare la Commissione, il Consiglio e l’Alto rappresentante ad iniziare a sviluppare un meccanismo di arbitraggio applicabile a tutti per risolvere le questioni bilaterali, compresa la controversia con la Grecia sul nome del paese. Si tratta di una prova importante non solo per la politica estera comune dopo il trattato di Lisbona, ma anche per la capacità dell’Unione di risolvere le controversie ai propri confini.</p>
    </intervention>
    <intervention id="3-649-000" speaker_id="96714" name="Jiří HAVEL" is_mep="True" mode="written" nationality="Czechia" birth_date="20-08-1957" birth_place="Praha" p_group="Group of the Progressive Alliance of Socialists and Democrats in the European Parliament" m_state="CZ">
      <p sl="cs">L’ultima relazione di valutazione sulla ex Repubblica jugoslava di Macedonia non è né peggiore, né migliore delle precedenti. Tutti sappiamo, però, che il contenuto di tali relazioni non costituisce l’ostacolo principale all’avvio dei negoziati di adesione; il vero ostacolo è la controversia con la Grecia sul nome, senza la quale probabilmente le trattative sarebbero già aperte. L’Unione europea, pertanto, deve avere un ruolo più determinante ai fini della risoluzione, forse anche un ruolo decisivo. Dopo quasi 20 anni di ricerca infruttuosa di una soluzione, oggi è sicuramente il caso di valutare i passi successivi, tra cui le possibili modifiche ai meccanismi di negoziazione. La Commissione deve presentare proposte alternative. Con la nostra prolungata passività, abbiamo contribuito tutti al destino incerto dell’intero paese, il quale, anche dopo tanti anni, fa ancora riferimento all’Unione europea. Dobbiamo evitare che Parlamento, Commissione e Consiglio continuino a procrastinare l’avvio dei negoziati di adesione. Nessuno può prendere sul serio il “dialogo tra sordi” di Parlamento e Commissione da una parte e del Consiglio dall’altra, poiché mette a repentaglio la credibilità dell’Unione europea nel suo insieme. Non ci confondiamo: il sostegno per l’adesione all’Unione europea è ancora forte nella ex Repubblica jugoslava di Macedonia, ma è diminuito visibilmente nel lungo termine. La pazienza dei cittadini della ex Repubblica jugoslava di Macedonia, sia macedoni che albanesi, ha dei limiti, sebbene ognuno abbia ragioni diverse.</p>
    </intervention>
  </section>
  <section id="creitem37" title="17. Situazione in Côte d’Ivoire">
    <intervention id="3-651-000" speaker_id="28576" is_mep="True" mode="spoken" role="Presidente" name="Stavros LAMBRINIDIS" nationality="Greece" birth_date="06-02-1962" birth_place="Athina" p_group="Group of the Progressive Alliance of Socialists and Democrats in the European Parliament" m_state="GR">
      <p sl="en">L’ordine del giorno reca la dichiarazione del vicepresidente della Commissione e Alto rappresentante dell'Unione per gli affari esteri e la politica di sicurezza in merito alla situazione in Costa d’Avorio.</p>
    </intervention>
    <intervention id="3-652-000" speaker_id="photo_generic" name="Zsolt Németh" is_mep="True" mode="spoken">
      <p sl="en">a nome del Vicepresidente della Commissione/Alto rappresentante dell'Unione per gli affari esteri e la politica di sicurezza. – Signor Presidente, lo scorso lunedì le operazioni condotte in Costa d'Avorio dalle Nazioni Unite e dalla forza francese Licorne hanno permesso di neutralizzare l’artiglieria pesante concentrata nelle mani dell’ex Presidente Laurent Gbagbo. Queste armi sono state usate con frequenza nel corso delle ultime settimane allo scopo di terrorizzare la popolazione civile di Abidjan, con un bilancio elevato di morti e feriti. La neutralizzazione di queste armi rappresentava quindi un passo necessario per proteggere i civili ed è stata condotta ai sensi del mandato conferito dal Consiglio di Sicurezza delle Nazioni Unite con la risoluzione 1975.</p>
      <p sl="en">Subito dopo, le forze repubblicane fedeli al Presidente Alassane Ouattara, democraticamente eletto, hanno lanciato un’offensiva di terra contro l’ultima roccaforte di Laurent Gbagbo ad Abidjan, con l’obiettivo di spingerlo a lasciare il potere. Grazie a queste operazioni in corso, ci auguriamo che tutto il territorio della Costa d'Avorio sia stato ora portato sotto il controllo del suo legittimo governo. Mi rammarico che sia stato possibile raggiungere questo passaggio di potere soltanto pagando un prezzo elevato in termini di vite umane e sofferenze e che l'esito delle urne non sia stato sufficiente. Tuttavia, questa è una vittoria della democrazia in Africa e invia un messaggio importante a tutti quei paesi che in questo continente indicono elezioni politiche.</p>
      <p sl="en">Dal momento della sua sconfitta nelle elezioni presidenziali tenutesi il 28 novembre 2010, Gbagbo si è rifiutato di lasciare il potere nonostante gli osservatori internazionali avessero ritenuto che le elezioni si erano svolte in maniera regolare e trasparente e nonostante l'intera comunità internazionale, attraverso la certificazione delle Nazioni Unite, avesse riconosciuto il suo avversario, Alassane Ouattara, come presidente legittimamente eletto.</p>
      <p sl="en">Nel corso dei quattro mesi successivi, l'Ecowas, l'Unione africana e le Nazioni Unite hanno portato avanti una serie di iniziative volte a negoziare un pacifico passaggio di poteri. Desidero, pertanto, lodare queste organizzazioni per gli sforzi compiuti in nome della pace e della democrazia. Purtroppo Gbagbo ha rifiutato qualunque proposta di un passaggio di poteri pacifico, ostinandosi ad aggrapparsi illegalmente al potere. L’Unione europea lo ritiene personalmente responsabile dello spargimento di sangue e delle sofferenze inflitte agli ivoriani durante questi ultimi quattro mesi di crisi post-elettorale. Gbagbo deve essere chiamato a rispondere delle proprie azioni dinanzi ad una corte.</p>
      <p sl="en">L’Unione europea, attraverso l’Alto rappresentante, la baronessa Ashton, si è congratulata con il Presidente Ouattara per la sua vittoria pur essendo consapevole delle numerose sfide che lo attendono: egli, infatti, ha vinto la guerra, ma ora è chiamato a istituire la pace. È necessario ristabilire l’ordine pubblico in modo da permettere alle centinaia di migliaia di cittadini che avevano abbandonato le proprie case e addirittura il paese di sentirsi al sicuro e nelle condizioni appropriate per rientrare. Inoltre, l’economia deve essere rilanciata per porre fine agli ultimi dieci anni di recessione, stimolando la crescita e la creazione di nuovi posti di lavoro. La pubblica amministrazione deve riprendere a funzionare in modo da fornire i servizi pubblici necessari.</p>
      <p sl="en">Nel corso di questi lunghi anni di crisi l’Unione europea ha sostenuto la Costa d'Avorio e, attraverso la cooperazione comunitaria, ha fornito assistenza umanitaria e aiuti per il periodo successivo al conflitto, a favore della ricostruzione e della riconciliazione. Dal 2003 sono stati stanziati circa 500 milioni di euro; durante gli ultimi drammatici mesi l'Unione ha adottato una serie di misure restrittive volte a contrastare le persone e le organizzazioni che sostengono Gbagbo. Secondo i nostri partner africani tali azioni hanno fornito un valido sostegno nel corso della crisi. L’Unione europea deve continuare ad accompagnare la Costa d’Avorio in questo momento di cruciale importanza e, a tal riguardo, è in corso la preparazione di un pacchetto di aiuti che dovrà essere lanciato alla prima occasione possibile. È giunto il momento di iniziare a lavorare per stabilire la pace in Costa d’Avorio.</p>
    </intervention>
    <intervention id="3-653-000" speaker_id="96838" name="Cristian Dan PREDA" is_mep="True" mode="spoken" nationality="Romania" birth_date="26-10-1966" birth_place="Bucureşti" p_group="Group of the European People's Party (Christian Democrats)" m_state="RO">
      <p sl="fr">a nome del gruppo PPE. – Signor Presidente, gli eventi verificatisi nel corso delle ultime 24 ore in Costa d’Avorio sono sconcertanti. Era stata annunciata una resa imminente di Gbagbo, smentita in seguito, e, stanche di attendere i risultati delle estenuanti trattative, le forze repubblicane del Presidente Ouattara hanno lanciato un'offensiva su Abidjan.</p>
      <p sl="fr">In tutta questa confusione, non dobbiamo dimenticare le cause che hanno portato alla situazione attuale: negli ultimi quattro mesi sono state spezzate centinaia di vite umane e c’è un milione di sfollati e rifugiati. Non dobbiamo perdere di vista il quadro generale della situazione attuale, determinata dall’ostinazione di Laurent Gbagbo nel rifiutarsi di accettare l'esito delle urne e la sconfitta. Ritengo sia giunto finalmente il momento, dato che il suo regime sta collassando in seguito alle defezioni dei suoi sostenitori, che Gbagbo ceda il potere al legittimo Presidente Alassane Ouattara.</p>
      <p sl="fr">Inoltre, non dobbiamo dimenticare le violazioni dei diritti umani e del diritto umanitario perpetrate nel paese, che potrebbero costituire crimini contro l'umanità. Non dobbiamo lesinare gli sforzi per portare gli autori di queste violazioni dinanzi alla giustizia, inclusa la giustizia internazionale.</p>
      <p sl="fr">Desidero, infine, lodare le azioni intraprese dall'UNOCI, l’operazione delle Nazioni Unite in Costa d’Avorio, con il sostegno delle truppe francesi, volte ad applicare il mandato del Consiglio di Sicurezza delle Nazioni Unite per porre fine all'uso dell'artiglieria pesante e proteggere i civili.</p>
    </intervention>
    <intervention id="3-654-000" speaker_id="28174" name="Thijs BERMAN" is_mep="True" mode="spoken" nationality="Netherlands" birth_date="26-09-1957" birth_place="Coevorden" p_group="Group of the Progressive Alliance of Socialists and Democrats in the European Parliament" m_state="NL">
      <p sl="nl">a nome del gruppo S&amp;D. – Signor Presidente, la lotta per il potere in Costa d’Avorio sembra essere giunta ad una fine, dopo la morte di oltre 1 500 persone e dopo che circa un milione di persone nella regione sono rifugiati, interi quartieri sono stati saccheggiati e l’economia si sia arenata. La catastrofe che il paese si trova ad affrontare rappresenta il prezzo che Laurent Gbagbo ha dovuto pagare per non aver accettato la sconfitta. Il suo ostinato rifiuto di rispettare la decisione degli elettori deve essere nettamente condannato, insieme ad altri elementi: gli episodi di violenza degli ultimi mesi, le numerose violazioni dei diritti umani, le minacce, la violenza perpetrata contro il personale delle Nazioni Unite, i discorsi che istigavano all'odio e ai sequestri. Sono ancora in corso alcuni scontri a fuoco, ma la buona notizia è che è stato raggiunto un accordo affinché Gbagbo lasci il paese. La Costa d’Avorio è però in una situazione di emergenza e ora il cibo e l’acqua iniziano a scarseggiare per quanti non hanno osato lasciare le proprie abitazioni.</p>
      <p sl="nl">È di fondamentale importanza che il Presidente Alassane Ouattara riceva tutto il sostegno necessario nel processo di transizione verso il ritorno allo stato di diritto, grazie al quale i cittadini potranno vivere in pace e senza paure e che permetterà di ristabilire la libertà di stampa. Il ritorno allo stato di diritto è il primo fondamentale passo da compiere e il Presidente ha il dovere di assicurare che le sue truppe non usino la forza contro la popolazione. La disposizione di Ouattara di indagare sulle circostanze del tremendo massacro di Duékoué rappresenta un elemento sicuramente positivo. A prescindere da come gli ivoriani decideranno di ristabilire lo stato di diritto, attraverso i tribunali o una commissione per la verità e la riconciliazione, è chiaro che non esiste prescrizione per i crimini di guerra. La Corte penale internazione deve essere posta nelle condizioni adeguate per poter svolgere il proprio lavoro.</p>
      <p sl="nl">Le sanzioni hanno permesso di prosciugare le finanze di Gbagbo, ma siamo ora chiamati a garantire che queste stesse sanzioni siano rimosse non appena Ouattara assumerà il suo legittimo mandato perché tutto il paese è ormai in una situazione di stallo. Perfino i programmi per la fornitura di medicinali ai pazienti colpiti dall'HIV-AIDS sono ora a rischio. Signor Presidente, forniscono chi fornisce aiuti alla Costa d’Avorio non deve ora abbandonare il paese.</p>
    </intervention>
    <intervention id="3-655-000" speaker_id="4335" name="Marielle de SARNEZ" is_mep="True" mode="spoken" nationality="France" birth_date="27-03-1951" birth_place="Paris" p_group="Group of the Alliance of Liberals and Democrats for Europe - Vice" m_state="FR">
      <p sl="fr">a nome del gruppo ALDE. – Signor Presidente, proprio in queste ore, la fine della crisi in Costa d'Avorio è imminente e vorremmo tutti ricevere la notizia della resa di Gbagbo quanto prima.</p>
      <p sl="fr">La comunità internazionale è stata molto paziente; l’Unione Africana ha tentato più volte di intraprendere la strada della mediazione e per molti mesi le Nazioni Unite hanno deciso di non intervenire tra le due parti. L'operazione delle Nazioni Unite in Costa d’Avorio (UNOCI) è ora scesa in campo, con il sostegno della forza francese Licorne e nel rispetto della risoluzione del Consiglio di Sicurezza, con l'obiettivo di proteggere i civili dall'artiglieria pesante utilizzata dal regime al potere.</p>
      <p sl="fr">La crisi in Costa d’Avorio deve fungere da esempio per quanti rifiutano di lasciare il potere malgrado la sconfitta elettorale; questi devono comprendere che, d'ora in avanti, la comunità internazionale è determinata ad applicare la legge. Eppure, nei paesi dilaniati dalla guerra, in cui il concetto di nazionalità si sta ancora evolvendo, non è possibile accontentarsi di proclamare un vincitore. Siamo chiamati ad operare a favore della riconciliazione nazionale e dobbiamo inviare questo messaggio a Ouattara, che avrà il compito di istituire un governo di unità nazionale.</p>
      <p sl="fr">Le parti si sono accusate a vicenda di massacri e crimini contro l’umanità ed è quindi necessario avviare indagini per ripartire le colpe e amministrare la giustizia. Quest’ultima può comportare vendetta, ma può anche portare pace. Permettetemi di appellarmi a favore di questa seconda opzione, se può consentire alla Costa d'Avorio di riscoprire la pace e la stabilità e di ritornare alla crescita e allo sviluppo.</p>
    </intervention>
    <intervention id="3-656-000" speaker_id="96815" name="Judith SARGENTINI" is_mep="True" mode="spoken" nationality="Netherlands" birth_date="13-03-1974" birth_place="Amsterdam" p_group="Group of the Greens/European Free Alliance" m_state="NL">
      <p sl="nl">a nome del gruppo Verts/ALE – Signor Presidente, sono un po' confusa perché la Presidenza ungherese ha affermato che Ouattara ha vinto la guerra e ora è chiamato ad istituire la pace. Ho seguito la televisione per tutto il giorno e mi sono tenuta costantemente aggiornata circa gli sviluppi della situazione: mi sembra che Ouattara stia ancora cercando di vincere la guerra. Probabilmente accadrà, come sembra, ma questa meta appare ancora piuttosto lontana.</p>
      <p sl="nl">Quando riuscirà ad assumere la sua carica di Presidente, si lascerà alle spalle quattro mesi di miseria, che hanno portato allo stato di collasso in cui versa il paese, a un’economia in frantumi, alle uccisioni e della agli scontri tra la popolazione. Questo sicuramente non è il modo migliore per cominciare un nuovo mandato di governo! Mi sembra che le nostre affermazioni siano un po’ confuse, se usiamo espressioni quali "una vittoria per la democrazia in Africa" per descrivere elezioni che sono sfociate in guerra. Tuttavia, ancor più grave è il fatto che il paese abbia risposto alle elezioni in questo modo.</p>
      <p sl="nl">Come dovremmo agire noi europei se Ouattara riuscisse ad assumere la propria carica? Con il boicottaggio del cacao abbiamo dimostrato di poter adottare misure rapide e di utilizzare gli scambi commerciali per promuovere la democrazia. La Costa d’Avorio è uno dei paesi ACP e, in quanto tale, riceve aiuti allo sviluppo da noi; è quindi necessario inserire il dialogo politico in questo quadro generale. Dobbiamo avviare il dialogo politico con un uomo in grado di rimettere insieme tutte le parti del paese e che deve dimostrare a noi, al resto del mondo, ma soprattutto alla sua gente, di essere in grado di andare oltre questa violenza e di farne ammenda.</p>
    </intervention>
    <intervention id="3-657-000" speaker_id="96858" name="Marie-Christine VERGIAT" is_mep="True" mode="spoken" nationality="France" birth_date="23-09-1956" birth_place="Roanne" p_group="Confederal Group of the European United Left - Nordic Green Left" m_state="FR">
      <p sl="fr">a nome del gruppo GUE/NGL. – Signor Presidente, è difficile esprimersi sulla situazione in Costa d’Avorio in quanto è in costante mutamento ed estremamente confusa.</p>
      <p sl="fr">In primo luogo, desidero ringraziare i relatori ombra che questa mattina hanno lavorato sulla proposta di risoluzione che sarà presentata domani. Tutti abbiamo collaborato per garantire una proposta equa e lungimirante. Siamo tutti consapevoli che le atrocità sono state probabilmente commesse da entrambe le parti in causa e che i colpevoli dovranno essere portati dinanzi ad una corte, a prescindere dalla loro identità.</p>
      <p sl="fr">La popolazione ivoriana è stata la principale vittima della situazione nel paese. Le Nazioni Unite, presenti sul campo con l’operazione delle Nazioni Unite in Costa d’Avorio (UNOCI), non sono state in grado di proteggere i civili e, ancor peggio, sono intervenute, con il sostegno della forza militare francese, contro una delle due parti, giustificandosi con una risoluzione delle Nazioni Unite del 1975, 36 anni fa. Ieri il Presidente dell’Unione africana, Obiang Nguema, ha denunciato questa situazione in termini molto chiari. Fortunatamente, l’UNOCI non sembra essere coinvolta nell’attacco finale attualmente in corso, sferrato dagli uomini di Ouattara.</p>
      <p sl="fr">Alla luce di quanto detto, non intendiamo essere collegati alla risoluzione e non voteremo a suo favore. Siamo tutti ben consapevoli del ruolo della Francia in Africa: la Françafrique ha causato notevoli danni e continua a provocarne. Le autorità francesi peraltro non fanno mistero della propria politica, dichiarando di voler proteggere e mantenere gli interessi della Francia.</p>
    </intervention>
    <intervention id="3-658-000" speaker_id="1164" name="Bruno GOLLNISCH" is_mep="True" mode="spoken" nationality="France" birth_date="28-01-1950" birth_place="Neuilly-sur-Seine" p_group="Non" m_state="FR">
      <p sl="fr">Signor Presidente, l'aspetto terribile delle nostre società moderne, in particolare della società europea e, ancor più nello specifico, di questa Camera, è la mentalità generalizzata del gregge, ovvero la tendenza a comportarci come pecore.</p>
      <p sl="fr">Eccezion fatta per gli ultimi due onorevoli colleghi, tutti hanno semplicemente ripetuto meccanicamente quanto letto sui giornali, sentito alla radio o visto in televisione. Tutti ci dicono che Ouattara ha vinto le elezioni, il che è possibile, ma non è sicuramente evidente.</p>
      <p sl="fr">Tutti ci dicono che il brutale intervento militare condotto ieri era un mezzo per neutralizzare l'artiglieria pesante. Questi avvenimenti sono presentanti con toni pacati, ma in realtà neutralizzare l’artiglieria pesante è sinonimo di bombardare. In quanto ufficiale riservista, ho potuto vedere con i miei occhi gli effetti dei bombardamenti e posso dirvi che uccidono le persone, le bruciano e le fanno saltare in aria; sono un’azione militare condotta a favore di una fazione e contro l'altra. Un simile intervento potrebbe essere giustificabile, ma, in questa sede, tra deputati e rappresentanti politici, dovremmo essere abbastanza coraggiosi da dire la verità.</p>
      <p sl="fr">Siamo stati informati che queste armi dovevano essere utilizzate per terrorizzare la popolazione civile. Ma in una guerra civile anche alcuni civili sono armati, soprattutto se una parte possiede Kalashnikov e riceve il sostegno di metà dell’esercito nazionale. Ritengo, pertanto, doveroso porre fine a questa ipocrisia; abbiamo compiuto azioni brutali a favore di una parte e contro l’altra: erano giustificate? Forse sì.</p>
      <p sl="fr">Desidero concludere affermando che non capisco come Ouattara possa essere considerato innocente per le atrocità commesse dalle sue truppe, mentre su Gbagbo ricadono sempre tutte le colpe delle brutalità perpetrate dai suoi uomini.</p>
      <a text="(L’oratore accetta di rispondere a un’interrogazione presentata con la procedura del cartellino blu ai sensi dell’articolo 149, paragrafo 8)"/>
    </intervention>
    <intervention id="3-659-000" speaker_id="96838" name="Cristian Dan PREDA" is_mep="True" mode="spoken" nationality="Romania" birth_date="26-10-1966" birth_place="Bucureşti" p_group="Group of the European People's Party (Christian Democrats)" m_state="RO">
      <p sl="fr">Signor Presidente, desidero chiedere all’onorevole Gollnisch quale ritiene sia il significato delle elezioni e se questo implica che la vittoria di Ouattara debba portarlo ad assumere il potere. È una questione di legittimità democratica pura e semplice.</p>
      <p sl="fr">Mi sono recato in Costa d’Avorio nel ruolo di capo della missione di osservazione elettorale e posso garantire la validità delle elezioni e che v’è stato un solo chiaro ed inequivocabile vincitore.</p>
    </intervention>
    <intervention id="3-660-000" speaker_id="1164" name="Bruno GOLLNISCH" is_mep="True" mode="spoken" nationality="France" birth_date="28-01-1950" birth_place="Neuilly-sur-Seine" p_group="Non" m_state="FR">
      <p sl="fr">Signor Presidente, onorevole Preda, ho poc’anzi affermato che Ouattara ha vinto le elezioni, ma non credo sia così lampante come si ritiene. In ogni caso, la Corte costituzionale della Costa d’Avorio non è di quest’avviso, nonostante sia stata composta su basi politiche, proprio come la Corte costituzionale francese. Dal canto mio, sarei molto lieto se prendessimo in esame le elezioni francesi. Rappresento un gruppo che conta milioni di elettori, con un leader che ha raggiunto l’ultimo turno delle elezioni presidenziali, ma che non ha un solo deputato e neppure un solo senatore in seno al nostro parlamento nazionale. Ciononostante questa Camera rimane totalmente indifferente a questo scandalo specifico.</p>
      <a text="(Richieste di &quot;fuori tema&quot; dalla Camera)"/>
    </intervention>
    <intervention id="3-661-000" speaker_id="28280" name="Filip KACZMAREK" is_mep="True" mode="spoken" nationality="Poland" birth_date="22-11-1966" birth_place="Poznań" p_group="Group of the European People's Party (Christian Democrats)" m_state="PL">
      <p sl="pl">Signor Presidente, si dice che l’ex Presidente della Costa d’Avorio, Laurent Gbagbo, abbia affermato ieri di essere pronto ad arrendersi e abbia richiesto protezione alle Nazioni Unite. I negoziati per la resa di Gbagbo, avviati in seguito alla presa della residenza presidenziale di Abidjan da parte delle forze fedeli al Presidente democraticamente eletto Ouattara, sono dunque in fase di avanzamento. Secondo il Primo ministro Soro, la fine del potere di Gbagbo è ormai questione di ore: non ne sono certo, ma mi auguro sia così. Siamo però certi che i civili, inclusi donne e bambini, continuano ed essere uccisi nel conflitto armato. Gli scontri tra i sostenitori dei due politici hanno provocato circa 1 500 vittime e un milione di persone è stato costretto a lasciare le proprie case. Qualche giorno fa, uno dei consiglieri di Gbagbo ha affermato che perfino un possibile massacro ad Abidjan non sarebbe in grado di convincere l'ex Presidente ad ammettere la sua sconfitta nelle elezioni presidenziali e a lasciare il potere. È facile dunque prevedere quanto accadrà in Costa d’Avorio: una rapida fine degli scontri, la partenza dal paese dell’ex Presidente (con la conseguente stabilizzazione della situazione), l’amministrazione della giustizia per quanti hanno commesso crimini di guerra od omicidi e la conseguente stabilizzazione del paese. L’Unione europea deve sostenere queste misure.</p>
    </intervention>
    <intervention id="3-662-000" speaker_id="96686" name="Mitro REPO" is_mep="True" mode="spoken" nationality="Finland" birth_date="03-09-1958" birth_place="Heksinki" p_group="Group of the Progressive Alliance of Socialists and Democrats in the European Parliament" m_state="FI">
      <p sl="fi">Signor Presidente, siamo stati sicuramente molto celeri nell’aiutare la Libia, ma con la Costa d’Avorio siamo rimasti inermi sin da novembre. Le sanzioni imposte dal Consiglio rappresentano un passo nella giusta direzione, ma mi chiedo quando saranno rimosse. Per quale motivo sono state utilizzate per bloccare l’autorità portuale di Abidjan nell’esportazione dei semi di cacao e per chiudere la raffineria di petrolio? Se non aiutiamo, almeno non dovremmo provocare ulteriori danni perché le vittime innocenti saranno l’economia del paese e, sul lungo periodo, consumatori europei.</p>
      <p sl="fi">Laurent Gbagbo deve cedere e bisogna offrire sostegno a favore del rapido rientro dei rifugiati nelle loro abitazioni. I paesi confinanti, infatti, non sono in grado di gestire l'attuale volume di rifugiati. L’Unione europea è chiamata a contribuire all'organizzazione delle elezioni e alla creazione di istituzioni democratiche. Sarà tuttavia necessario non impedire il regolare svolgimento degli scambi commerciali regolare. La Costa d'Avorio è l'economia più prospera dell'Africa occidentale e la ripresa economica e l'accesso ai mercati europei dei prodotti esportati rappresentano l'elemento chiave per ristabilire il paese. Mi aspetto una risposta dalla Commissione.</p>
    </intervention>
    <intervention id="3-663-000" speaker_id="840" name="Charles GOERENS" is_mep="True" mode="spoken" nationality="Luxembourg" birth_date="06-02-1952" birth_place="Ettelbruck" m_state="LU">
      <p sl="fr">Signor Presidente, a differenza dell’onorevole Gollnisch, ritengo non sia possibile accettare l’indifferenza generale di fronte all’uccisione di civili, solo perché sono soggetti alla forza e alla violenza impiegate da un illegittimo capo di Stato.</p>
      <p sl="fr">La risoluzione 1975 del Consiglio di Sicurezza delle Nazioni Unite autorizza la comunità internazionale a bloccare un regime che utilizza le armi contro il proprio popolo. In questo caso, questo costituisce un progresso perché non siamo più costretti a rimanere a guardare impotenti mentre la popolazione civile è soggetta ad atrocità commesse dai propri leader.</p>
      <p sl="fr">Dobbiamo comunque accogliere di buon grado la possibilità di rompere il muro dell'indifferenza attraverso il diritto internazionale, ma dobbiamo anche garantire che vengano prese tutte le precauzioni del caso per assicurare che il ricorso alla forza militare rappresenti l'ultima spiaggia. Purtroppo in Costa d'Avorio il Presidente Gbagbo non ha compiuto alcuna azione per evitarlo.</p>
      <p sl="fr">Detto questo, oso sperare che la risoluzione 1975 sulla Costa d'Avorio e la risoluzione 1973 sulla Libia serviranno a dissuadere altri dall’impiegare la sovranità dello Stato come scusa per uccidere i propri cittadini. La recente posizione assunta dal Consiglio di Sicurezza delle Nazioni Unite, unita all'operato della Corte penale internazionale implica che i barbari atti commessi e lasciati nell'impunità presto non rappresenteranno più la regola, ma saranno l'eccezione.</p>
    </intervention>
    <intervention id="3-664-000" speaker_id="96854" name="Sabine LÖSING" is_mep="True" mode="spoken" nationality="Germany" birth_date="30-11-1955" birth_place="Göttingen" p_group="Confederal Group of the European United Left - Nordic Green Left" m_state="DE">
      <p sl="de">Signor Presidente, in un paese così diviso come la Costa d’Avorio, è possibile portare pace duratura attraverso la violenza e legittimare il vincitore delle elezioni presidenziali? Mi sembra molto difficile, soprattutto perché le cause reali del conflitto non sono state ancora risolte. Il paese è stato destabilizzato in seguito ai problemi economici dovuti principalmente ai programmi di aggiustamento strutturale della Banca mondiale. Le sanzioni che sono state rapidamente imposte, volte ad indebolire il governo di Gbagbo, hanno esacerbato la situazione e hanno generato una crisi umanitaria in Costa d’Avorio. La legittimità di entrambi i pretendenti alla presidenza è messa in discussione e i loro eserciti sono responsabili del massacro della popolazione civile.</p>
      <p sl="de">L'Occidente, ancora una volta, si è schierato da una parte e ora le Nazioni Unite stanno muovendo guerra insieme alle truppe francesi nel tentativo di garantire la vittoria di una parte nel conflitto. Saranno ancora una volta le potenze europee a decidere del destino del popolo africano, come è già avvenuto nell’era coloniale, questa volta però con il sostegno dell’ONU? Cosa ne è stato dei principi del diritto internazionale? È questo il principio su cui si fondando le Nazioni Unite? Anziché ricercare soluzioni pacifiche ai conflitti, le Nazioni Unite sembrano sostenere le guerre civili o schierarsi da un parte. Nell'interesse di chi?</p>
    </intervention>
    <intervention id="3-665-000" speaker_id="96860" name="Michèle STRIFFLER" is_mep="True" mode="spoken" nationality="France" birth_date="23-08-1957" birth_place="Mulhouse" p_group="Group of the European People's Party (Christian Democrats)" m_state="FR">
      <p sl="fr">Signor Presidente, onorevoli colleghi, desidero sottolineare che, tralasciando la crisi politica in Costa d'Avorio, ci troviamo ad affrontare una reale crisi umanitaria che potrebbe persistere.</p>
      <p sl="fr">La violenza seguita alle elezioni ha causato oltre un milione di sfollati interni e di rifugiati e questo flusso di persone potrebbe riaccendere la miccia delle tensioni già presenti nella regione. L’accordo politico attualmente in fase di elaborazione, onorevoli colleghi, non risolverà la crisi umanitaria. Dobbiamo riuscire a rispondere rapidamente per evitare il peggiore scenario possibile. Il caos ad Abidjan durerà per molti mesi, qualunque cosa accada.</p>
      <p sl="fr">Desidero congratularmi con la Commissione in merito alla decisione di quintuplicare la parte di bilancio inizialmente destinata all’assistenza, portando così il sostegno dell'Unione a oltre 30 milioni di euro. L’UE deve mobilitare tutte le risorse necessarie per aiutare i gruppi più vulnerabili e monitorare l’evolversi delle loro esigenze.</p>
      <p sl="fr">Dobbiamo garantire che i grandi spazi dedicati dai media alla situazione in Libia non oscurino la gravità della crisi umanitaria in Costa d'Avorio. Le attuali condizioni di sicurezza impediscono agli operatori umanitari di svolgere il proprio compito e di raggiungere le persone, il che è terribile.</p>
      <p sl="fr">Intendo concludere affermando che non vi deve essere spazio per l’impunità: dobbiamo impegnarci al massimo grado per garantire che sia fatta giustizia.</p>
    </intervention>
    <intervention id="3-666-000" speaker_id="2229" name="Bernd POSSELT" is_mep="True" mode="spoken" nationality="Germany" birth_date="04-06-1956" birth_place="Pforzheim" p_group="Group of the European People's Party (Christian Democrats)" m_state="DE">
      <p sl="de">Signor Presidente, sono sopreso dal fatto che la baronessa Ashton sia ancora una volta assente. Mi compiaccio tuttavia che a rappresentarla sia il mio amico, l'onorevole Németh, e preferisco vedere lui, il Commissario Füle o che chiunque altro coordini permanentemente la politica estera dell’Unione europea e non qualcuno che non è quasi mai presente in questa Camera.</p>
      <p sl="de">Per quanto attiene la questione in oggetto, vorrei sia chiaro che la Costa d’Avorio ovviamente presenta numerosi problemi che vanno risolti. Il Presidente Ouattara ha nettamente vinto le elezioni e possiede legittimità democratica, come condiviso anche dall’Unione africana e da molti altri organi. Dobbiamo quindi essere grati alle Nazioni Unite e, soprattutto, al Segretario generale e al Presidente Sarkozy per aver evitato un massacro, come già accaduto in altri Stati africani quali Ruanda e Repubblica democratica del Congo. Non dovremmo trovare cavilli su questo punto.</p>
      <p sl="de">Ovviamente i problemi non si risolvono in questo modo. Le critiche mosse dal Primo ministro Putin, che ha biasimato l'ONU e ha affermato che il Segretario generale fosse andato oltre il proprio mandato, hanno però destabilizzato l’istituzione stessa in un momento in cui il suo operato è fondamentale e necessario. L’Unione Africana non dovrebbe esprimere le proprie opinioni così ad alta voce, perché non è stata in grado di fornire sostegno nel corso di questa crisi, quando invece avrebbe dovuto contribuire a portare la democrazia in Costa d’Avorio. Noi europei abbiamo commesso molti errori in passato e continuiamo a commetterli, ma in questo caso le mancanze riscontrate sono imputabili ad altri.</p>
    </intervention>
    <intervention id="3-667-000" speaker_id="28576" is_mep="True" mode="spoken" role="Presidente" name="Stavros LAMBRINIDIS" nationality="Greece" birth_date="06-02-1962" birth_place="Athina" p_group="Group of the Progressive Alliance of Socialists and Democrats in the European Parliament" m_state="GR">
      <p sl="unknown">I nostri servizi mi hanno informato, e ritengo sia importante esserne a conoscenza, che all’inizio dell’anno il gabinetto del Vicepresidente/Alto rappresentante ha inviato una lista delle plenarie a cui avrebbe preso parte. Era noto fin da allora che la baronessa Ashton non sarebbe stata presente oggi e dunque, se vi è in programma una discussione che tocca questioni di questo tipo, verrà rappresentata da qualcun . Credo fosse necessario chiarire questo punto.</p>
      <p sl="unknown">Passiamo ora alla procedura catch the eye : vi sono tre interventi.</p>
    </intervention>
    <intervention id="3-668-000" speaker_id="96848" name="Mariya GABRIEL" is_mep="True" mode="spoken" nationality="Bulgaria" birth_date="20-05-1979" birth_place="Gotse Delchev" p_group="Group of the European People's Party (Christian Democrats) - Vice" m_state="BG">
      <p sl="fr">Signor Presidente, vi è una vera e propria escalation di violenza in Costa d’Avorio e i conflitti politici tra due individui, purtroppo, hanno causato una crisi umanitaria.</p>
      <p sl="fr">Dobbiamo sostenere il principio democratico del rispetto dei risultati elettorali ed è quindi inevitabile che Gbagbo lasci il paese. La questione ora è: quali saranno i passi successivi? Si corre il rischio che le tensioni tra i due campi possano intensificarsi. Come intendiamo agire nel caso in cui dovesse scoppiare una guerra civile? Dobbiamo adoperarci per raggiungere tre obiettivi.</p>
      <p sl="fr">La nostra prima priorità deve essere di mantenere la pace e la stabilità, necessarie affinché gli abitanti della Costa d’Avorio possano riprendere le normali attività quotidiane: nutrirsi, fornire assistenza, lavorare e andare a scuola. È necessario istituire una commissione indipendente che indaghi sulle violenze commesse sin dall'inizio del conflitto.</p>
      <p sl="fr">In secondo luogo, l’UNOCI e l’Unione africana devono continuare a svolgere le loro attività. Va anche presa in considerazione la creazione di un meccanismo di dialogo che coinvolga tutte le parti, sia all'interno del paese sia nel più ampio contesto della comunità internazionale.</p>
      <p sl="fr">Infine, consentitemi di ricordare che l’Unione europea ha inviato una missione di osservazione elettorale ed è ora suo compito esercitare pressioni affinché le raccomandazioni formulate siano prese in considerazione e integrate nel processo post crisi.</p>
    </intervention>
    <intervention id="3-669-000" speaker_id="96955" name="Catherine BEARDER" is_mep="True" mode="spoken" nationality="United Kingdom" birth_date="14-01-1949" birth_place="Broxbourne" p_group="Renew Europe Group" m_state="GB">
      <p sl="en">Signor Presidente, grazie all’aiuto della tecnologia moderna posso controllare l’evolversi della situazione in Costa d’Avorio mentre sono seduta qui, in tempo reale. Questi mezzi tecnologici stanno rivestendo un ruolo importante in Costa d'Avorio, così come è successo in Nord Africa, permettendo alle persone di inviare messaggi di testo per richiedere aiuto e assistenza medica.</p>
      <p sl="en">Nel corso degli ultimi sei mesi la pazienza degli amici ivoriani è stata messa a dura prova: guardare il paese scivolare nella situazione in cui ora versa è stato come guardare un incidente d’auto al rallentatore e sono sempre i gruppi più vulnerabili ad avere la peggio. Questa settimana in seno alla nostra Assemblea, si è parlato dei rifugiati che dal Nord Africa approdano in Europa, ma abbiamo anche avuto notizia di circa un milione di persone che sono fuggite nei paesi confinanti, poveri tanto quanto la Costa d'Avorio o anche di più. In quanto amici di questo paese dobbiamo essere pronti a contribuire, il prima possibile, a riportare nei suoi territori la normalità e la salute e a ridare alla gente una positiva prospettiva per il futuro.</p>
    </intervention>
    <intervention id="3-670-000" speaker_id="4466" name="Ilda FIGUEIREDO" is_mep="True" mode="spoken" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Signor Presidente, la situazione della guerra civile in Costa d’Avorio rimane preoccupante, vista la paralisi economica che interessa il paese e gli elevati livelli di violenza che hanno colpito il suo popolo e hanno generato una crisi umanitaria. È giunto il momento di porre fine a questa situazione. Tutti sappiamo che vi sono motivazioni di vecchia data alla base delle gravi condizioni in cui versa il paese, in particolar modo la povertà e le disuguaglianze sociali, retaggio dell'ex colonialismo o dei programmi di aggiustamento strutturale imposti per anni dal Fondo monetario internazionale (FMI). Tuttavia, questi ultimi quattro mesi di miseria successivi alle elezioni hanno dimostrato quanto spiacevole sia il fatto che la comunità internazionale, inclusa l’Unione europea, non abbiano utilizzato abbastanza le vie diplomatiche per trovare una soluzione pacifica e politica alla crisi.</p>
      <p sl="pt">Anche il ruolo della Francia in questo contesto è riprovevole perché ha preferito optare per un intervento militare persistere anziché insistere con la diplomazia. Ci appelliamo dunque affinché sia posta una fine alle ostilità e alla violenza da tutte le parti e invitiamo l’Unione europea ad agire in questa direzione.</p>
    </intervention>
    <intervention id="3-671-000" speaker_id="photo_generic" name="Zsolt Németh" is_mep="True" mode="spoken">
      <p sl="hu">a nome del Vicepresidente della Commissione/Alto rappresentante dell'Unione per gli affari esteri e la politica di sicurezza. – Signor Presidente, onorevoli deputati, vorrei citare i versi di un famoso poeta ungherese: "Tra gli assassini, colui che tace è complice". Nel veder migliaia di persone morire e milioni fuggire, non dobbiamo consolarci con frasi che ricordano la colomba della pace, ma dobbiamo passare all’azione. Prima che qualcuno compari gli interventi in Libia e in Costa d'Avorio con l'Iraq, vorrei ricordare a tutti che le misure adottate non sono una reminescenza dell'Iraq, o addirittura dell'Afghanistan, ma del Ruanda e del Kosovo. Non a caso, nel corso delle ultime settimane abbiamo a lungo discusso del nostro "diritto e responsabilità di proteggere" i civili e i cittadini, usando proprio queste parole.</p>
      <p sl="hu">Pertanto, desidero ribadire innanzi tutto che Gbagbo ha perso questa battaglia, è da solo nel suo bunker e sta aspettando il suo destino. In secondo luogo, intendo sottolineare che la base di diritto per questa azione è indiscutibile nella situazione attuale. Il Consiglio di Sicurezza delle Nazioni Unite ha adottato la risoluzione 1975 che prevede un mandato perfettamente chiaro per l’azione. In terzo luogo, i crimini commessi non devono più rimanere avvolti nell’oscurità ed evitare le indagini. Mi compiaccio del fatto che il Presidente legittimamente eletto Ouattara, insieme al Primo ministro, abbiano acconsentito, oltre a fornire il loro chiaro sostegno, a che le Nazioni Unite conducano un’indagine internazionale circa i massacri commessi. Le indagini su questi atti di violenza, sono già una parte e una prerequisito per qualsiasi forma di insediamento.</p>
      <p sl="hu">Per quanto attiene al contributo dell’Unione europea, la Direzione generale per gli aiuti umanitari e la protezione civile (ECHO) ha già previsto in questa fase uno stanziamento pari a 30 milioni di euro in assistenza umanitaria e, come ho anche sottolineato nel mio intervento introduttivo, l'Unione europea preparerà un pacchetto nel prossimo futuro per fornire il proprio sostegno agli obiettivi economici e per la creazione delle istituzioni, fissati dal Presidente legittimamente eletto e dal governo.</p>
    </intervention>
    <intervention id="3-672-000" speaker_id="28576" is_mep="True" mode="spoken" role="Presidente" name="Stavros LAMBRINIDIS" nationality="Greece" birth_date="06-02-1962" birth_place="Athina" p_group="Group of the Progressive Alliance of Socialists and Democrats in the European Parliament" m_state="GR">
      <p sl="unknown">Comunico di aver ricevuto sette proposte di risoluzione ai sensi dell’articolo 110 paragrafo 2 del regolamento.</p>
      <p sl="unknown">La discussione è chiusa.</p>
      <p sl="unknown">La votazione si svolgerà domani alle 12.00</p>
      <a text="(La seduta, sospesa alle 20.35, riprende alle 21.00)"/>
    </intervention>
  </section>
  <section id="creitem38" title="18. Richiesta di difesa dell'immunità parlamentare: vedasi processo verbale"/>
  <section id="creitem39" title="19. Composizione delle commissioni e delle delegazioni"/>
  <section id="creitem40" title="20. Revisione della politica europea di vicinato - dimensione orientale - Revisione della politica europea di vicinato - dimensione meridionale">
    <intervention id="3-677-000" speaker_id="28241" is_mep="True" mode="spoken" role="Presidente" name="Silvana KOCH-MEHRIN" nationality="Germany" birth_date="17-11-1970" birth_place="Wuppertal" p_group="Group of the Alliance of Liberals and Democrats for Europe" m_state="DE">
      <p sl="unknown">L’ordine del giorno reca, in discussione congiunta, le dichiarazioni della Commissione circa:</p>
      <p sl="unknown">Revisione della politica europea di vicinato – dimensione orientale [2010/2958(RSP) ]</p>
      <p sl="unknown">Revisione della politica europea di vicinato – dimensione meridionale [2011/2642(RSP) ].</p>
    </intervention>
    <intervention id="3-678-000" speaker_id="photo_generic" name="Štefan Füle" is_mep="True" mode="spoken">
      <p sl="en">membro della Commissione. – Signora Presidente, sono lieto di avere la possibilità di tenere uno scambio di vedute con il Parlamento in merito alla politica europea di vicinato.</p>
      <p sl="en">In considerazione di quanto sta accadendo nel Mediterraneo meridionale, è essenziale ridefinire questa politica. La Commissione ne ha effettivamente operato una revisione nel corso degli ultimi nove mesi. Vorrei cogliere questa opportunità per ringraziare gli onorevoli deputati per il contributo apportato durante la fase di consultazione, che ci ha permesso di raccogliere risposte provenienti da paesi partner, Stati membri, nonché esponenti del mondo accademico e di gruppi della società civile.</p>
      <p sl="en">Ho letto sia la relazione David sulla dimensione meridionale che quella Siwiec sulla dimensione orientale e le trovo entrambe rilevanti e utili. Sono inoltre lieto di constatare che condividiamo lo stesso approccio.</p>
      <p sl="en">Avrete notato che i risultati delle precedenti discussioni in merito alla politica di vicinato si ritrovano già nella comunicazione dell’8 marzo su un partenariato per la democrazia e la prosperità condivisa. Ci prepariamo adesso per una comunicazione più ampia sui risultati della revisione, la cui pubblicazione è prevista in maggio. Uno degli aspetti centrali, emerso dalla revisione, è l’importanza di una differenziazione della politica di vicinato sulla base delle esigenze e dei desideri di ogni singolo paese partner. Continueremo ad offrire il nostro sostegno a tutti i partner, ma va riconosciuto che ogni paese vicino è diverso e nutre diverse ambizioni. Alcuni paesi partner desiderano progredire quanto più possibile verso l’Unione europea – di fatto fino all’adesione – mentre altri preferiscono usufruire appieno di altri vantaggi offerti dalla politica di vicinato. Adottando un approccio specifico e differenziato e garantendo al contempo una più solida gestione politica delle relazioni con i nostri partner riusciremo ad offrire di più e a ottenere maggiori risultati.</p>
      <p sl="en">Cionondimeno, come raccomandato dagli onorevoli David e Siwiec nelle relative relazioni, i valori condivisi quali la democrazia, lo stato di diritto e il rispetto dei diritti umani saranno al cuore della politica di vicinato rivista per tutti i paesi partner. Tali valori dovrebbero concretizzarsi in impegni congiunti più significativi a vantaggio delle componenti indispensabili della democratizzazione. Mi riferisco, in particolar modo, a elezioni libere ed eque, alla libertà d’espressione e di associazione, all’indipendenza del sistema giudiziario, alla lotta alla corruzione e a una riforma nel settore della sicurezza.</p>
      <p sl="en">Come evidenziato in entrambe le relazioni, la politica di vicinato rivista riconoscerà inoltre l’importanza della società civile. Le organizzazioni non governative godono dell’esperienza e della competenza necessarie per definire riforme democratiche e orientate al mercato, che partano dal basso e si basino su valori condivisi. Una società civile fiorente coinvolge i cittadini e contribuisce a far sì che i governi rendano conto del proprio operato, pertanto l’Unione europea integrerà le proprie relazioni con i governi tramite un maggior impegno con la società civile. Tale aspetto assume particolare rilevanza a livello regionale e subregionale dove, ad esempio, si sono registrati ottimi progressi per merito del Forum della società civile del partenariato orientale.</p>
      <p sl="en">La prossima comunicazione offrirà maggiori dettagli sull’approccio nei confronti delle due subregioni del nostro vicinato, indicando le nostre aspettative circa gli ulteriori sviluppi del partenariato orientale a seguito del vertice sotto Presidenza polacca. Per quanto riguarda la dimensione meridionale, l’Unione per il Mediterraneo potrebbe svolgere un ruolo decisivo, sebbene, onestamente, non lo abbia ancora fatto, e dovrà pertanto essere rivitalizzata. Il suo potenziale risiede nello sviluppo di progetti economici concreti, che puntino sull’occupazione, l’innovazione e la crescita. Il segretariato dell’Unione per il Mediterraneo è nella posizione migliore per agire da catalizzatore e far convogliare su questi progetti economici l’operato dei diversi Stati, delle istituzioni finanziarie e delle aziende private.</p>
      <p sl="en">Desidero menzionare brevemente altri tre elementi, emersi in sede di revisione, che saranno al cuore della politica di vicinato rivista: innanzi tutto il ruolo del commercio e dell’integrazione economica per far aumentare la stabilità e la prosperità nei paesi partner. Lo strumento più efficace per raggiungere questo obiettivo è una zona di libero scambio globale e approfondita, ovvero una DCFTA di successo che possa avere il potere di trasformare la situazione. Tramite il commercio vengono poi incoraggiate riforme normative in seno agli Stati partner.</p>
      <p sl="en">Un ulteriore elemento è la necessità di maggiore mobilità tra i paesi partner e l’Unione europea, dal momento che non vi è modo migliore per promuovere i valori europei che tramite la condivisione delle esperienze individuali. La politica di vicinato tenterà di migliorare dunque la mobilità, senza perdere di vista la sicurezza.</p>
      <p sl="en">Infine, molto paesi partner durante la consultazione hanno espresso il desiderio di un maggioe coinvolgimento politico con l’Unione europea. Un dialogo politico più stretto e intenso in tutti gli ambiti che caratterizzano le nostre relazioni ci permetterà di risolvere le questioni più spinose in un clima di fiducia reciproca.</p>
      <p sl="en">Vi ringrazio molto per la vostra attenzione e attendo con estremo interesse il dibattito che ci attende. Terrò in considerazione le vostre posizioni.</p>
    </intervention>
    <intervention id="3-679-000" speaker_id="96973" name="Mário DAVID" is_mep="True" mode="spoken" nationality="Portugal" birth_date="20-08-1953" birth_place="Angola" p_group="Group of the European People's Party (Christian Democrats)" m_state="PT">
      <p sl="pt">a nome del gruppo PPE. – Signora Presidente, signor Commissario, onorevoli deputati, il difficile momento storico che stiamo attraversando richiede un intervento deciso e determinato. Al pari di molti di voi, abbiamo assistito agli eventi che si sono susseguiti nella regione del Mediterraneo con sentimenti di speranza, apprensione e aspettativa. Sono comunque lieto dell’atteggiamento proattivo che il Parlamento si prepara ad assumere circa la revisione della la dimensione meridionale della politica europea di vicinato (PEV), che mi auguro potenzierà la presenza dell’UE in questa regione, non solo in veste di consumatore, ma anche nel ruolo di partner impegnato. È necessario evidenziare fin dal principio l’assoluta necessità di promuovere i nostri valori fondamentali nelle relazioni con i nostri paesi vicini. Dobbiamo essere intransigenti nella difesa della democrazia, dei diritti umani e, specialmente, della giustizia sociale. Non possiamo continuare a concentrarci su una stabilità a breve termine che finisce con l’andare a discapito dei migliori interessi dei nostri cittadini, di una loro costante difesa e delle loro libertà individuali e collettive, con una particolare attenzione sui diritti delle donne.</p>
      <p sl="pt">È essenziale che, in futuro, l’Unione promuova, nell’ambito della politica di vicinato, un approccio che parta dal basso. Solo un maggiore coinvolgimento delle comunità locali e della società civile potrà garantirne un’attuazione estremamente efficace. Tuttavia, non posso esimermi dall’esprimervi la mia frustrazione: lamento l’incapacità del Parlamento e della Commissione di sfruttare appieno questa opportunità per apportare una differenziazione definitiva tra la dimensione orientale della PEV – con paesi che, in futuro, potrebbero diventare membri dell’Unione – e la dimensione meridionale della PEV.</p>
      <p sl="pt">Esorto inoltre la Commissione a dimostrare, in occasione del processo di revisione del 20 aprile, l’ambizione richiesta dalle circostanze, ovvero, una politica di vicinato su misura per ogni Stato, con parametri chiari e una valutazione accurata che possa determinare la nascita di un’area economica nel Mediterraneo che coinvolga le nuove democrazie del Sud.</p>
      <p sl="pt">Infine, signor Commissario, sono fiducioso che l’atmosfera positiva e la cooperazione che hanno caratterizzato il lavoro svolto su questo fascicolo possano determinare un coinvolgimento permanente del Parlamento nelle attività di pianificazione e valutazione della presente politica.</p>
    </intervention>
    <intervention id="3-680-000" speaker_id="28380" name="Marek SIWIEC" is_mep="True" mode="spoken" nationality="Poland" birth_date="13-03-1955" birth_place="Piekary Sląskie" p_group="Group of the Progressive Alliance of Socialists and Democrats in the European Parliament" m_state="PL">
      <p sl="pl">a nome del gruppo S&amp;D. – Signora Presidente, signor Commissario, siamo giunti alle battute finali dei lavori relativi alla revisione della politica orientale dell’Unione europea. Si potrebbe dire che inizialmente la politica di vicinato era stata pensata come “premio di consolazione” per i paesi che non sarebbero diventati membri dell’Unione europea. Qual è la situazione odierna? Quali sono i paesi a cui si rivolge questa politica oggi?</p>
      <p sl="pl">Possiamo affermare che questa politica ha tagliato numerosi traguardi – di natura diversa – dal momento che non è possibile riassumere con una sola parola quanto è riuscita a fare la Moldova rispetto all’Ucraina e, ad esempio, la drammatica situazione in Bielorussia. Va comunque rilevato che, in questi paesi, cominciano ad emergere i valori europei, si legifera di più e meglio, aumenta l’attenzione destinata ai cittadini e le economie registrano livelli di efficienza molto più elevati – ed è in parte merito nostro. Questi sono i risultati della dimensione orientale della politica di vicinato, che oggi prende il nome di partenariato orientale.</p>
      <p sl="pl">Se oggi discutiamo della nostra intenzione di rivedere questa politica, allora è essenziale affermare che vogliamo che questi paesi, in modi e a ritmi diversi, si avvicinino ai nostri valori, a quanto ha da offrire l’Unione europea. Se vogliamo una politica à la carte , allora lasciamo che questi paesi dimostrino spirito d’iniziativa e noi, a nostra volta, dobbiamo reagire positivamente alle iniziative proposte. Come scritto nella relazione, desideriamo che la politica di vicinato sia sempre più vicina ai cittadini, alle élite, ai giornalisti e ai giovani. Vogliamo che, nel lungo termine, sia più facile viaggiare verso l’Unione europea e quindi semplificare il sistema dei visti.</p>
      <p sl="pl">Dobbiamo affermare inoltre, come si legge nella relazione, che effettivamente questa politica ha bisogno di fondi. È pur vero però che il denaro che l’Unione europea assegna a questa politica dovrebbe essere speso meglio, dovrebbe raggiungere i giusti beneficiari e, a volte, aggirare gli Stati e qualunque amministrazione statale che potrebbe sperperare i fondi in questione. Infine, parliamo del conflitto. Perché in seno a quest’Aula si sta consumando un conflitto sul fatto che non siamo in grado o non vogliamo dire chiaramente quale sia la formulazione …</p>
      <a text="(Il Presidente interrompe l’oratore)"/>
    </intervention>
    <intervention id="3-681-000" speaker_id="97019" name="Ivo VAJGL" is_mep="True" mode="spoken" nationality="Slovenia" birth_date="03-03-1943" birth_place="Maribor" p_group="Group of the Alliance of Liberals and Democrats for Europe" m_state="SI">
      <p sl="sl">a nome del gruppo ALDE. – Signora Presidente, sempre sorridente, signor Commissario, sin dall’inizio di questa legislatura del Parlamento europeo, se non prima, abbiamo tenuto un dibattito molto intenso e vivace sulla necessità di riformare le dimensioni orientale e meridionale della politica europea di vicinato. L’esigenza di tale riforma, che dovrebbe portare ad una maggiore integrazione delle regioni coinvolte, è effettivamente sempre più pressante ed evidente, specialmente in seguito ai cambiamenti e ai processi drastici che hanno colpito la regione.</p>
      <p sl="sl">La risoluzione, preparata dal mio collega nonché eccellente relatore, in collaborazione, nel corso del tempo, con numerosi relatori ombra e colleghi deputati, è oggi un documento completo che pone l’accento sulla nostra responsabilità di sviluppare relazioni con i paesi della regione sulla base di valori moderni, libertà democratiche e diritti umani.</p>
      <p sl="sl">Al riguardo, non è un caso che, specialmente il gruppo dell’Alleanza dei Liberali e Democratici per l’Europa, abbia posto l’accento, più che in passato, su temi quali le pari opportunità, il riconoscimento delle diversità e la tutela di tutte le minoranze. Questi aspetti dovrebbero diventare, in futuro, parte integrante della politica che l’Unione europea promuove nei paesi vicini, anche per mezzo dei propri servizi diplomatici. Dobbiamo essere più efficaci nel sostenere quanti lottano per le stesse cause in diversi paesi: per la libertà, per il diritto di partecipazione al processo decisionale e per uno sfruttamento equo delle risorse naturali.</p>
      <p sl="sl">La risoluzione richiama l’attenzione sul bisogno pressante di maggiori strumenti finanziari che permettano di sostenere lo sviluppo economico, la modernizzazione delle infrastrutture e degli investimenti in ambiti in cui si possano ottenere dei risultati … dove i benefici potrebbero forse essere meno visibili, ma che verrebbero avvertiti nel lungo termine, come ad esempio nel caso dell’istruzione, dell’integrazione di ricerca e istituzioni accademiche e dell’introduzione di nuove tecnologie.</p>
      <p sl="sl">Infine, non è un caso che la risoluzione richiami l’attenzione sull’esigenza di rivitalizzare l’Unione per il Mediterraneo, specialmente sul fronte dello sviluppo, del dialogo e della risoluzione di problemi che continuano ad affliggere la regione. Onorevoli deputati, è giunto il momento di guardare in faccia le questioni irrisolte e i conflitti congelati, per far sì che l’ondata di democratizzazione possa rimuovere eventuali ostacoli politici presenti sul cammino verso la pace, la riconciliazione e un nuovo quadro di sviluppo nella regione.</p>
      <a text="(L'oratore accetta di rispondere a un'interrogazione presentata con la procedura del cartellino blu ai sensi dell'articolo 149, paragrafo 8)"/>
    </intervention>
    <intervention id="3-682-000" speaker_id="96958" name="William (The Earl of) DARTMOUTH" is_mep="True" mode="spoken" nationality="United Kingdom" birth_date="23-09-1949" p_group="Europe of Freedom and Direct Democracy Group" m_state="GB">
      <p sl="en">Signora Presidente, mi domando se l’onorevole Vajgl abbia considerato quanto costerebbero ai contribuenti europei le iniziative extraterritoriali proposte nella relazione che egli stesso appoggia.</p>
    </intervention>
    <intervention id="3-683-000" speaker_id="97019" name="Ivo VAJGL" is_mep="True" mode="spoken" nationality="Slovenia" birth_date="03-03-1943" birth_place="Maribor" p_group="Group of the Alliance of Liberals and Democrats for Europe" m_state="SI">
      <p sl="sl">Onorevole Dartmouth, se si riferisce all’iniziativa nel suo complesso, come indicata nella relazione, allora ritengo che i nostri investimenti saranno comunque estremamente vantaggiosi se confrontati con quanto accadrebbe laddove non ci impegnassimo maggiormente su questo fronte. È particolarmente evidente nel caso dell’Unione per il Mediterraneo, che necessita di strumenti più sofisticati per permettere all’Unione europea di definire una politica che sia in qualche modo efficace.</p>
    </intervention>
    <intervention id="3-684-000" speaker_id="96731" name="Werner SCHULZ" is_mep="True" mode="spoken" nationality="Germany" birth_date="22-01-1950" birth_place="Zwickau" p_group="Group of the Greens/European Free Alliance" m_state="DE">
      <p sl="de">a nome del gruppo Verts/ALE. – Signora Presidente, il partenariato orientale può essere considerato ancora una novità e, pertanto, è importante valutare, come avviene nel caso di questa relazione, se i nostri vicini dell’Europa orientale si siano effettivamente avvicinati agli obiettivi di riforma democratica. È evidente che sono stati compiuti dei progressi in questo ambito, ma si sono registrate anche delle battute d’arresto. Nel caso della Bielorussia e dell’Ucraina, il sistema autocratico russo, caratterizzato da un approccio flessibile alla politica estera e dal pugno duro nelle questioni di politica interna, dall’oppressione e dalla repressione, è indubbiamente più allettante e fornisce una guida più chiara di quella offerta dall’UE. Cionondimeno, le esperienze e gli errori compiuti nell’ambito dell’Unione per il Mediterraneo, che mirava a raggiungere una condizione di sicurezza sostenendo regimi autocratici, dimostra che non dobbiamo far leva sui governi corrotti.</p>
      <p sl="de">L’obiettivo di una società civile attiva che si fondi sulla libertà e sui valori fondamentali dell’UE può essere raggiunto solo tramite un approccio che parta dal basso, promuovendo e sostenendo l’organizzazione autonoma della società civile. Il Forum della società civile, costituito nell’ambito del partenariato orientale, costituisce un buon inizio, nonché l’unico organo, al momento, in cui sia coinvolta l’opposizione bielorussa. Sfortunatamente, i seggi ad Euronest rimarranno vuoti fintantoché il parlamento bielorusso non verrà eletto liberamente e democraticamente.</p>
      <p sl="de">Il Forum della società civile ha bisogno del nostro sostegno, come indicato nel paragrafo 20 della relazione. Tuttavia rimarrà una semplice dichiarazione d’intenti a meno che non la si accompagni con delle misure efficaci. Pertanto, mi rivolgo a voi affinché domani sosteniate l’emendamento 5 che dispone un sostengo finanziario continuo e l’istituzione di un segretariato per l’organizzazione. Vi esorto a sostenere domani l’emendamento 5, in modo da sviluppare ulteriormente la società civile. Si tratta di un approccio eccellente. Ho sperimentato io stesso a Berlino come sia possibile raggiungere obiettivi di questo tipo cominciando a lavorare dalle radici.</p>
    </intervention>
    <intervention id="3-685-000" speaker_id="4521" name="Charles TANNOCK" is_mep="True" mode="spoken" nationality="United Kingdom" birth_date="25-09-1957" birth_place="Aldershot" p_group="European Conservatives and Reformists Group" m_state="GB">
      <p sl="en">a nome del gruppo ECR. – Signora Presidente, i paesi del Medio Oriente e dell’Africa settentrionale hanno palesemente bisogno di un sostengo politico e – laddove opportuno – finanziario sul lungo termine da parte dell’UE. In paesi quali l’Egitto, la Tunisia e la Libia, è opportuno concentrarsi sul rafforzamento dei neonati movimenti democratici al fine di trasformarli in una solida tradizione di governo stabile, secolare e illuminato.</p>
      <p sl="en">In Siria dovremmo sostenere maggiormente l’opposizione democratica al Presidente al-Assad, che non è certamente un amico dell’Occidente, come dimostrato dal tentativo di sviluppare un’arma nucleare insieme alla Corea del Nord e dal suo sostegno all’Iran e al terrorismo.</p>
      <p sl="en">Gli attuali disordini richiedono, inevitabilmente, una ridefinizione delle priorità della dimensione meridionale della PEV, il che non può comunque aver luogo a discapito dei nostri partner della dimensione orientale. Alcuni di questi paesi hanno avviato anch’essi dei processi a lungo termine di transizione democratica, apertura e riforme. Sarebbe crudele ricompensarli per i progressi compiuti negando loro le risorse e il sostegno necessari per mantenere una traiettoria filoeuropea, semplicemente perché, in questo momento, la dimensione meridionale ha maggior bisogno delle attenzioni dell’UE.</p>
      <p sl="en">Per quanto riguarda la Libia sono fermamente in favore di una zona di interdizione al volo e dell’imminente rovesciamento del regime. Sostengo il riconoscimento del Consiglio nazionale di transizione, nonché dello sblocco dei beni congelati di Gheddafi al fine di devolvere suddetti fondi alle forze filodemocratiche di Bengasi per l’acquisto di scorte e, perché no, anche di armi. Ritengo che la risoluzione 1970 del Consiglio di sicurezza delle Nazioni Unite bandisca esclusivamente la vendita di armi alla Giamahiria e, pertanto, non ai ribelli di Bengasi, sebbene sembri che, sfortunatamente, la legislazione UE abbia recepito la risoluzione 1970 scorrettamente, con un embargo generale sulle armi.</p>
      <a text="(Il Presidente interrompe l’oratore)"/>
    </intervention>
    <intervention id="3-686-000" speaker_id="96646" name="Helmut SCHOLZ" is_mep="True" mode="spoken" nationality="Germany" birth_date="21-06-1954" birth_place="Berlin" m_state="DE">
      <p sl="de">a nome del gruppo GUE/NGL. – Signora Presidente, Commissario Füle, onorevole Siwiec, vi ringrazio per avere affrontato questo tema. Il parere quasi unanime del Parlamento è che la politica di vicinato non abbia prodotto i risultati sperati e io sono dello stesso avviso. Non condivido invece l’analisi delle cause. I risultati non soddisfano le nostre aspettative poiché non ci siamo concentrati sugli interessi in comune con i nostri vicini e abbiamo piuttosto posto l’accento sui nostri interessi e le nostre idee circa il futuro sviluppo dei nostri paesi vicini.</p>
      <p sl="de">L’approccio necessario è chiaramente diverso. Abbiamo bisogno di una politica che ponga al centro la cooperazione tra le due parti e che rispetti il diritto sovrano dei cittadini dei paesi partner di plasmare il proprio futuro senza alcuna interferenza esterna. La politica deve fondarsi sulle sfide europee comuni, trasformando il partenariato in uno strumento permanente per discutere di cooperazione in modo sano e per identificare possibili soluzioni a problemi condivisi.</p>
      <p sl="de">Non realizzeremo alcun progresso nella nostra politica di vicinato a meno che vi siano un diverso atteggiamento e un nuovo approccio politico.</p>
    </intervention>
    <intervention id="3-687-000" speaker_id="4507" name="Bas BELDER" is_mep="True" mode="spoken" nationality="Netherlands" birth_date="25-10-1946" birth_place="Ridderkerk" p_group="European Conservatives and Reformists Group" m_state="NL">
      <p sl="nl">a nome del gruppo EFD . – Signora Presidente, per prepararmi al dibattito odierno ho riletto la lettera aperta indirizzata da Svetlana Alexeyivich, sicuramente la più importante voce intellettuale in Bielorussia, al Presidente Alexander Lukashenko. Scrive e cito: “Anche i nostri cittadini temono una rivoluzione. Eppure nessuno vuole continuare a vivere in questo modo. Prima delle elezioni, il dialogo politico in seno alla nostra società era appena cominciato, ma voi avete apertamente reciso il bocciolo. Il nostro paese si è trovato nuovamente paralizzato dalla paura”. Fine della citazione.</p>
      <p sl="nl">Alexeyivich ha esortato il Presidente Lukashenko a recuperare il dialogo con i cittadini. È stata forse una richiesta ingenua? Alla fine, in un’intervista rilasciata al quotidiano Neue Zürcher Zeitung il 31 gennaio 2011, la scrittrice ha dichiarato che Lukashenko tiene in ostaggio l’intera nazione bielorussa, descrivendolo come un dittatore affetto da sindrome napoleonica, sul quale solo il Cremlino potrebbe esercitare una qualche influenza.</p>
      <p sl="nl">Eppure non vi è alcuna prova che Lukashenko sia lieto di puntare tutte le sue carte su Mosca. Pertanto, le istituzioni europee potrebbero offrire un’apertura strategica, nonostante la difficile situazione. Auguro al Commissario Füle di poter contare sulla propria saggezza e perseveranza, nonché sul pieno sostegno del nostro Parlamento per stabilire con la Bielorussia dei contatti responsabili da sfruttare nel modo migliore.</p>
    </intervention>
    <intervention id="3-688-000" speaker_id="1431" name="Marietta GIANNAKOU" is_mep="True" mode="spoken" nationality="Greece" birth_date="05-06-1951" birth_place="Gerakion " p_group="Group of the European People's Party (Christian Democrats)" m_state="GR">
      <p sl="el">Signora Presidente, desidero ringraziare il signor Commissario per i suoi commenti. Effettivamente la politica europea di vicinato e la dimensione orientale sono state decisive per approfondire le relazioni con i nostri vicini ad Est.</p>
      <p sl="el">Cionondimeno oggi si avverte l’esigenza pressante di rilanciare questo processo. La crisi scoppiata nei paesi dell’Africa settentrionale, inclusi nella dimensione meridionale della politica europea di vicinato, sta monopolizzando l’attenzione del mondo intero, ma la dimensione orientale ha affrontato e fronteggia ancora oggi sfide analoghe. Quanto accaduto in Bielorussia rappresenta un chiaro segnale e un campanello d’allarme per l’Unione europea rispetto alle responsabilità di cui è investita in situazioni analoghe. Abbiamo bisogno di un piano strategico a lungo termine per la crescita e la stabilità nella regione. Pertanto la revisione della politica europea di vicinato – e della dimensione orientale – deve corrispondere ad un’assunzione di maggiori obblighi politici da parte dei nostri partner.</p>
      <p sl="el">Deve risultare chiaro fin dal principio che la promozione e il rispetto delle procedure democratiche, dello stato di diritto, dei diritti umani fondamentali e della tutela delle minoranze sono punti essenziali per la valutazione dei progressi compiuti dai nostri partner. Abbiamo quindi bisogno in anticipo di priorità chiare e obiettivi quantificabili. Valutazioni di questo tipo non dovrebbero sicuramente essere orizzontali, bensì richiedono una differenziazione delle relazioni con i diversi partner. Ogni paese dovrà pertanto essere giudicato separatamente circa i progressi compiuti, sulla base di parametri ben definiti.</p>
      <p sl="el">La democrazia e i diritti umani non tollerano ambiguità; l’Unione europea è stata fondata sulla base di questi principi e, pertanto, ha il dovere morale di mantenerli anche in futuro. In questo contesto, la revisione della politica europea di vicinato deve conferire nuovo slancio ai tentativi volti a promuovere un quadro politico solido per la cooperazione con i nostri paesi orientali.</p>
    </intervention>
    <intervention id="3-689-000" speaker_id="2295" name="Hannes SWOBODA" is_mep="True" mode="spoken" nationality="Austria" birth_date="10-11-1946" birth_place="Bad Deutsch Altenburg" p_group="Group of the Progressive Alliance of Socialists and Democrats in the European Parliament - Vice" m_state="AT">
      <p sl="de">Signora Presidente, desidero replicare brevemente alle obiezioni sollevate da un collega deputato circa i costi, sebbene si sia nuovamente allontanato. I due relatori, che hanno prodotto delle ottime relazioni e che desidero ringraziare caldamente, indicano con una certa chiarezza quali costi dovremmo sopportare se non ci fosse una politica di vicinato. Sarebbero molto più elevati in termini di costi umani, se si considera la crisi dei rifugiati al Sud, ma anche ovviamente in termini sociali ed economici, se si analizza la situazione dei paesi vicini a Sud e a Est.</p>
      <p sl="de">Vorrei parlare brevemente del partenariato orientale, mentre altri onorevoli deputati parleranno della dimensione meridionale. La situazione in Bielorussia è indubbiamente negativa, ma dobbiamo tentare in ogni modo di contattare gli enti non ufficiali, i singoli cittadini, i giovani e gli studenti al fine di incoraggiare uno sviluppo democratico e genuinamente positivo che parta dall’interno.</p>
      <p sl="de">Desidero spiegare all’onorevole Schulz, che ha dichiarato che la Bielorussia e l’Ucraina verserebbero nella stessa situazione, che esistono invece grandi differenze tra questi due paesi. In Ucraina non dovremmo limitarci ai problemi, bensì constatare anche gli sviluppi e i cambiamenti positivi.</p>
      <p sl="de">Desidero menzionare anche il Caucaso meridionale, un’area anch’essa molto importante per noi. Preoccupano gli sviluppi in Azerbaigian, dove vengono imprigionati blogger e dimostranti. È deplorevole per il paese e per il suo Presidente che avvengano episodi di questo tipo. Temiamo inoltre un possibile nuovo conflitto tra l’Azerbaigian e l’Armenia.</p>
      <p sl="de">Desidero chiedere al Commissario Füle di prestare particolare attenzione a questa regione, aiutandola ad emergere dallo stato di confusione e dalla situazione conflittuale in cui versa.</p>
    </intervention>
    <intervention id="3-690-000" speaker_id="97230" name="Kristiina OJULAND" is_mep="True" mode="spoken" nationality="Estonia" birth_date="17-12-1966" birth_place="Kohtla-Järve" p_group="Group of the Alliance of Liberals and Democrats for Europe" m_state="EE">
      <p sl="en">Signora Presidente, desidero richiamare la vostra attenzione ai conflitti congelati nella regione Nagorno-Karabakh, porzione inseparabile della Repubblica dell’Azerbaigian. Ogni qual volta si discuta della politica di vicinato o di altre politiche relative alla regione del Caucaso meridionale, è opportuno tener presente l’integrità territoriale dell’Azerbaigian e della Georgia.</p>
      <p sl="en">Il Parlamento deve rispettare il fatto che la regione Nagorno-Karabakh è internazionalmente considerata parte dell’Azerbaigian, sebbene sia occupata dalle forze militari americane e, come ben sappiamo, sia sostenuta politicamente dalle autorità del Cremlino. Suddetto riconoscimento dovrebbe sempre trovare spazio nei documenti e nelle dichiarazioni del Parlamento, del Consiglio e della Commissione. Tutte le iniziative da parte dell’UE volte ad adombrare questo aspetto devono essere scoraggiate al fine di procedere verso una risoluzione pacifica e legittima del conflitto congelato a Nagorno-Karabakh e nell’intera regione.</p>
    </intervention>
    <intervention id="3-691-000" speaker_id="4385" name="Hélène FLAUTRE" is_mep="True" mode="spoken" nationality="France" birth_date="29-07-1958" birth_place="Bapaume" p_group="Group of the Greens/European Free Alliance" m_state="FR">
      <p sl="fr">Signora Presidente, signor Commissario, i movimenti popolari sulle sponde meridionali del Mediterraneo hanno chiaramente messo in risalto le debolezze della politica europea di vicinato.</p>
      <p sl="fr">Dal mio punto di vista, il problema non è tanto legato agli obiettivi della politica di vicinato, sanciti dagli articoli 8 e 21 del trattato di Lisbona sulla promozione e il rispetto dei diritti umani e della democrazia – che sono anche obiettivi sociali – quanto nella scorretta attuazione degli stessi. Dobbiamo pertanto trarre degli insegnamenti per il futuro, come si prefigge di fare il lavoro di revisione della politica in questione. Il primo punto, come indicato dall’onorevole Schulz, riguarda la nostra capacità di fornire un sostegno reale ed efficace alla società civile in tutti i paesi vicini, indipendentemente dalla loro rilevanza commerciale e strategica e dalla situazione politica.</p>
      <p sl="fr">È utile e necessario che i paesi vicini attraversino una fase di transizione, il che comporta inoltre una semplificazione rispetto al lavoro condotto sotto il giogo di un regime autoritario, come nel caso della Siria. Si tratta però al contempo di una sfida, una questione che è necessario imparare a gestire in modo efficace. Ritengo che dovremo inoltre essere in grado di discutere di questi temi con i nostri partner, non solo nell’ambito di forum dedicati ai diritti umani, come nel caso dei sottocomitati, ma anche ai più alti livelli politici. Eppure, al contempo, dobbiamo assicurarci che l’ordine del giorno dei sottocomitati non si distacchi dalla situazione reale, come già accaduto in passato, o che non finisca con l’essere trascurato da altri organismi, come nel caso del Consiglio “Giustizia e affari interni” (GAI).</p>
      <p sl="fr">Appoggio la comunicazione su un partenariato per la democrazia e la prosperità condivisa con i partner del Mediterraneo meridionali. Ritengo che dovremmo inoltre aggiungere un obiettivo separato per la giustizia sociale e la lotta alle disparità. Chiaramente abbiamo anche bisogno di ridefinire il nostro concetto di mobilità nella regione del Mediterraneo. Credo che il partenariato per la mobilità sia un elemento positivo, ma dovremo anche capire come promuovere i benefici della mobilità per i singoli individui che viaggiano tra la sponda settentrionale e quella meridionale del Mediterraneo e per le nazioni ospitanti e i paesi di origine. La mobilità deve divenire inoltre un diritto fondamentale per quanti attraversano il Mediterraneo e si trasferiscono in Europa.</p>
    </intervention>
    <intervention id="3-692-000" speaker_id="96793" name="Paweł Robert KOWAL" is_mep="True" mode="spoken" nationality="Poland" birth_date="22-07-1975" birth_place="Rzeszów" p_group="European Conservatives and Reformists Group" m_state="PL">
      <p sl="pl">Signora Presidente, l’attuale discussione si svolge parallelamente all’adozione di un nuovo approccio alla politica di vicinato. Vorremmo porre definitivamente fine ad un’epoca in cui il concetto di stabilità veniva utilizzato al pari di una merce di scambio per ottenere concessioni in materia di diritti umani e principi democratici. Pertanto, desidero cogliere questa opportunità per richiamare alla vostra attenzione l’approccio olistico alla politica di vicinato. Non limitiamoci a considerare solo gli ultimi mesi, ma richiamiamo piuttosto alla nostra memoria anche gli eventi precedenti, come nel caso della Bielorussia. Oggi poniamo l’accento sull’esigenza di ribadire l’accordo tra gentiluomini relativo all’assegnazione di un terzo dei fondi disponibili nel quadro della dimensione orientale della politica di vicinato. Non si tratta di condividere il benessere quanto di condividere la sicurezza. È una questione che determinerà la sicurezza nonché il futuro della cooperazione tra gli Stati membri dell’UE e i paesi che potrebbero entrare a farvi parte.</p>
    </intervention>
    <intervention id="3-693-000" speaker_id="96858" name="Marie-Christine VERGIAT" is_mep="True" mode="spoken" nationality="France" birth_date="23-09-1956" birth_place="Roanne" p_group="Confederal Group of the European United Left - Nordic Green Left" m_state="FR">
      <p sl="fr">Signora Presidente, le rivoluzioni arabe sono state motivo di grande speranza nei paesi coinvolti e altrove, dimostrando che la democrazia e i diritti umani possono essere valori universali.</p>
      <p sl="fr">Ciononostante, i cittadini di questi paesi mantengono un atteggiamento alquanto scettico nei confronti dell’Unione europea. Comprendo come questo possa dipendere dalle esperienze passate e dal sostegno garantito ai dittatori e lo capisco ancor di più alla luce della nostra incapacità di discutere di assistenza democratica senza legarla automaticamente ad un approccio economico noncurante delle scelte compiute da questi paesi, o ancor peggio quando apprendo che alcuni governi, incluso il mio governo nazionale, continuano a richiedere che gli aiuti europei siano subordinati agli accordi sulla riammissione. È uno strano modo di intendere la mobilità</p>
      <p sl="fr">Signor Commissario, mi chiedo se non sia possibile lanciare un forte segnale alla Tunisia, invocando una moratoria sul debito del paese fino a che non si insedierà un governo eletto democraticamente, come previsto per luglio. Proporrei inoltre di aiutarli a operare una revisione del debito e a cancellare il debito illegittimo di cui hanno beneficiato i familiari di Ben Ali-Trabelsi a danno dei cittadini tunisini. Desidererei una risposta dettagliata alla mia domanda, signor Commissario.</p>
    </intervention>
    <intervention id="3-694-000" speaker_id="99416" name="Nikolaos SALAVRAKOS" is_mep="True" mode="spoken" nationality="Greece" birth_date="15-02-1946" birth_place="Kalamata" p_group="Europe of freedom and democracy Group" m_state="GR">
      <p sl="el">Signora Presidente, ritengo che il Commissario Füle stia gestendo correttamente la supervisione della politica europea di vicinato, che abbraccia 16 Stati, dall’Africa alla Russia.</p>
      <p sl="el">Cionondimeno, la politica europea di vicinato è stata messa alla prova dai recenti avvenimenti che hanno agitato il mondo arabo, evidenziando il malcontento dei cittadini nei confronti dei regimi autocratici e, al contempo, il fallimento delle riforme economiche e sociali all’interno di questi paesi, sostenute dall’Unione. I regimi autocratici in Libia, Tunisia, Egitto e altri paesi erano al potere da anni e noi cooperavamo con loro. Adesso, d’improvviso, ci rivolgiamo contro di loro. È pertanto necessario rivedere la strategia della politica europea di vicinato promuovendo la democrazia e i diritti umani e controllando i finanziamenti pianificati. Il fattore principale, che richiede una revisione corretta, è il maggior livello di istruzione dei giovani di questi paesi che, però, sono disoccupati. Sfortunatamente 7 400 000 cittadini europei si ritrovano esattamente nelle stesse condizioni.</p>
    </intervention>
    <intervention id="3-695-000" speaker_id="34232" name="Kristian VIGENIN" is_mep="True" mode="spoken" nationality="Bulgaria" birth_date="12-06-1975" birth_place="Sofia" p_group="Group of the Progressive Alliance of Socialists and Democrats in the European Parliament" m_state="BG">
      <p sl="en">Signora Presidente,</p>
      <p sl="en">gli sviluppi nel vicinato meridionale sono stati fonte di numerose critiche circa il modo in cui è stata condotta finora la politica di vicinato UE. Indubbiamente è giusto essere critici, ma bisognerebbe anche essere equi.</p>
      <p sl="en">La politica di vicinato ha contribuito molto allo sviluppo delle relazioni con i paesi in questione – e non solo con i paesi ma anche con le società, questione centrale che verrà adesso aggiunta alla revisione della politica di vicinato. Suddetti sviluppi sono, in una certa misura, conseguenza dell’impegno dell’Unione europea con questi paesi. Pertanto, da questo punto di vista, è necessario rivedere questa politica e apportarvi delle modifiche, ma senza limitarsi ad avanzare delle critiche rispetto a quanto è stato fatto finora. Al proposito le relazioni del Parlamento europeo rappresentano un importante contributo alla revisione della PEV e mi auguro che verranno prese in considerazione dalla Commissione.</p>
      <p sl="en">Desidero mettere nuovamente in guardia dai tentativi di contrapporre Est e Sud, non solo in merito a uno spostamento dell’attenzione ma anche, possibilmente, rispetto ad una diversa assegnazione di fondi e risorse. Dobbiamo prestare molta attenzione a questo aspetto e prendere in considerazione il fatto che da una parte esiste chiaramente la sfida di favorire il processo di democratizzazione in Egitto e in Tunisia e sostenere la democratizzazione al Sud, mantenendo però dall’altra la pace nel Caucaso meridionale, ad esempio, contribuendo ad una soluzione pacifica dei conflitti congelati e consolidando le democrazie.</p>
    </intervention>
    <intervention id="3-696-000" speaker_id="96685" name="Riikka PAKARINEN" is_mep="True" mode="spoken" nationality="Finland" birth_date="24-08-1981" birth_place="Varkaus" p_group="Group of the Alliance of Liberals and Democrats for Europe" m_state="FI">
      <p sl="fi">Signora Presidente, è estremamente importante che, oltre alla dimensione meridionale della politica di vicinato, si discuta anche di quella orientale, alla quale sono associati numerosi problemi amministrativi interni; sarebbe opportuno trasferire almeno l’amministrazione dei programmi russi alla Direzione generale per la politica regionale e questo poiché le autorità che gestiscono i programmi potrebbero rivederli al fine di considerare caratteristiche e condizioni regionali particolari, garantendone inoltre la continuità.</p>
      <p sl="fi">È necessario ricordare che tale cambiamento, di per sé, non richiederebbe particolari emendamenti alla base giuridica dei programmi o del bilancio UE. Si tratterebbe piuttosto di una decisione presa dalla Commissione in merito alla sua organizzazione interna. Allo stato attuale, suddetti programmi presentano numerosi problemi e dovremmo apportare dei cambiamenti strutturali. In questo modo lanceremmo un messaggio chiaro e confido che la Commissione farà del suo meglio per sostenere questa decisione.</p>
    </intervention>
    <intervention id="3-697-000" speaker_id="96795" name="Jacek Olgierd KURSKI" is_mep="True" mode="spoken" nationality="Poland" birth_date="22-02-1966" birth_place="Gdańsk" p_group="European Conservatives and Reformists Group" m_state="PL">
      <p sl="pl">Signora Presidente, la politica europea di vicinato e il partenariato orientale, che ne costituisce una parte, rappresentano per l’UE un elemento centrale e al contempo una sfida. Si tratta di un importante quadro politico che mira al potenziamento delle relazioni con i paesi partner – paesi per i quali dovremmo mirare ad un’integrazione economica e politica. Nel caso dell’Ucraina, il processo dovrebbe concludersi con la prospettiva di una piena adesione all’Unione europea, ovviamente previa ottemperanza ai criteri di Copenaghen. A questo scopo è essenziale che vi sia un notevole impegno politico da parte delle autorità di Kiev.</p>
      <p sl="pl">Non dimentichiamoci degli europei in Bielorussia, un paese che condivide una tradizione simile alla nostra ma che resta chiusa per volontà del regime di Lukashenko. Impegniamoci per far sì che i bielorussi comprendano che l’Europa si ricorda di loro e sostiene i loro tentativi di conquistare la democrazia. Possiamo dare corpo ai nostri tentativi tagliando i costi necessari per ottenere i visti Schengen, favorendo i contatti interpersonali tra i cittadini bielorussi e il resto d’Europa e sostenendo le iniziative civili e comunitarie all’interno del paese. Promuovendo i viaggi e i contatti tra l’Unione e la Bielorussia possiamo indebolire il regime di Lukashenko molto più che tramite decine di dichiarazioni e risoluzioni. Infine, desidero evidenziare come in molti paesi, anche all’interno della politica di vicinato, vi siano ancora gravi problemi in termini di libertà di espressione, specialmente nei mezzi di comunicazione, libertà di riunione e di associazione. Nel nostro ruolo di Parlamento di un’Europa libera, dobbiamo …</p>
      <a text="(Il Presidente interrompe l’oratore)"/>
    </intervention>
    <intervention id="3-698-000" speaker_id="23704" name="Jiří MAŠTÁLKA" is_mep="True" mode="spoken" nationality="Czechia" birth_date="03-01-1956" birth_place="Sušice" p_group="Confederal Group of the European United Left - Nordic Green Left" m_state="CZ">
      <p sl="cs">Signora Presidente, spero non che non vi sia nessuno del partenariato orientale qui tra noi oggi, dal momento che potrebbero giungere alla conclusione, sulla base del numero dei presenti, che si tratti di un tema per noi irrilevante. s. Anche io desidero sottolineare l’importanza e la necessità di un dibattito sul partenariato orientale.</p>
      <p sl="cs">È importante dal momento che la regione ad Est dei confini dell’UE offre possibilità commerciali insostituibili per l’Unione se desidera rimanere competitiva nei prossimi decenni. Essa rappresenta poi una fonte di cultura che svolge un ruolo nella nascita delle tradizioni europee e senza la quale non sarebbe possibile comprendere l’identità europea. È importante discutere del partenariato orientale anche perché non sembra che tutti attribuiscano la stessa importanza a questo progetto. Tutte le iniziative multilaterali collegate al partenariato orientale – democrazia, stabilità, integrazione economica, sicurezza energetica e contatti interpersonali – sono indubbiamente utili, sia per l’UE che per i sei Stati vicini. Le dichiarazioni di alcuni politici, che parlano di una sinergia del Mar Nero o di una striscia cuscinetto democratica hanno determinato una certa confusione. A questo punto, il partenariato orientale smette di essere uno strumento …</p>
      <a text="(Il Presidente interrompe l’oratore)"/>
    </intervention>
    <intervention id="3-699-000" speaker_id="96654" name="Jaroslav PAŠKA" is_mep="True" mode="spoken" nationality="Slovakia" birth_date="20-06-1954" birth_place="Banská Štiavnica" p_group="Europe of freedom and democracy Group - Vice" m_state="SK">
      <p sl="sk">Signora Presidente, la credibilità dell’Unione europea come attore politico internazionale dipende anche dalla sua capacità e dalla sua volontà di promuovere lo sviluppo e le riforme volte alla stabilizzazione dei paesi vicini. La cooperazione dell’UE con i paesi del partenariato orientale fornisce a questi ultimi la possibilità di progredire dal punto di vista politico verso i valori della libertà e della democrazia. In considerazione dei diversi sviluppi politici dei singoli paesi, tuttavia, l’UE deve applicare un approccio flessibile e fornire maggiore assistenza e maggiori risorse UE a quei paesi orientali che si dimostrano pronti a rispettare i propri obblighi in modo più completo e rapido.</p>
      <p sl="sk">Potremmo fare di più per incoraggiare l’Ucraina e la Moldova, nello specifico, a portare avanti i negoziati, nel tentativo di raggiungere un accordo su una zona di libero scambio ampia e di vasta portata. A mio avviso dovremmo anche proseguire i negoziati con l’Armenia, l’Azerbaigian e la Georgia. La Bielorussia dovrà trovare una forma di comunicazione adeguata alla situazione politica. Gli abitanti del paese non devono, tuttavia, divenire ostaggio dei loro rappresentanti politici, he hanno deciso di perseguire una versione del tutto personale di democrazia.</p>
    </intervention>
    <intervention id="3-700-000" speaker_id="28165" name="Lambert van NISTELROOIJ" is_mep="True" mode="spoken" nationality="Netherlands" birth_date="05-03-1953" birth_place="Nuland" p_group="Group of the European People's Party (Christian Democrats)" m_state="NL">
      <p sl="nl">Signora Presidente, oggi stiamo ponendo delle basi importanti per lo sviluppo dello strumento europeo di vicinato e partenariato (ENPI). Desidero rivolgermi al Commissario concentrandomi su un singolo punto specifico, relativo ai programmi per i confini esterni, i programmi transfrontalieri.</p>
      <p sl="nl">I programmi sono 15 e possono contare su un bilancio di 1,1 miliardi di euro. Ciononostante, tutti ritengono che non stiano funzionando al meglio e gli sviluppi sono stati lenti. Vi è una flessibilità molto limitata e, da quanto ho sentito qui oggi, sembra che la Presidenza polacca intenda porvi rimedio. La Polonia è seriamente determinata a procedere su questo fronte e valutare se sia necessario apportare dei cambiamenti per riportare coesione tra questi programmi, riportandoli all’Obiettivo 3, l’approccio INTERREG, che adottiamo da anni.</p>
      <p sl="nl">Vorrei sapere dal Commissario come intende procedere al riguardo. Il regolamento ENPI, in realtà, prevedeva che venisse condotta una valutazione già lo scorso anno ma non ho visto alcun documento al riguardo. Come intende integrare questo elemento con le pubblicazioni previste per maggio? Intende organizzare un’audizione, insieme a questo Parlamento, alla quale invitare le persone direttamente coinvolte chiedendo loro di illustrarci la loro esperienza? Ho l’impressione che alcune cose dovranno cambiare.</p>
    </intervention>
    <intervention id="3-701-000" speaker_id="28365" name="Pier Antonio PANZERI" is_mep="True" mode="spoken" nationality="Italy" birth_date="06-06-1955" birth_place="Riviera D'Adda" p_group="Group of the Progressive Alliance of Socialists and Democrats in the European Parliament" m_state="IT">
      <p sl="it">Signora Presidente, onorevoli colleghi, con la revisione delle politiche di vicinato inizia un percorso che non si esaurirà nel breve periodo. Gli eventi nel Mediterraneo descrivono un processo di profonde trasformazioni e avranno conseguenze durature, non soltanto per i paesi della regione ma anche per l'Europa.</p>
      <p sl="it">Bisogna essere consapevoli che il passaggio ad una piena democrazia non sarà facile e che queste transizioni si accompagnano a rischi e a tante incertezze. Per questo le cose che dovremo fare sono molte e non di breve durata. La risposta dell'Europa deve caratterizzarsi attraverso una strategia basata su azioni immediate e su quelle di lungo respiro.</p>
      <p sl="it">È necessario facilitare l'accesso ai mercati europei e garantire una maggiore mobilità, bisognerebbe organizzare una conferenza per verificare la possibilità di cancellare o rinegoziare il debito di questi paesi che hanno iniziato il percorso della democrazia, bisogna mettere a disposizione adeguate risorse finanziarie e, infine, fornire un'assistenza ai processi democratici rafforzando le istituzioni parlamentari e i partiti, assicurando la piena partecipazione di tutti i cittadini. Tutto questo deve avvenire in un quadro di rilancio del dialogo euromediterraneo.</p>
      <p sl="it">Qui si gioca molto del futuro politico strategico dell'Europa. Io credo che l'Europa debba comprendere che occorre lavorare ad Est e a Sud, ma che oggi c'è una priorità che riguarda il Sud. È necessario cambiare in profondità queste politiche, aprendo finalmente un nuovo capitolo.</p>
    </intervention>
    <intervention id="3-702-000" speaker_id="96803" name="Zbigniew ZIOBRO" is_mep="True" mode="spoken" nationality="Poland" birth_date="18-08-1970" birth_place="Kraków" p_group="European Conservatives and Reformists Group" m_state="PL">
      <p sl="pl">Signora Presidente, la dimensione orientale è uno degli elementi più importanti per lo sviluppo dell’Unione europea nell’ambito della politica europea di vicinato e include paesi come l’Ucraina, la Bielorussia, la Moldova, la Georgia, l’Azerbaigian e l’Armenia. Va ricordato che l’Unione nutre grandi interessi in questi paesi dal punto di vista economico e finanziario, ma è necessario porre l’accento soprattutto sulle questioni di natura energetica. Sarà infatti possibile creare dei percorsi energetici alternativi ai gasdotti russi proprio passando attraverso alcuni di questi paesi, come nel caso dei gasdotti Nabucco e Samatya. Al fine di approfondire la cooperazione tra l’UE e i paesi cui ho fatto riferimento, sarebbe opportuno liberalizzare l’area commerciale dell’UE, permettendo così di incrementare le attività commerciali e avvicinando i paesi in questione all’Unione stessa che, dopo tutto, è già oggi il loro principale partner economico. In ultima battuta, dovremmo chiaramente ipotizzare una zona di libero scambio che ci permetterebbe di avvicinarci loro in modo particolare. Infine, non dobbiamo dimenticare la necessità di semplificare gli obblighi relativi ai visti, potenziare i programmi interpersonali e garantire assistenza finanziaria agli scambi tra giovani provenienti da paesi inclusi nel partenariato orientale e giovani dell’UE.</p>
    </intervention>
    <intervention id="3-703-000" speaker_id="96788" name="Krzysztof LISEK" is_mep="True" mode="spoken" nationality="Poland" birth_date="28-05-1967" birth_place="Gdańsk" p_group="Group of the European People's Party (Christian Democrats)" m_state="PL">
      <p sl="pl">Signora Presidente, signor Commissario, noi tutti vorremmo che la politica dell’Unione europea fosse efficace ma, a questo scopo, deve essere pienamente coerente per entrambe le dimensioni, orientale e meridionale, della politica di vicinato. Per quanto riguarda la dimensione orientale, desidero richiamare la vostra attenzione sui cosiddetti conflitti congelati, sulla situazione in Moldova e, in particolar modo, sulla situazione in Transnistria e a Nagorno-Karabakh. Vorrei inoltre parlare brevemente della situazione in Abcasia e nell’Ossezia del Sud, specialmente in considerazione del mio ruolo di relatore permanente del Parlamento europeo.</p>
      <p sl="pl">L’Unione europea deve dotarsi di una politica che affronti questi aspetti in maniera coerente, il che implica che sia una politica condivisa oltre che coerente e che venga seguita esattamente nello stesso modo dalle istituzioni europee, incluso nello specifico l’Alto rappresentante e altri membri della Commissione europea, e dagli Stati membri. Oggi dobbiamo parlare con un’unica voce ai leader russi e far loro presente che non stanno rispettando gli impegni presi nel 2008 e, ad esempio, che la missione di osservazione dell’Unione europea dovrebbe ottenere l’accesso all’Abcasia e all’Ossezia del Sud quanto prima.</p>
    </intervention>
    <intervention id="3-704-000" speaker_id="28306" name="Ana GOMES" is_mep="True" mode="spoken" nationality="Portugal" birth_date="09-02-1954" birth_place="Lisboa" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Signora Presidente, le rivolte popolari nell’Africa del Nord rivelano gli errori di un’azione politica e diplomatica europea ispirata ad una presunta realpolitik, che ha sostenuto dittatori e svilito le aspirazioni alla libertà, alla giustizia e alla creazione di opportunità per tutti gli individui.</p>
      <p sl="pt">Ne consegue che l’UE ha ridefinito le proprie priorità per la dimensione meridionale della politica europea di vicinato (PEV). Approvo i nuovi orientamenti, noti con il nome delle “tre M”: money, market access and mobility (denaro, accesso al mercato e mobilità). È necessario tuttavia porre la condizione che il sostegno offerto ai nostri vicini sia subordinato alla dimostrazione di volontà politica e di progressi concreti nei processi di democratizzazione. Non può esistere alcuna democrazia senza partiti politici. Una delle priorità deve pertanto essere l’assistenza in termini finanziari e organizzativi per la formazione di forze politiche democratiche, poiché in tal modo sarà possibile rendere indipendenti i giovani e le donne che con tanto coraggio hanno dato origine alla primavera araba.</p>
      <p sl="pt">In società ancora dominate dalla commistione tra Stato e religione e gestite in modo patriarcale, le leve per un cambiamento realmente democratico saranno la partecipazione delle donne e il rispetto dei diritti umani. Deve essere questa la linea guida del sostegno politico dell’UE al Mediterraneo meridionale.</p>
      <p sl="pt">Infine, l’UE dovrebbe anche favorire il coinvolgimento nel dialogo politico di tutti i giocatori emergenti, inclusi quanti perseguono progetti di stampo religioso, come nel caso degli affiliati ai Fratelli musulmani, che non devono essere isolati, quanto piuttosto invitati a partecipare a questa partita giocata sul campo della democrazia.</p>
    </intervention>
    <intervention id="3-705-000" speaker_id="96800" name="Marek Henryk MIGALSKI" is_mep="True" mode="spoken" nationality="Poland" birth_date="14-01-1969" birth_place="Racibórz" p_group="European Conservatives and Reformists Group" m_state="PL">
      <p sl="pl">Signora Presidente, affinché la politica di cui stiamo discutendo possa portare i risultati sperati saranno necessari dei fondi. Dovremmo quindi attenerci all’accordo tra gentiluomini circa la divisione da uno a due terzi dei fondi disponibili. È necessario al fine di poter perseguire la politica in modo efficace. In secondo luogo, dobbiamo effettuare una chiara diagnosi della situazione. Pertanto non è opportuno operare dei confronti tra la Bielorussia, che è controllata da quello che potrebbe cinicamente essere descritto come un esempio clinico, chiaro e trasparente di regime, e l’Ucraina, che si sta confrontando con i problemi della democratizzazione. In terzo luogo, una politica di questo genere offre la prospettiva dell’adesione a paesi che vi aspirano. La chiara prospettiva di poter divenire membri dell’UE contribuisce a creare una profezia che si realizza per forza propria e, se le società e quanti governano questi paesi hanno la sensazione che si tratti di un obiettivo raggiungibile, allora aumentano le probabilità che effettivamente ci riescano.</p>
    </intervention>
    <intervention id="3-706-000" speaker_id="28400" name="Francisco José MILLÁN MON" is_mep="True" mode="spoken" nationality="Spain" birth_date="08-03-1955" birth_place="Pontevedra" m_state="ES">
      <p sl="es">Signora Presidente, signor Commissario, mi rammarico per l’assenza del Consiglio in occasione del dibattito odierno. Per quanto riguarda il partenariato meridionale, desidero concentrarmi su tre punti. Innanzi tutto, l’Unione europea deve sostenere e agevolare i processi di cambiamento democratico. In passato, le autorità dei paesi vicini hanno giustificato la loro inattività adducendo come spiegazione il timore dell’instabilità.</p>
      <p sl="es">In secondo luogo, auguro ai nostri vicini meridionali la prosperità economica, il che richiede numerose riforme, investimenti e sostegno finanziario ed economico, oltre che scambi commerciali non solo con il Nord, ma anche all’interno del Sud stesso, dove sono oggi totalmente assenti.</p>
      <p sl="es">Sono preoccupato della linea adottata dalla Commissione e dall’Alto rappresentante, la baronessa Ashton: in un articolo pubblicato sul New York Times il 18 marzo 2011, sembra che proponga a questi paesi di specializzarsi nelle esportazioni agricole verso i mercati europei. Non sono d’accordo. Il Commissario Füle sa benissimo che è così, benché adesso stia scuotendo la testa. Questi paesi hanno bisogno di economie e di agricolture diversificate. Lo ripeto: diversificate. È inoltre necessario che soddisfino il proprio fabbisogno interno, senza limitarsi a pochi prodotti di esportazione che, oltretutto, sono motivo di preoccupazione per gli agricoltori europei. Dobbiamo pertanto esercitare cautela e dare prova di buon senso.</p>
      <p sl="es">In terzo luogo, è necessario rivitalizzare l’Unione per il Mediterraneo (UpM) e i relativi progetti, che possono contribuire alla modernizzazione economica dei paesi del Mediterraneo. Sfortunatamente, l’UpM attraversa una fase di stallo, manca un Segretario generale e non può rimanere paralizzata a causa della mancanza di progressi tra Israele e Palestina.</p>
      <p sl="es">Onorevoli deputati, si tratta di una sfida notevole.</p>
    </intervention>
    <intervention id="3-707-000" speaker_id="34231" name="Evgeni KIRILOV" is_mep="True" mode="spoken" nationality="Bulgaria" birth_date="26-01-1945" birth_place="Lyubichevo" p_group="Group of the Progressive Alliance of Socialists and Democrats in the European Parliament" m_state="BG">
      <p sl="en">Signora Presidente, la dimensione orientale della politica di vicinato UE potrebbe essere il più importante banco di prova della politica estera UE. L’Unione deve rispettare il quadro giuridico di cui si è dotata, specialmente per quanto riguarda la strategia per la sicurezza, che sottolinea l’esigenza di un patrimonio di paesi ben governati lungo i propri confini. Dovrebbe inoltre fare altrettanto per quanto riguarda la sua stessa strategia di ampia portata al fine di determinare cambiamenti positivi.</p>
      <p sl="en">Ciononostante, il principale ostacolo alla formalizzazione della PEV ad Est rimangono i conflitti irrisolti nella Transnistria e nel Caucaso meridionale, che sono alla base dell’instabilità della regione e dei problemi economici e politici. Basti ricordare l’esplosione odierna in Transnistria, che ha gravemente danneggiato il gasdotto.</p>
      <p sl="en">È assolutamente necessario che l’UE si adoperi per una risoluzione dei conflitti, anche fungendo direttamente da mediatore e tramite misure miranti a rafforzare la fiducia e l’assistenza umanitaria ai milioni di sfollati interni e rifugiati. L’UE dovrebbe pertanto assicurarsi che le ingenti somme accordate alla regione sotto forma di sostegno finanziario e tecnico siano accompagnate da una presenza politica rafforzata e una condizionalità ben definita.</p>
    </intervention>
    <intervention id="3-708-000" speaker_id="23782" name="Jacek PROTASIEWICZ" is_mep="True" mode="spoken" nationality="Poland" birth_date="05-06-1967" birth_place="Brzeg" p_group="Group of the European People's Party (Christian Democrats)" m_state="PL">
      <p sl="pl">Signora Presidente, signor Commissario, desidero innanzi tutto congratularmi con gli autori di entrambe le relazioni e, in particolare, con l’onorevole Siwiec, che si è occupato della dimensione orientale della politica di vicinato. Non è un semplice gesto di cortesia, poiché sono fermamente convinto che finalmente disponiamo di due relazioni che indicano che la politica europea di vicinato dovrebbe essere maggiormente basata su valori che, per noi, sono fondamentali: il rispetto per i diritti umani, la libertà dei mezzi di comunicazione e governi democratici.</p>
      <p sl="pl">Desidero ribadire quanto ho affermato in quest’Aula lunedì: quanto accaduto nell’Africa del Nord e nel Medio Oriente ci dimostra che gli individui che abitano in queste regioni, specialmente i giovani, non solo chiedono più pane, ma anche più libertà e rispetto per i diritti dei cittadini e degli individui. Lo stesso dicasi dei nostri vicini ad Est e, in particolar modo, della Bielorussia, un vicino prossimo dell’Unione europea. Desidero riferirvi circa un drammatico episodio verificatosi questo pomeriggio a Grodno, in Bielorussia, dove un giornalista, Andrzej Poczobut, accusato di aver insultato il Presidente in articoli scritti per la stampa internazionale nello svolgimento della propria professione, è appena stato arrestato dal KGB per impedirgli di rivolgersi a noi, membri del Parlamento europeo, in occasione dell’incontro di domani con la delegazione bielorussa. Si tratta di pratiche scandalose. La politica europea di vicinato dovrebbe aiutarci ad evitare che si ripropongano situazioni analoghe a quella odierna, che ha visto coinvolto Andrzej Poczobut.</p>
    </intervention>
    <intervention id="3-709-000" speaker_id="28126" name="Christofer FJELLNER" is_mep="True" mode="spoken" nationality="Sweden" birth_date="13-12-1976" birth_place="Västerås" p_group="Group of the European People's Party (Christian Democrats)" m_state="SE">
      <p sl="sv">Signora Presidente, sono lieto che la Commissione abbia scelto di presentare questa revisione della dimensione meridionale della politica europea di vicinato, che è indubbiamente necessaria. Va riconosciuto che l’Europa ha dimostrato tolleranza nei confronti delle dittature, invece che pretendere con decisione l’esercizio democratico del potere, pagando questo atteggiamento con una perdita di fiducia nei suoi confronti. È pertanto necessaria una nuova politica, che contribuisca a ricostruire i paesi coinvolti, dopo decenni di malgoverno. L’Europa può ottenere molto su questo fronte, soprattutto in virtù del suo ruolo di principale partner commerciale. L’approccio migliore sarebbe investire proprio in queste attività commerciali e di ricostruzione, al fine di recuperare la fiducia perduta. Sono pertanto lieto che la Commissione abbia menzionato la dimensione commerciale all’interno di questa comunicazione, dichiarando che dovremmo agevolare l’accesso al mercato dei nostri partner nordafricani, in modo che possano in tal modo migliorare le proprie condizioni.</p>
      <p sl="sv">Tuttavia, il principale ostacolo allo sviluppo al momento è rappresentato dalle barriere doganali, specialmente nel settore agricolo. Basti prendere l’esempio dei prezzi minimi dei prodotti agricoli, che comportano dazi per frutti e ortaggi tanto più elevati quanto più efficiente è la loro produzione. Si tratta dunque di un ostacolo allo sviluppo e alla prosperità. Desidero pertanto proporre alla Commissione di cominciare garantendo il libero accesso al mercato europeo a quei paesi dell’Africa del Nord che hanno già intrapreso un cammino verso la democrazia. Lo abbiamo già fatto una volta per i Balcani occidentali in seguito alla guerra in Jugoslavia e perché non apprendere da questa esperienza? Stiamo fondando il benessere europeo su libero commercio, quindi perché non aiutare i nostri vicini dell’Africa del Nord a conquistare una maggiore prosperità partendo insieme a noi proprio dal libero scambio?</p>
    </intervention>
    <intervention id="3-710-000" speaker_id="97011" name="Georgios KOUMOUTSAKOS" is_mep="True" mode="spoken" nationality="Greece" birth_date="17-09-1961" birth_place="Athina" p_group="Group of the European People's Party (Christian Democrats)" m_state="GR">
      <p sl="el">Signora Presidente, la politica europea di vicinato è, senza dubbio, una politica di successo. Tuttavia, è necessario renderla più dinamica ed efficace. La difficile situazione economica in cui ci troviamo al momento non dovrebbe essere trasformata in un alibi o in un pretesto per evitare di potenziarla ulteriormente. Questo vale soprattutto per la dimensione meridionale.</p>
      <p sl="el">Questa esigenza è ancor più pressante alla luce dei recenti sviluppi drammatici, i recenti incidenti tragici nell’Africa del Nord. Queste società hanno bisogno del nostro sostegno, di un contributo che sia sostanzioso ma comunque discreto, termine su cui desidero porre l’accento per ovvi motivi storici e politici. Dobbiamo sostenere la società civile all’interno di questi paesi, le loro azioni democratiche e la loro richiesta di maggiore libertà.</p>
      <p sl="el">Oltretutto, non dobbiamo dimenticare che il Mediterraneo si sta trasformando in una bomba ad orologeria dal punto di vista dell’immigrazione, motivo ulteriore per noi per impegnarci sul fronte del sostegno alla stabilità, alla democrazia e alla crescita all’interno di questi paesi per mezzo della politica di vicinato.</p>
    </intervention>
    <intervention id="3-711-000" speaker_id="28297" name="Jacek SARYUSZ-WOLSKI" is_mep="True" mode="spoken" nationality="Poland" birth_date="19-09-1948" birth_place="Łódż" m_state="PL">
      <p sl="en">Signora Presidente, desidero congratularmi con il Commissario per la comunicazione sui partenariati, che ha rivelato un approccio rapido e lungimirante.</p>
      <p sl="en">Stiamo assistendo ad una ridefinizione della politica di vicinato e la Commissione è la guardiana dell’approccio olistico. Credo sia un grave errore contrapporre la dimensione meridionale e quella orientale. Stiamo compiendo un esercizio di ridefinizione e, sebbene vi siano buone notizie provenienti dal Sud, l’importanza di una ridefinizione e di un rimodellamento va al di là del Sud. Riguarda anche l’Est. Dovremmo passare da politiche legate o orientate al governo a politiche orientate alla società e da politiche volte a interessi economici miopi a politiche basate sui diritti umani e sulla democrazia. Questa politica dovrebbe renderci generosi nei confronti delle società e molto più esigenti e severi nei confronti dei governi. Inoltre non dovremmo confondere lo status quo con la stabilità e prediligere un approccio transitorio.</p>
      <p sl="en">La definizione di questo modello per la politica di vicinato comporta l’esigenza di modificare analogamente anche la dimensione orientale. Dovremmo prestare pari attenzione alle due dimensioni, orientale e meridionale, ricorrendo ad un finanziamento intelligente e simmetrico, poiché non ha alcun senso optare per una contrapposizione tra le due. Si tratta di un caso strutturale di sottofinanziamento dal momento che, ogni anno, assegniamo ai paesi della politica di vicinato il 20 per cento della somma erogata per il resto del mondo. Comprendo quanto sia difficile oggi parlare di finanziamenti, ma è necessario ridefinire questa politica e, a questo scopo, bisognerà prevedere dei finanziamenti aggiuntivi.</p>
    </intervention>
    <intervention id="3-712-000" speaker_id="96695" name="Radvilė MORKŪNAITĖ-MIKULĖNIENĖ" is_mep="True" mode="spoken" nationality="Lithuania" birth_date="02-01-1984" birth_place="Kaunas" p_group="Group of the European People's Party (Christian Democrats)" m_state="LT">
      <p sl="en">Signora Presidente, al momento è importante esercitare cautela e identificare il giusto equilibrio tra entrambe le dimensioni della politica europea di vicinato. La PEV dovrebbe divenire più flessibile e proattiva e rendere di più. Se vogliamo creare uno spazio di stabilità, valori condivisi e progressi ai confini dell’Europa, dovremmo innanzi tutto smettere di operare entro limiti predefiniti. L’assistenza finanziaria dovrebbe essere definita sulla base del coinvolgimento politico e della volontà di accostarsi a valori, libertà e standard europei. Dovrebbe mirare al raggiungimento di risultati ed essere vincolati ad obiettivi e criteri chiari relativi al livello democratizzazione e ai progressi ottenuti tramite le riforme.</p>
      <p sl="en">In secondo luogo dobbiamo contemplare la creazione di uno strumento di reazione rapida in seno alla PEV per poter rispondere con tempismo e flessibilità ai cambiamenti politici nei paesi partner, come accaduto di recente nel vicinato meridionale.</p>
      <p sl="en">In terzo luogo, è importante rendere appetibile l’assistenza UE. La semplificazione delle procedure di assegnazione dei fondi UE e una condivisione attiva delle competenze dei singoli Stati membri nella fase iniziale della programmazione rappresenterebbero un ulteriore incentivo.</p>
    </intervention>
    <intervention id="3-713-000" speaker_id="36281" name="Silvia-Adriana ȚICĂU" is_mep="True" mode="spoken" nationality="Romania" birth_date="14-11-1970" birth_place="Galaţi" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Signora Presidente, io provengo da Galaţi, una città rumena situata sul confine tra l’Unione europea, la Repubblica moldova e l’Ucraina, motivo per cui desidero fare riferimento in particolar modo alla dimensione orientale della politica europea di vicinato. Sento il dovere di sottolinearne l’importanza sia rispetto all’attuazione della strategia dell’Unione europea per la regione del Danubio che per la sicurezza energetica dell’UE:</p>
      <p sl="ro">Mi rivolgo alla Commissione e agli Stati membri affinché definiscano un’ampia strategia UE per il Mar Nero e forniscano risorse finanziarie e umane sufficienti per un’attuazione efficace. Accolgo favorevolmente l’adesione dell’Ucraina e della Repubblica moldova al Trattato della Comunità dell’energia, che contribuirà in modo sostanziale al raggiungimento degli obiettivi di sicurezza energetici dell’Unione nonché alla sicurezza di questi paesi.</p>
      <p sl="ro">Per quanto riguarda i progetti energetici prioritari dell’Unione, desidero sottolineare l’importanza del corridoio meridionale di trasporto del gas. Ritengo che il gasdotto Nabucco, insieme al gasdotto transadriatico, all’oleodotto paneuropeo, l’interconnettore Turchia-Grecia-Italia o il …</p>
      <a text="(Il Presidente interrompe l’oratore)"/>
    </intervention>
    <intervention id="3-714-000" speaker_id="28619" name="Tatjana ŽDANOKA" is_mep="True" mode="spoken" nationality="Latvia" birth_date="08-05-1950" birth_place="Rīga" m_state="LV">
      <p sl="en">Signora Presidente, sono favorevole alla politica europea di vicinato intesa come quadro politico per il rafforzamento della democrazia sia per quanto riguarda la dimensione orientale che quella meridionale, ma ho chiesto di poter intervenire poiché desidero chiedere a tutti se sia giustificato il diritto morale dell’Unione europea a indicare ai paesi terzi il cammino verso una reale democrazia.</p>
      <p sl="en">Entrambe le proposte di risoluzione richiamano valori PEV quali la democrazia, lo stato di diritto e il rispetto dei diritti umani e delle libertà fondamentali, inclusa la libertà dei mezzi di comunicazione, l’indipendenza del sistema giudiziario e la lotta alla corruzione. L’Unione europea può considerarsi essa stessa una paladina in tutti questi settori tenendo in considerazione, ad esempio, la situazione dei mezzi di comunicazione in Italia e Ungheria, l’apolidia di massa in Lettonia e Estonia e il sospetto di corruzione nel nostro Parlamento?</p>
      <p sl="en">Mi auguro sinceramente che manterremo un …</p>
      <a text="(Il Presidente interrompe l’oratore)"/>
    </intervention>
    <intervention id="3-715-000" speaker_id="96668" name="Seán KELLY" is_mep="True" mode="spoken" nationality="Ireland" birth_date="26-04-1952" birth_place="Killarney" m_state="IE">
      <p sl="en">Signora Presidente, vicinato è la parola chiave. Anche nella sfera privata è un gran vantaggio per chiunque poter avere degli ottimi vicini. Un buon vicino è una persona amichevole, non interferisce indebitamente negli affari personali ma è disposto a prestare aiuto quando necessario.</p>
      <p sl="en">L’Unione europea dovrebbe definire una politica di questo tipo. Se i paesi vicini sono altrettanto amichevoli, stabili e democratici allora è abbastanza semplice, mentre se non lo sono diventa più problematico.</p>
      <p sl="en">L’invito a interagire con la società civile, specialmente in questi paesi, è particolarmente positivo. Il mio collega, l’onorevole van Nistelrooij, ha ricordato che spendiamo 1,1 miliardi di euro per attività di confine e che abbiamo bisogno di un approccio più coeso e io non posso che essere d’accordo.</p>
      <p sl="en">Inoltre, anche la proposta di organizzare audizioni su base regolare, specialmente con la società civile di regimi non democratici è condivisibile e fa sì che loro possano sentire cosa abbiamo da dire e noi possiamo essere aggiornati direttamente da loro.</p>
    </intervention>
    <intervention id="3-716-000" speaker_id="96732" name="Malika BENARAB-ATTOU" is_mep="True" mode="spoken" nationality="France" birth_date="25-03-1963" birth_place="Aïn-Benian " p_group="Group of the Greens/European Free Alliance" m_state="FR">
      <p sl="fr">Signora Presidente, signor Commissario, nella sua descrizione della politica europea di vicinato per il Mediterraneo meridionale lei ha fatto riferimento a potenziali catalizzatori. Tuttavia, ha dimenticato di menzionare un gruppo, al quale io stessa appartengo. In Europa, le persone come me – immigrati e figli di immigrati – che provengono da regioni un tempo colonizzate dall’Europa, vengono ancora marginalizzate. Eppure siamo e potremmo divenire risorse umane: mediatori autorevoli tra il Nord ed il Sud in un momento storico.</p>
      <p sl="fr">Commissario Füle, che cosa pensa di questa possibilità? La prenderà in considerazione?</p>
    </intervention>
    <intervention id="3-717-000" speaker_id="28276" name="Laima Liucija ANDRIKIENĖ" is_mep="True" mode="spoken" nationality="Lithuania" birth_date="01-01-1958" birth_place="Druskininkai" p_group="Group of the European People's Party (Christian Democrats)" m_state="LT">
      <p sl="lt">Signora Presidente, la revisione della politica europea di vicinato è uno dei compiti più importanti. Quanto accaduto in Egitto, Tunisia, Libia, Yemen, Bahrein e altrove sta infrangendo inesorabilmente molti stereotipi presenti nel nostro immaginario, ovvero che molti nel Medio Oriente o nell’Africa del Nord non nutrano alcun interesse nei diritti umani e che siano abituati a vivere sotto regimi dittatoriali. La rivoluzione nel mondo arabo ha dimostrato che si tratta di una falsa credenza.</p>
      <p sl="lt">Qualche settimana fa, ho visitato l’Egitto nel giorno in cui si è svolto il referendum sulla modifica della costituzione. Chiunque incontrassimo ci parlava di libertà, giustizia e democrazia. È emersa principalmente la richiesta di un tipo diverso di sostegno da parte dell’Unione europea, che sia volto a rafforzare la società civile, a costituire partiti politici e difendere i diritti umani, in modo che le prossime elezioni parlamentari e presidenziali siano democratiche, libere ed eque. I processi democratici che stanno avendo luogo in questi paesi sono molto fragili e delicati e dobbiamo sostenerli in modo tempestivo.</p>
    </intervention>
    <intervention id="3-718-000" speaker_id="photo_generic" name="Štefan Füle" is_mep="True" mode="spoken">
      <p sl="en">membro della Commissione. – Signora Presidente, apprezzo particolarmente che noi, Commissione e Parlamento, stiamo affrontando entrambi in modo parallelo la revisione della politica di vicinato. A differenza di molte altre politiche, non ci presentiamo qui con un prodotto già completato per poi avviare una discussione, bensì abbiamo avviato il processo un po’ di tempo fa e, in virtù di una buona interazione, siamo già stati in grado di accogliere numerose buone idee provenienti dal Parlamento e di spiegare molte delle nostre ragioni. La lunga lista di oratori che si sono susseguiti, avanzando numerose proposte valide e ponendo domande interessanti, dimostra che l’approccio adottato è quello giusto.</p>
      <p sl="en">Il trattato di Lisbona, che è stato approvato e soggetto a votazione da quest’Aula, pone obiettivi molto ambiziosi. Vogliamo fare dell’Unione europea un attore internazionale. La Baronessa Catherine Ashton, Vicepresidente della Commissione nonché Alto rappresentante dell’Unione europea per gli affari esteri e la politica di sicurezza ed io siamo fermamente convinti che sia pressoché impossibile raggiungere suddetto obiettivo senza affrontare, innanzi tutto, le sfide nel nostro vicinato, incluso il conflitto protratto.</p>
      <p sl="en">Questa convinzione ci ha spinti ad avviare insieme il processo di revisione nel giugno dello scorso anno. Al tempo, ci eravamo prefissati in prima battuta, di riflettere sui nuovi strumenti introdotti dal trattato di Lisbona. Sono stati introdotti cambiamenti notevoli rispetto all’azione esterna, tra cui la sostituzione della Presidenza semestrale e delle sue priorità con una politica coerente garantita da una singola persona con un duplice ruolo che dispone dello strumento della politica estera e di sicurezza comune e la creazione del Servizio per l’azione esterna. Le ambasciate sono inoltre state potenziate in modo da rappresentare non solo la Commissione ma anche l’Unione europea. Si tratta di passi importanti.</p>
      <p sl="en">Sono consapevole che le sfide, gli interrogativi e persino le critiche sono numerose, ma sono fiducioso ch questi cambiamenti porteranno ad una politica UE sull’azione esterna più coerente. Volevamo che quest’aspirazione si ritrovasse anche nella nostra politica di vicinato. Vi era poi un’importante lacuna che desideravamo colmare. Avevamo l’impressione che mancasse il giusto senso di titolarità di questi Stati all’interno della politica di vicinato. Alcuni partner avevano affermato che la PEV era stata loro imposta, senza che fossero stati effettivamente consultati. Essi nutrivano pertanto la sensazione che le loro opinioni non fossero state prese in considerazione e che venisse applicato un unico schema per tutti senza tener conto delle diverse specificità. Poi però è scoppiata la rivoluzione araba che ci ha offerto l’opportunità – di cui credo avessimo bisogno – di porre importanti domande, come ad esempio quanto siamo pronti a sostenere le aspirazioni delle democrazie emergenti, fino a dove siamo pronti a spingerci per gestire situazioni analoghe a quella in cui si trova la Libia e fino a quando dovremmo scendere a compromessi e associare la stabilità all’autocrazia, riconoscendo che non sempre i nostri valori e i nostri interessi hanno viaggiato parallelamente.</p>
      <p sl="en">La nostra comunicazione dell’8 marzo ha rappresentato il tentativo di rispondere ad alcune domande, in tutta franchezza, le domande più semplici, poiché in realtà abbiamo risposto solo a quelle relative alle democrazie emergenti, rimandando la risposta alle domande più complesse alla revisione strategica della PEV. Molte attendono ancora una risposta.</p>
      <p sl="en">Nella comunicazione dell’8 marzo abbiamo definito tre principali pilastri, che ritroverete anche nella revisione strategica. Il primo sostiene le trasformazioni democratiche e la creazione di istituzioni nei nostri Stati vicini. Il secondo verte sulle relazioni con le società e il sostegno alle società civili, mentre il terzo promuove una crescita inclusiva e sostenibile tra i nostri vicini.</p>
      <p sl="en">Molti paesi al Sud stanno cambiando e questo fenomeno non si limita ai paesi in questione, bensì influenza l’intera regione. Coinvolge anche noi e il modo in cui reagiamo alla situazione, ovvero il modo più o meno proattivo di reagire, alimentando questi nuovi fenomeni nei paesi del nostro vicinato. Vi saranno delle ripercussioni ad Est e le riflessioni che formuliamo con i nostri partner orientali si fondano su un processo che tiene conto delle esperienze passate. Queste riflessioni sulla dimensione orientale non vengono prodotte a discapito del Sud e di quanto sta accadendo a Sud e, a loro volta, il nostro attuale interesse e attenzione per la dimensione meridionale non sono a discapito della dimensione orientale. Il processo di revisione della PEV acuirà il bisogno di un approccio equilibrato nei confronti dei paesi vicini, che si tratti della dimensione orientale o di quella meridionale.</p>
      <p sl="en">Il momento è propizio per sostituire una realpolitik , a volte privilegiata, con una politica ambiziosa e molto più proattiva che si fondi sui nostri valori. È anche il momento di essere chiari rispetto a quanto vogliamo ottenere per mezzo degli strumenti della politica di vicinato. Un paio di anni fa, abbiamo fatto riferimento ad una zona di pace, stabilità e prosperità. Si tratta di un concetto importante, che è ancora valido, ma i nostri partner chiedono di più. Alcuni dei nostri partner orientali hanno le idee molto chiare per quanto riguarda le aspirazioni europee. Quelli meridionali richiedono un quadro di integrazione economico definito maggiormente a livello istituzionale. È corretto esimerci dall’esprimere il nostro parere su queste questioni? Non credo. Ritengo dovremmo affermare con chiarezza che il partenariato orientale non è un modo per privare i vicini ad Est della possibilità di aderire all’UE, quanto un modo per permettere loro di creare più Unione europea all’interno dei loro paesi. Ritengo sia necessario formulare un’offerta ai paesi più avanzati a Sud – una sorta di quadro che permetta loro di svolgere un ruolo non tanto nel prendere le decisioni, quanto nel plasmarle.</p>
      <p sl="en">Non vi aspettate una camicia di forza molto tecnica per le relazioni bilaterali con i nostri partner, ma solo pochi parametri, che siano chiari e rilevanti. Aspettatevi che questa revisione della PEV porti alla definizione di una struttura flessibile e fatta su misura e meccanismi di interazione efficienti che combinino la guida politica da una parte e i nostri programmi e l’assistenza tecnica e finanziaria dall’altra.</p>
      <p sl="en">Non sarà un processo semplice. Nessun cambiamento lo è ma, rispetto ai modelli passati, si tratta di un processo in corso di svolgimento in cui le capacità di revisione o, se preferite, una capacità di feedback o un’analisi della situazione reale, saranno una parte importante della revisione della PEV.</p>
      <p sl="en">Molti di voi hanno sollevato la questione del finanziamento. Quanto maggiori sono le nostre ambizioni, tanto maggiori saranno le risorse necessarie. È una conclusione logica. Ma si tratta solo di denaro? Assolutamente no. Si tratta anche della nostra creatività, coerenza, serietà nel considerare gli interessi dei nostri partner e ambizione nell’aprire i nostri mercati commerciali e nell’affrontare le questioni relative alla mobilità.</p>
      <p sl="en">La rivoluzione del gelsomino si è fondata principalmente su valori quali la dignità e l’uguaglianza. Trasformiamo dunque dignità e uguaglianza nei principi su cui basare la nostra politica. Su questo fronte il Parlamento ha un importante ruolo da svolgere.</p>
    </intervention>
    <intervention id="3-719-000" speaker_id="28241" is_mep="True" mode="spoken" role="Presidente" name="Silvana KOCH-MEHRIN" nationality="Germany" birth_date="17-11-1970" birth_place="Wuppertal" p_group="Group of the Alliance of Liberals and Democrats for Europe" m_state="DE">
      <p sl="unknown">Comunico di aver ricevuto due proposte di risoluzione , ai sensi dell’articolo 110, paragrafo 2 del regolamento.</p>
      <p sl="unknown">La discussione è chiusa.</p>
      <p sl="unknown">La votazione si svolgerà giovedì, 7 aprile.</p>
      <p sl="unknown">Dichiarazioni scritte (articolo 149 del regolamento)</p>
    </intervention>
    <intervention id="3-720-000" speaker_id="28424" name="Tunne KELAM" is_mep="True" mode="written" nationality="Estonia" birth_date="10-07-1936" birth_place="Taheva" p_group="Group of the European People's Party (Christian Democrats)" m_state="EE">
      <p sl="en">Tutti i paesi europei che rispettano i criteri di adesione UE dovrebbero avere la prospettiva di aderire all’Unione europea. La dimensione orientale della PEV dovrebbe contemplare chiaramente questo valore soggiacente e garantire che i nostri vicini nell’Europa orientale possano concretamente nutrire una reale speranza di adesione.</p>
      <p sl="en">Il maggiore incentivo per delle riforme democratiche e politiche e per la creazione di una società civile è e rimarrà la prospettiva di un’adesione all’UE. Se da una parte i futuri aspiranti devono fare tutti i compiti loro assegnati, l’UE deve dimostrare, al di là di ogni possibile dubbio, che il suo impegno per l’allargamento resta valido e credibile. Al fine di aumentare la sua credibilità e fugare qualunque dubbio circa l’applicazione di diversi pesi e diverse misure, l’UE dovrebbe affermare in modo estremamente chiaro che le relazioni con i propri vicini ad Est devono fondarsi, innanzi tutto, su valori democratici, il rispetto dei diritti umani e lo stato di diritto. Dal momento che ogni paese andrebbe valutato sulla base dei propri meriti, i valori basilari devono venire rispettati in egual modo all’interno di ogni paese, indipendentemente dagli interessi economici e politici di singoli Stati membri. Gli stessi principi andrebbero applicati alle relazioni con la Russia, dove la situazione relativa allo stato di diritto e ai diritti umani è peggiore che nella maggior parte dei paesi PEV.</p>
    </intervention>
    <intervention id="3-721-000" speaker_id="28331" name="Jaromír KOHLÍČEK" is_mep="True" mode="written" nationality="Czechia" birth_date="23-02-1953" birth_place="Teplice" p_group="Confederal Group of the European United Left - Nordic Green Left" m_state="CZ">
      <p sl="cs">Devo riconoscere che sono rimasto alquanto colpito nel leggere la risoluzione proposta dalla commissione affari esteri. Non riesco a comprendere come si possano mettere sullo stesso piano le proteste in Bielorussia, dove i cosiddetti manifestanti ricevono molto sostegno dall’estero, e l’insieme di rivolte in Egitto e Tunisia, causate dalla crescita dei prezzi dei prodotti alimentari e dalla disoccupazione A mio avviso questa conclusione assurda è rappresentativa dell’assurdità dei cosiddetti politici. L’onorevole Siwiec evidentemente non si è accorto delle manifestazioni che hanno determinato decine di morti nelle monarchie del mondo arabo, o della guerra in Libia. Evidentemente deve essere così. Al punto 12 non si ritrova alcun dichiarazione circa gli sviluppi negativi in Moldova. Alcuni deputati del gruppo del Partito Popolare europeo si sono così innamorati di Yulia Tymoshenko che un governo senza di lei non sembra democratico, nonostante nell’ultimo anno il governo sia riuscito a migliorare le condizioni economiche e politiche del paese. A mio avviso, l’invito al punto 13 a sostenere, a livello multilaterale, la formazione di partiti politici ad orientamento democratico in Bielorussia rappresenta un’ingerenza diretta negli affari interni di un altro Stato. È un peccato che non si assista a impegni analoghi in favore della democrazia all’interno degli Stati UE, come nel caso dell’Ungheria. Ritengo che il punto 52 della relazione rappresenti un’ulteriore gesto di grossolana impertinenza, al pari del sostegno per diverse attività sovversive come Belsat o Radio Russia e la Radio europea per la Bielorussia. Mi ricorda molto il periodo della guerra fredda, come viene descritto nei libri di storia.</p>
    </intervention>
    <intervention id="3-722-000" speaker_id="96791" name="Elżbieta Katarzyna ŁUKACIJEWSKA" is_mep="True" mode="written" nationality="Poland" birth_date="25-11-1966" birth_place="Jasło" m_state="PL">
      <p sl="pl">Nel corso del dibattito odierno al Parlamento europeo abbiamo discusso anche della dimensione orientale della politica di vicinato dell’Unione europea. Non dobbiamo dimenticare che dovrebbe mirare a rafforzare le relazioni tra l’Unione e i suoi vicini ad Est, specialmente l’Ucraina, promuovendo iniziative civiche, sociali ed economiche di ogni tipo. I giovani cittadini ucraini si aspettano che gli Stati membri dell’Unione europea li sostengano e, soprattutto, chiedono l’apertura dei confini per potersi muovere liberamente tra i paesi, studiare e coltivare le loro passioni e i loro interessi. Èimportante assicurare una migliore attuazione degli accordi per delle procedure per la concessione dei visti più agevoli e per una zona di libero commercio UE-Ucraina. Dovremmo inoltre ampliare il sistema di borse di studio per gli studenti provenienti dai paesi orientali della politica europea di vicinato e incoraggiarli ad impegnarsi maggiormente in attività di carattere sociale e politico.</p>
    </intervention>
    <intervention id="3-723-000" speaker_id="96838" name="Cristian Dan PREDA" is_mep="True" mode="written" nationality="Romania" birth_date="26-10-1966" birth_place="Bucureşti" p_group="Group of the European People's Party (Christian Democrats)" m_state="RO">
      <p sl="ro">Accolgo positivamente la discussione congiunta sulle due relazioni relative alla politica europea di vicinato, dal momento che abbiamo bisogno di adottare un approccio coerente nei confronti dei nostri vicini, siano essi a Sud o a Est. Desidero sottolineare, innanzi tutto, che porre le due regioni in competizione l’una con l’altra è controproducente. Non si tratta di competere per le risorse, ma piuttosto di assegnarle in modo efficiente a quei partner che raggiungono dei progressi sulla base di criteri comuni che sono all’origine della nostra politica di vicinato. Mi riferisco, in particolar modo, al rispetto dei diritti umani, della democrazia e dello stato di diritto. Ritengo pertanto che sia necessario dimostrare abbastanza coraggio da riconoscere sì i risolutati positivi raggiunti tramite la politica di vicinato, come nel caso della Georgia e della Moldova, ma anche quelli negativi, come accaduto, sfortunatamente, nel caso della Bielorussia o dell’Ucraina. Il criterio essenziale deve essere la differenziazione, anche per la dimensione meridionale. D’altro canto, le nostre richieste circa il rispetto da parte dei partner europei dei valori comuni dell’Unione devono essere coerenti e ambiziose.</p>
    </intervention>
    <intervention id="3-724-000" speaker_id="96994" name="Fiorello PROVERA" is_mep="True" mode="written" nationality="Italy" birth_date="31-03-1946" birth_place="Vigevano" p_group="Europe of freedom and democracy Group" m_state="IT">
      <p sl="it">Nell'ambito della revisione della politica europea di vicinato è importante valutare l'impatto di questa politica sui fenomeni migratori. Nessuna politica di vicinato può essere pienamente efficace in questo ambito senza intervenire sulle cause dell'instabilità che scatenano i flussi migratori.</p>
      <p sl="it">Questo implica una cooperazione regionale, sia con i paesi d'origine che di transito, anche attraverso accordi bilaterali. È necessario, infatti, collaborare con i paesi di transito e di origine dei flussi migratori per prevenire le ondate. Dobbiamo accompagnare i paesi di origine degli immigrati verso la democrazia e la good governance mettendo a disposizione i nostri valori e la nostra esperienza.</p>
      <p sl="it">Nell'ambito della politica europea di vicinato è opportuno offrire un'agenda economica capace di aumentare i livelli di occupazione e accordi commerciali in grado di generare un vero sviluppo economico coerente con le leggi di mercato. Il Commissario Füle e l'Alto rappresentante Ashton hanno richiamato, con la formula "more for more ", il concetto di condizionalità dell'aiuto che intende premiare i paesi più attivi sulla strada delle riforme democratiche e del rispetto dei diritti umani. Questo approccio va sostenuto, poiché coerente con i nostri valori, efficace per lo sviluppo e moralmente giusto nei confronti del contribuente europeo.</p>
    </intervention>
    <intervention id="3-725-000" speaker_id="96865" name="Debora SERRACCHIANI" is_mep="True" mode="written" nationality="Italy" birth_date="10-11-1970" birth_place="Roma" p_group="Group of the Progressive Alliance of Socialists and Democrats in the European Parliament" m_state="IT">
      <p sl="it">Signora Presidente, onorevoli colleghi, in seguito ai recenti eventi nel Sud-Est Europa, è necessario procedere a una revisione della Politica europea di vicinato in relazione ai paesi partner meridionali fornendo i mezzi e l'assistenza necessari per un'autentica transizione democratica e gettando le basi per profonde riforme politiche, sociali e istituzionali. È sì importante che la revisione della politica di vicinato attribuisca la priorità ai criteri relativi all'indipendenza della magistratura, al rispetto delle libertà fondamentali, compresa la libertà dei media, e alla lotta contro la corruzione ma è anche necessario riconsiderare ed esaminare attentamente la strategia dell'UE nei confronti del Mediterraneo affinché il dialogo politico e il sostegno a tutte le forze democratiche e sociali sia rafforzato.</p>
    </intervention>
    <intervention id="3-725-500" speaker_id="23808" name="Csaba Sándor TABAJDI" is_mep="True" mode="written" nationality="Hungary" birth_date="26-06-1952" birth_place="Kiskunfélegyháza" p_group="Group of the Progressive Alliance of Socialists and Democrats in the European Parliament" m_state="HU">
      <p sl="hu">La crisi del mondo arabo ha dimostrato che la direzione perseguita fino ad ora all’interno della politica di vicinato ha fallito. Gli strumenti di finanziamento devono divenire più trasparenti ed è necessario adottare in approccio maggiormente orientato ai risultati al momento dell’erogazione degli aiuti. È opportuno fare altrettanto anche per quanto riguarda la dimensione orientale della politica. La politica europea di vicinato, in futuro, dovrà basarsi sulle relazioni transfrontaliere tra gli individui; questo approccio vale in particolar modo per la dimensione orientale, dal momento che i paesi coinvolti nel partenariato orientale hanno anche la prospettiva di poter ottenere lo status di paese candidato. La questione dell’esenzione reciproca dei visti tra l’Ucraina e l’UE andrebbe gestita in modo pragmatico, senza che venga sfruttata per esercitare pressioni politiche. Il governo ucraino devo ancora fare molto sul fronte dei diritti umani e della democrazia. Tuttavia, gli ultimi ad essere puntiti dovrebbero essere i cittadini ucraini. Se il Consiglio europeo sostiene i cittadini bielorussi imponendo al contempo sanzioni alla Bielorussia, non dovrebbe applicare standard diversi all’Ucraina. La concessione in tempi rapidi di esenzioni dei visti – auspicabilmente già questo anno – potrebbe essere utile per alimentare la fiducia economica necessaria a creare una zona di libero scambio. Confido che la Presidenza polacca tratterà questo tema in via prioritaria. Malauguratamente non è stato possibile organizzare il vertice del partenariato orientale nel corso della Presidenza ungherese. L’Ungheria avrebbe potuto trattare i partner dell’UE nel vicinato orientale in modo molto più obiettivo dei polacchi che, alla luce della loro esperienza storica, negli ultimi anni hanno perseguito politiche parziali nel caso di diverse relazioni.</p>
    </intervention>
    <intervention id="3-726-000" speaker_id="96835" name="Traian UNGUREANU" is_mep="True" mode="written" nationality="Romania" birth_date="01-03-1958" birth_place="Bucureşti" p_group="Group of the European People's Party (Christian Democrats)" m_state="RO">
      <p sl="en">La politica europea di vicinato dovrebbe rimanere europea e non divenire francese, rumena o polacca. Una distinzione tra vicini a Sud e a Est, seguita da un trasferimento di fondi da Est a Sud, potrebbe andare a vantaggio dei piani di uno Stato sponsor, ma sancirebbe la fine della politica europea di vicinato. La pressione esercitata dalla Francia per finanziare il Sud, prosciugando i programmi per l’Est potrebbe costituire un precedente scomodo. L’Europa dovrebbe trattare con tutti i propri vicini e non con alcuni più che con altri. Un trasferimento di fondi da Est a Sud invierebbe un segnale estremamente negativo ai nostri vicini orientali. Non avrebbe alcun senso sostenere la democrazia al Sud indebolendola ad Est. Le aspirazioni e i valori democratici europei dei partner orientali potrebbero risultare ulteriormente danneggiati da una politica di liberalizzazione dei visti impulsiva. In questo dominio non vi è spazio per una politica del tipo “prima la Russia”. I cittadini russi hanno il diritto di viaggiare liberamente, ma non prima degli altri partner ad Est. La concessione di un regime di liberalizzazione dei visti alla Russia trasformerebbe il passaporto russo in un documento magico, ricercato in Georgia, Moldova e Ucraina, destabilizzando questi paesi al loro interno. Esorto caldamente l’UE a riconsiderare seriamente questi problemi.</p>
    </intervention>
  </section>
  <section id="creitem41" title="21. Ricorso alla violenza sessuale nei conflitti in Nord Africa e in Medio Oriente">
    <intervention id="3-728-000" speaker_id="28241" is_mep="True" mode="spoken" role="Presidente" name="Silvana KOCH-MEHRIN" nationality="Germany" birth_date="17-11-1970" birth_place="Wuppertal" p_group="Group of the Alliance of Liberals and Democrats for Europe" m_state="DE">
      <p sl="unknown">L’ordine del giorno reca la dichiarazione della Commissione sul ricorso alla violenza sessuale nei conflitti in Nord Africa e in Medio Oriente [2011/2661(RSP) ].</p>
    </intervention>
    <intervention id="3-729-000" speaker_id="photo_generic" name="Štefan Füle" is_mep="True" mode="spoken">
      <p sl="en">membro della Commissione. – Signora Presidente, dobbiamo respingere con la massima fermezza ogni forma di violenza che prenda di mira le donne, dall’intimidazione all’aggressione a sfondo sessuale: sono crimini odiosi, spesso perpetrati a danno delle persone più vulnerabili e indifese.</p>
      <p sl="en">Sfortunatamente, è un dato di fatto che molti paesi in tutto il mondo, non solo in Nord Africa e in Medio Oriente, non possiedono ancora un quadro legislativo adeguato per proteggere le donne e le giovani dalla violenza. Non si fa nulla per incoraggiare la segnalazione di tali aggressioni. Resta ancora molto da fare per dissuadere i responsabili di tali reati e consegnarli alla giustizia per le loro azioni. Le donne continuano a patire leggi discriminatorie e una disuguaglianza culturale profondamente radicata. In Egitto, per esempio, il comitato nazionale istituito per redigere la nuova costituzione è composto da soli uomini e anche il nuovo gabinetto conta una sola donna tra i suoi ministri.</p>
      <p sl="en">Ciò non è tollerabile, come hanno chiaramente dimostrato le coraggiose donne tunisine ed egiziane durante i recenti avvenimenti nei loro paesi. Se metà della popolazione è esclusa dalle riforme politiche e istituzionali, difficilmente queste potranno funzionare.</p>
      <p sl="en">In questo contesto, condanniamo con fermezza l’aumento delle segnalazioni di gravi violazioni dei diritti umani, tra cui stupri, aggressioni a sfondo sessuale e pesanti umiliazioni nei confronti di attiviste. L’Unione europea è impegnata a rafforzare il ruolo della donna in ambito politico, civile, sociale e culturale, nonché a combattere contro le discriminazioni e l’impunità. Ecco perché obiettivo esplicito di uno degli otto orientamenti dell’UE in materia di diritti umani è la “promozione della parità di genere e lotta contro le discriminazioni nei confronti delle donne”. E la dichiarazione di Barcellona del 1995, che ha istituito il partenariato euromediterraneo, rafforza espressamente questo impegno nei confronti della regione euromediterranea.</p>
      <p sl="en">Le pari opportunità sono una delle priorità del piano di lavoro quinquennale concordato dai capi di stato al vertice di Barcellona nel 2005, tenutosi per celebrare il decimo anniversario del partenariato euromediterraneo.</p>
      <p sl="en">In vista di tali impegni, la conferenza ministeriale euromediterranea sul rafforzamento del ruolo delle donne nella società, tenutasi ad Istanbul nel novembre 2006, ha dato avvio a un processo pionieristico e innovativo. I ministri (tra cui quelli di Algeria, Giordania, Libano, Marocco, territori occupati palestinesi, Siria e Tunisia) hanno convenuto di adottare un approccio globale basato sulle seguenti priorità interrelate: primo, diritti politici e civili delle donne; secondo, diritti sociali ed economici delle donne e sviluppo sostenibile; infine, diritti delle donne in ambito culturale e ruolo delle comunicazioni e dei mezzi di comunicazione di massa.</p>
      <p sl="en">Dalla conferenza del 2006 si sta lavorando all’attuazione del quadro comune di azione, in particolare attraverso il perseguimento delle priorità nazionali, con un meccanismo di follow-up e relazioni pubblicate dalla Commissione europea. I partner dell’Unione per il Mediterraneo, in occasione della seconda conferenza ministeriale di Marrakesh del novembre 2009, hanno riaffermato i propri impegni nei confronti di tali obiettivi. L’intera società civile è stata coinvolta nei dibattiti. Aumentare la consapevolezza e la visibilità del processo è stata una delle grandi sfide convenute da quasi tutti i partecipanti al processo.</p>
      <p sl="en">Oltre a questo quadro regionale, il dialogo bilaterale dell’Unione, anche attraverso le sottocommissioni che si occupano di questioni di genere, è uno strumento importante per affrontare queste pressanti preoccupazioni.</p>
      <p sl="en">Signora Presidente, in conclusione vorrei ribadire che l’Unione europea non tollererà nessuna forma di violenza nei confronti delle donne e useremo tutti i mezzi possibili per prevenirla.</p>
    </intervention>
    <intervention id="3-730-000" speaker_id="23866" name="Edit BAUER" is_mep="True" mode="spoken" nationality="Slovakia" birth_date="30-08-1946" birth_place="Šamorín" p_group="Group of the European People's Party (Christian Democrats)" m_state="SK">
      <p sl="en">a nome del gruppo PPE. – Signora Presidente, Signor Commissario, apprezzo veramente il forte impegno della Commissione nel condannare la violenza contro le donne come arma di guerra – usata sistematicamente nei conflitti armati per una varietà di scopi, tra cui l’umiliazione, l’intimidazione, il terrore politico, l’estorsione di informazioni, come ricompensa per i soldati e persino la pulizia etnica. La violenza contro le donne nei conflitti armati si basa ampiamente sulla tradizionale concezione della donna come una proprietà. Poiché in molte culture le donne svolgono il ruolo di depositarie della cultura e di simboli della nazione, la violenza contro le donne viene anche utilizzata come mezzo per attaccare i valori e l’onore di una società.</p>
      <p sl="en">Lo statuto di Roma della Corte penale internazionale riconosce la violenza sessuale nell’ambito di un attacco contro dei civili – contro l’umanità – come un crimine di guerra. Molte forme di violenza sessuale nei conflitti armati, tra cui la schiavitù sessuale, i matrimoni forzati e la gravidanza forzata sono crimini di guerra e dovrebbero essere considerati gravi violazioni della convenzione di Ginevra. Troppo spesso i responsabili di atti di violenza sessuale in guerra restano impuniti; troppo spesso la violenza sessuale contro le donne viene accettata come una componente inevitabile della guerra; troppo spesso ai responsabili di violenze viene concessa l’amnistia nell’ambito degli accordi di pace.</p>
      <p sl="en">È tempo di condannare queste pratiche disumane in ogni parte del mondo e oggi il nostro messaggio dovrebbe essere che i responsabili di tali crimini di guerra non possono più restare impuniti.</p>
    </intervention>
    <intervention id="3-731-000" speaker_id="28306" name="Ana GOMES" is_mep="True" mode="spoken" nationality="Portugal" birth_date="09-02-1954" birth_place="Lisboa" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">a nome del gruppo S&amp;D. – Signora Presidente, in contrasto con le notizie che ora giungono dalla Libia, dove si vedono solo uomini combattere in prima linea, le immagini di circa un mese fa dalla piazza principale di Bengasi, da piazza Tahrir, e dalle proteste in Tunisia, Bahrein, Siria, Giordania e Marocco, mostravano donne di ogni età chiedere libertà, giustizia e democrazia. Le donne, e in particolare le giovani donne, hanno svolto e continuano a svolgere un ruolo fondamentale nelle rivolte che hanno avuto luogo in Africa settentrionale e nel mondo arabo. Il loro destino in questi paesi, segnato da tradizioni fortemente patriarcali e religiose, non sarà solo indicativo della ma anche decisivo per la direzione che questi paesi prenderanno nei mesi e negli anni a venire alla ricerca della democrazia e del rispetto dei diritti umani. L’Unione europea deve pertanto dare priorità al sostegno alle donne che coraggiosamente hanno dato il via alle proteste della Primavera araba, tramite il finanziamento delle organizzazioni della società civile e tramite aiuto politico, tecnico e finanziario alle donne che desiderano parteciparvi attivamente, incoraggiandone il coinvolgimento in tutte le istituzioni democratiche e negli organi di potere politico ed economico in qualità di membri, candidati di partiti politici e così via.</p>
      <p sl="pt">È inoltre essenziale che l’Unione europea moltiplichi gli sforzi al massimo livello per lottare contro atti intimidatori, ritorsioni e violenze sessuali perpetrati ai danni delle donne che osino alzare una voce critica. Come ha affermato il Commissario Füle, esempi quali l’imposizione di test di verginità alle donne che hanno manifestato in piazza Tahrir l’8 marzo o lo stupro e la carcerazione di Iman al-Obeidi in Libia sono crimini assolutamente intollerabili. Ci attendiamo che l’Alto rappresentante e il Commissario richiedano immediatamente un’indagine indipendente su tali casi, alfine di renderli esemplari affinché tali fatti non debbano più ripetersi.</p>
    </intervention>
    <intervention id="3-732-000" speaker_id="34234" name="Antonyia PARVANOVA" is_mep="True" mode="spoken" nationality="Bulgaria" birth_date="26-04-1962" birth_place="Dobrich" p_group="Group of the Alliance of Liberals and Democrats for Europe - Vice" m_state="BG">
      <p sl="it">a nome del gruppo ALDE. – Signora Presidente, il gruppo ALDE ha proposto e avviato questa discussione, poiché questa sera desideriamo esprimere la nostra preoccupazione in merito alla situazione delle donne in Nord Africa e in Medio Oriente di fronte agli attuali cambiamenti politici e tumulti. Nelle ultime due settimane abbiamo assistito a gravi violazioni dei diritti umani in Libia e in Egitto, che hanno colpito in particolare le donne. Non mi dilungherò in dettaglio su tutti casi, ma desidero soffermarmi su due situazioni simboliche e preoccupanti che andrebbero immediatamente condannate.</p>
      <p sl="it">Una donna libica, Iman al-Obeidi, ha riferito alla stampa internazionale di essere stata vittima di uno stupro di gruppo e successivamente di essere stata detenuta da soldati sostenitori di Gheddafi e interrogata per 72 ore prima di essere rilasciata. Come ricordato dagli onorevoli colleghi, in Egitto molte manifestanti affermano di essere state sottoposte a “test di verginità”, nonché di essere state violentate dai militari, e alcune di loro ora sono processate per aver ottenuto un risultato negativo al test di verginità. Tali casi forniscono un’ulteriore prova che lo stupro viene ancora utilizzato come arma in tempo di guerra allo scopo di terrorizzare e umiliare la popolazione civile.</p>
      <p sl="it">Sarebbe inaccettabile che non levassimo la voce contro queste terribili atrocità commesse nei confronti delle donne. Invitiamo la Commissione e il Consiglio a contrastare e a condannare con forza il ricorso all’aggressione con sfondo sessuale, all’intimidazione e ad ogni altra forma di abuso delle donne che sta avendo luogo nel contesto degli attuali avvenimenti in Nord Africa e in Medio Oriente. Dobbiamo inoltre utilizzare tutti gli strumenti politici disponibili al fine di garantire che, dopo la transizione di queste società, i diritti delle donne vengano tutelati e sostenuti.</p>
      <p sl="it">Ieri abbiamo approvato la relazione su un quadro politico UE per la lotta alla violenza contro le donne e sarebbe inaccettabile usare due pesi e due misure quando si tratta dell’azione politica al di fuori dell’Unione. A tale riguardo, la promozione dei diritti delle donne deve essere interamente integrata nella politica europea di vicinato (PEV), nei suoi programmi e progetti e al tempo stesso devono essere attivate politiche specifiche per i diritti e l’emancipazione delle donne.</p>
    </intervention>
    <intervention id="3-733-000" speaker_id="96728" name="Barbara LOCHBIHLER" is_mep="True" mode="spoken" nationality="Germany" birth_date="20-05-1959" birth_place="Obergünzburg" p_group="Group of the Greens/European Free Alliance" m_state="DE">
      <p sl="de">a nome del gruppo Verts/ALE. – Signora Presidente, i “test di verginità” cui le manifestanti arrestate in piazza Tahrir sono state sottoposte dai militari egiziani e i molteplici stupri subiti da una donna libica da parte di soldati sono crimini orribili che hanno condotto all’odierna proposta di risoluzione. Non possiamo escludere che vengano ancora commesse violenze sessuali da tutte le parti coinvolte nei conflitti in Nord Africa e in Medio Oriente.</p>
      <p sl="de">Nel novembre scorso, il Parlamento europeo ha esortato gli Stati membri e l’Unione stessa a prendere seriamente in considerazione la situazione delle donne in guerra e nei conflitti armati. A quel punto, il rappresentante dell’Alto rappresentante dell’Unione per gli affari esteri, la baronessa Ashton, ha riferito in merito ai progressi compiuti. Ora esiste un migliore quadro di riferimento internazionale per prevenire la violenza nei confronti delle donne nelle regioni di conflitto e molti paesi hanno inoltre approvato piani d’azione nazionali. Lo scambio di buone pratiche è molto importante.</p>
      <p sl="de">L’Unione europea ha già stanziato 300 milioni di EUR per misure tra cui cure mediche e sono stati approvati altri 200 milioni di euro per l’attuazione della risoluzione 1325 del Consiglio di sicurezza delle Nazioni Unite. È prevista l’introduzione di strategie locali nelle aree di conflitto nel 2011. A tale riguardo la formazione degli operatori svolge un ruolo fondamentale. Pertanto è necessario integrare e tenere in considerazione tutte queste esperienze e misure nell’attuazione del patto UE per il partenariato e la democrazia con i paesi del Mediterraneo meridionale. Avrete tutto il sostegno del Parlamento europeo in questo lavoro.</p>
    </intervention>
    <intervention id="3-734-000" speaker_id="4466" name="Ilda FIGUEIREDO" is_mep="True" mode="spoken" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">a nome del gruppo GUE/NGL. – Signora Presidente, sappiamo che le donne hanno partecipato attivamente alle rivolte che invocano più democrazia, diritti e libertà in Nord Africa e in Medio Oriente. Sappiamo anche, tuttavia, che esse sono sottoposte alla pratica generalizzata e sistematica dello stupro e della schiavitù sessuale, riconosciuti come crimini contro l’umanità e crimini di guerra ai sensi della Convenzione di Ginevra.</p>
      <p sl="pt">Alla luce di ciò, le notizie che emergono, che giungano dalla Repubblica democratica del Congo o dall’Egitto, dalla Libia o da altri paesi, sono allarmanti. Chiediamo perciò un’azione diplomatica efficace che condanni fermamente il ricorso all’aggressione sessuale, all’intimidazione e alle molestie nei confronti delle donne in Nord Africa e in Medio Oriente, o in qualunque altro luogo.</p>
      <p sl="pt">Desideriamo inoltre sottolineare l’importanza di riconoscere il ruolo delle donne nelle rivoluzioni e la necessità di garantire i loro diritti, tra cui la partecipazione nelle nuove strutture democratiche, giuridiche, economiche e politiche di queste società, ponendo fine alla secolare discriminazione che hanno subito.</p>
    </intervention>
    <intervention id="3-735-000" speaker_id="28171" name="Emine BOZKURT" is_mep="True" mode="spoken" nationality="Netherlands" birth_date="09-08-1967" birth_place="Zaandam" p_group="Group of the Progressive Alliance of Socialists and Democrats in the European Parliament" m_state="NL">
      <p sl="nl">Signora Presidente, le rivoluzioni in Nord Africa e in Medio Oriente portano con sé anche delle opportunità. Il lavoro di ricostruzione del paese e di democratizzazione in Tunisia e in Egitto può davvero cominciare adesso. Nelle piazza e nelle strade del Cairo, di Tunisi e di Bengasi le donne sono state e continuano ad essere una parte importante delle rivoluzioni. Esistono molte opportunità, ma anche pericoli.</p>
      <p sl="nl">Le affermazioni di una giovane donna libica che ha dichiarato alla televisione di essere stata violentata dalle truppe di Gheddafi hanno scosso l’opinione pubblica. Non è stato tuttavia il primo episodio del genere ad essere denunciato, e altri ne sono seguiti da allora. Al Cairo, per esempio, dove alcune donne sono state stuprate e sottoposte a test di verginità dai militari, la violenza sessuale viene utilizzata come strumento di oppressione delle donne e per ridurle al silenzio. Nella guerra in Libia la violenza contro le donne viene usata come arma. Nel vuoto di potere che si manifesta in tempi di illegalità non esiste controllo. Le donne perdono la protezione della legge. Dobbiamo perciò inviare il chiaro segnale, Signora Presidente, che non possiamo e non dobbiamo permettere che ciò accada! Dobbiamo inviare il chiaro segnale ai nuovi leader che crimini di questo tipo vanno investigati e puniti. Nessuno con simili crimini sulla coscienza dovrebbe riuscire a farla franca.</p>
      <p sl="nl">Vorrei inoltre sottolineare che queste donne vanno protette e che il ruolo delle donne nella ricostruzione della società non deve essere trascurato. I diritti delle donne devono essere sanciti dalla legge e a tale scopo le donne dovrebbero essere designate a ricoprire posizioni nelle commissioni costituzionali, nei parlamenti e nei governi, affinché temi quali l’istruzione per le donne, i loro diritti e la lotta contro le pratiche tradizionali nocive figurino in cima alle priorità. L’indipendenza economica è un elemento fondamentale dell’emancipazione delle donne e l’imprenditoria andrebbe incoraggiata, per esempio, attraverso l’uso dei microcrediti.</p>
    </intervention>
    <intervention id="3-736-000" speaker_id="97230" name="Kristiina OJULAND" is_mep="True" mode="spoken" nationality="Estonia" birth_date="17-12-1966" birth_place="Kohtla-Järve" p_group="Group of the Alliance of Liberals and Democrats for Europe" m_state="EE">
      <p sl="en">Signora Presidente, le aggressioni sessuali nei confronti delle donne – e, in taluni casi, anche nei confronti degli uomini – in Nord Africa e in Medio Oriente suscitano seria preoccupazione e vanno affrontate con rapidità dalle autorità locali, sia dalle nuove forze democratiche sia dai regimi precedenti.</p>
      <p sl="en">Vorrei invitare il Vicepresidente della Commissione/Alto rappresentante dell’Unione per gli affari esteri e la politica di sicurezza, la Baronessa Ashton, a discutere della devastante situazione relativa alla violenza sessuale in questa regione con i rappresentanti dei paesi interessati nel contesto della dimensione meridionale della politica europea di vicinato, in vista di condurre i colpevoli dinanzi alla giustizia e garantire il rispetto dei diritti umani sia degli uomini sia delle donne.</p>
      <p sl="en">Ritengo la violenza sessuale l’arma più atroce: deve essere evitata ad ogni costo e punita il più severamente possibile.</p>
    </intervention>
    <intervention id="3-737-000" speaker_id="96668" name="Seán KELLY" is_mep="True" mode="spoken" nationality="Ireland" birth_date="26-04-1952" birth_place="Killarney" m_state="IE">
      <p sl="ga">Signora Presidente, due mesi fa abbiamo discusso della violenza nei confronti delle donne in Europa. Allora si è affermato che il 25 per cento delle donne europee ha subito violenza. Ora stiamo discutendo della violenza nei confronti delle donne nei conflitti in Nord Africa e in Medio Oriente. È una storia triste e non può più essere tollerata. Perciò è importante che ne discutiamo e che facciamo qualcosa per prevenirla.</p>
      <p sl="en">Signora Presidente, sfortunatamente non solo in tempo di guerra, ma anche in tempo di pace esiste un atteggiamento molto arcaico nei confronti delle donne nell’intero continente africano, che naturalmente viene esacerbato in tempo di guerra. Concordo tuttavia con il Commissario sul fatto che dobbiamo sottolineare tali questioni e in particolare processare e chiamare a rendere conto delle loro azioni quanti commettono tali crimini. In questo modo, speriamo, un giorno, di ottenere un cambiamento dell’atteggiamento e l’eliminazione di questa abominevole pratica.</p>
    </intervention>
    <intervention id="3-739-000" speaker_id="23894" name="Anna ZÁBORSKÁ" is_mep="True" mode="spoken" nationality="Slovakia" birth_date="07-06-1948" birth_place="Zürich" p_group="Group of the European People's Party (Christian Democrats)" m_state="SK">
      <p sl="sk">Signora Presidente, la violenza sessuale non costituisce una violazione dei diritti umani femminili o maschili. I diritti non esistono in questa forma. La violenza sessuale è un crimine contro la dignità umana, che è un diritto fondamentale di ogni essere umano, tanto delle donne quanto degli uomini. Questo vale non solo in Europa, ma anche in Egitto, Libia, Repubblica democratica del Congo e negli altri paesi africani e mediorientali cui questa risoluzione fa riferimento. I conflitti armati non possono costituire delle attenuanti. Nella Repubblica democratica del Congo si è cominciato con lo stupro delle donne e ora vengono stuprati anche gli uomini. Le risoluzioni tuttavia non sono altro che parole. Occorre anche agire. La Commissione deve cominciare a sorvegliare da vicino le violazioni dei diritti umani in tutto il mondo e allo stesso tempo deve proporre degli strumenti attraverso i quali l’Europa possa rafforzarne il rispetto, laddove necessario, altrimenti i partenariati nei quali investiamo tante risorse potrebbero pure essere definiti pagamenti di un riscatto.</p>
    </intervention>
    <intervention id="3-740-000" speaker_id="photo_generic" name="Štefan Füle" is_mep="True" mode="spoken">
      <p sl="en">membro della Commissione. – Signora Presidente, vorrei dire agli onorevoli deputati che le questioni e i casi specifici che oggi hanno portato alla nostra attenzione sono molto seri e costituiscono una nota negativa sospesa sugli sviluppi che hanno avuto luogo nelle ultime settimane in Nord Africa e in Medio Oriente. Ho preso nota delle questioni emerse in questa discussione e dei commenti che sono stati espressi.</p>
      <p sl="en">Come ho detto, l’Unione europea ha già attivato diversi strumenti e faremo tutto il possibile per sostenere una maggiore partecipazione delle donne nella vita civile e politica, senza minacce, intimidazioni e violenza.</p>
      <p sl="en">Vorrei inoltre portare all’attenzione degli onorevoli deputati alcuni recenti e positivi sviluppi, quali l’istituzione di un Ufficio per i diritti umani nel segretariato del Consiglio di cooperazione del Golfo. Dovremmo plaudere a queste misure. Il nostro sostegno alle organizzazioni internazionali, non ultima l’agenzia delle Nazioni Unite per la parità di genere (UN Women), e alla società civile contribuirà a sostenere il cambiamento dall’interno. Ciò inoltre spiega perché la nostra politica di dialogo e impegno è così importante e deve proseguire, non da ultimo con i nostri nuovi interlocutori.</p>
    </intervention>
    <intervention id="3-741-000" speaker_id="28241" is_mep="True" mode="spoken" role="Presidente" name="Silvana KOCH-MEHRIN" nationality="Germany" birth_date="17-11-1970" birth_place="Wuppertal" p_group="Group of the Alliance of Liberals and Democrats for Europe" m_state="DE">
      <p sl="unknown">Comunico di aver ricevuto cinque proposte di risoluzione ai sensi dell’articolo 110, paragrafo 2, del regolamento.</p>
      <p sl="unknown">La discussione è chiusa.</p>
      <p sl="unknown">La votazione si svolgerà giovedì, 7 aprile.</p>
      <p sl="unknown">Dichiarazioni scritte (articolo 149 del regolamento)</p>
    </intervention>
    <intervention id="3-742-000" speaker_id="28280" name="Filip KACZMAREK" is_mep="True" mode="written" nationality="Poland" birth_date="22-11-1966" birth_place="Poznań" p_group="Group of the European People's Party (Christian Democrats)" m_state="PL">
      <p sl="pl">La violenza sessuale è un mezzo particolarmente ripugnante di condurre una guerra e uno strumento odioso per combattere e umiliare la parte avversa in un conflitto. Nel caso del Nord Africa e del Medio Oriente, tali pratiche sono particolarmente crudeli, perché rivelano un enorme grado di cinismo e di degrado morale, poiché la religione dominante nella regione ha un approccio molto restrittivo rispetto alle questioni sessuali. Chi commette atti di violenza sessuale infrange moltissime regole e codici di condotta. La guerra e i conflitti spesso tirano fuori da queste persone un male inimmaginabile. Noi combatteremo tutto questo e non smetteremo mai di condannare questa barbarie.</p>
    </intervention>
  </section>
  <section id="creitem42" title="22. Ordine del giorno della prossima seduta: vedasi processo verbale"/>
  <section id="creitem43" title="23. Chiusura della seduta"/>
</text>
