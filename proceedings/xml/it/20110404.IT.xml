<?xml version='1.0' encoding='utf-8'?>
<text id="20110404.IT" lang="it" date="2011-04-04" place="Strasburgo" edition="Edizione GU">
  <section id="creitem1" title="1. Ripresa della sessione">
    <intervention id="1-004-000" speaker_id="28269" is_mep="True" mode="spoken" role="Presidente" name="Jerzy BUZEK" nationality="Poland" birth_date="03-07-1940" birth_place="Śmiłowice" m_state="PL">
      <p sl="unknown">Dichiaro ripresa la sessione del Parlamento europeo, interrotta giovedì 24 marzo 2011.</p>
    </intervention>
  </section>
  <section id="creitem2" title="2. Approvazione dei processi verbali delle sedute precedenti: vedasi processo verbale"/>
  <section id="creitem3" title="3. Dichiarazioni della Presidenza">
    <intervention id="1-007-000" speaker_id="28269" is_mep="True" mode="spoken" role="Presidente" name="Jerzy BUZEK" nationality="Poland" birth_date="03-07-1940" birth_place="Śmiłowice" m_state="PL">
      <p sl="unknown">Vorrei iniziare la seduta con alcune considerazioni e comunicazioni.</p>
      <p sl="unknown">Il 26 aprile sarà il venticinquesimo anniversario del disastro di Černobyl, uno degli incidenti nucleari più gravi della storia dell’umanità. Ricordiamo ancora quanti hanno sacrificato la propria salute e persino la propria vita per far fronte al disastro e le centinaia di migliaia di persone che hanno perso la propria casa. Le autorità di allora dei paesi dell’Est per troppo tempo hanno cercato di nascondere le informazioni sull’incidente al mondo e, in particolare, ai loro cittadini. Per questo è stato molto difficile adottare misure che ne mitigassero gli effetti. Nel tempo, tuttavia, Černobyl è diventata il simbolo di una cooperazione efficace tra le autorità dei paesi colpiti dal disastro e la comunità internazionale. Mentre oggi ricordiamo quell’incidente in Ucraina, il nostro pensiero è rivolto anche al Giappone, che sta affrontando le conseguenze dello tsunami e dell’incidente avvenuto alla centrale nucleare di Fukushima.</p>
      <p sl="unknown">E ora veniamo alla seconda comunicazione, che è un promemoria altrettanto doloroso. Tra pochi giorni, il 10 aprile, sarà il primo anniversario del disastro aereo di Smolensk, nel quale hanno perso la vita novantasei persone, compresi il Presidente polacco, sua moglie e 18 membri del parlamento polacco. Uno dei membri avrebbe dovuto occupare un seggio al Parlamento europeo tra i 18 parlamentari aggiuntivi. La maggior parte delle vittime ricoprivano posizioni importanti nel loro Stato e molti dei presenti qui in Aula li conoscevano personalmente; io stesso conoscevo almeno la metà di loro. I motivi del disastro non sono ancora del tutto chiari e siamo in attesa di informazioni in merito. Oggi, ci uniamo nuovamente a quanti piangono i loro cari.</p>
      <p sl="unknown">La terza comunicazione riguarda i timori del Parlamento europeo dettati dal rifiuto della Corte suprema statunitense della richiesta di rinvio dell’esecuzione capitale di Troy Davis affinché fosse possibile riaprire il suo caso. Mi rivolgo alle autorità americane pertinenti dello Stato della Georgia affinché sfruttino il loro diritto di commutare in ergastolo la condanna a morte imposta al signor Davis 20 anni fa. La morte non può mai essere espressione di giustizia.</p>
      <p sl="unknown">Inoltre, vi informo che siamo profondamente preoccupati per quanto sta accadendo nella Repubblica della Costa d’Avorio. Le elezioni presidenziali hanno generato terrore e violenza nel paese, invece della pace, del futuro e della prosperità che i cittadini si aspettavano. Laurent Gbagbo deve accettare i risultati delle elezioni e cedere il potere. Facciamo appello a entrambe le parti affinché fermino immediatamente la violenza contro i civili. La comunità internazionale deve fare quanto in suo potere per fermare il massacro della popolazione. Siamo convinti che i colpevoli dei reati verranno consegnati alla giustizia e il Parlamento europeo si impegnerà affinché questo avvenga.</p>
      <p sl="unknown">Infine, per far fede alla mia promessa di tenere aggiornato il Parlamento sui progressi delle indagini sulle denunce per corruzione contro alcuni membri del Parlamento europeo, vorrei ricordarvi che giovedì, dopo la riunione dei presidenti dei gruppi politici, avete ricevuto una mia lettera contenente le ultime informazioni in merito. Stiamo lavorando intensamente per stilare un codice di condotta per gruppi e lobbisti di interesse e per i membri del Parlamento europeo. Durante la riunione di oggi dell’Ufficio di Presidenza, discuteremo la questione e decideremo le prossime azioni da intraprendere a riguardo.</p>
      <p sl="unknown">L’onorevole Nicholson ha chiesto di intervenire. Prego, prenda la parola, onorevole Nicholson.</p>
    </intervention>
    <intervention id="1-008-000" speaker_id="1318" name="James NICHOLSON" is_mep="True" mode="spoken" nationality="United Kingdom" birth_date="29-01-1945" p_group="European Conservatives and Reformists Group" m_state="GB">
      <p sl="en">Signor Presidente, vorrei fare una riflessione sull’omicidio, avvenuto sabato nell’Irlanda del Nord, di un giovane agente di polizia che, abilitato da qualche settimana, si stava recando al lavoro. Nei miei 22 anni di presenza in quest’Aula, ho condannato in varie occasioni i terroristi che commettono tali atrocità; pensavo che quel periodo fosse finito e di non doverlo più fare. I nostri pensieri vanno alla famiglia del giovane, che aveva una carriera e un futuro brillante davanti a sé. Si tratta di un altro tentativo chiaro e deliberato di destabilizzare la mia regione.</p>
      <p sl="en">Credo che la maggioranza della popolazione dell’Irlanda del Nord non voglia rivivere né ora né in futuro le situazioni del passato. Gli abitanti di Omagh hanno sofferto molto e sono sicuro che quest’ultimo evento farà riemergere molti terribili ricordi. Possiamo mandare le nostre più sentite condoglianze alla famiglia e a tutte le persone coinvolte in questo triste momento per la mia regione?</p>
      <a text="(Applausi)"/>
    </intervention>
    <intervention id="1-009-000" speaker_id="28269" is_mep="True" mode="spoken" role="Presidente" name="Jerzy BUZEK" nationality="Poland" birth_date="03-07-1940" birth_place="Śmiłowice" m_state="PL">
      <p sl="unknown">La ringrazio per il suo intervento sull’argomento. Vorrei comunicare agli onorevoli parlamentari che ieri mattina ho rilasciato una dichiarazione in merito, una dichiarazione del Presidente del Parlamento europeo, in cui condanno l’evento e, in particolare, il fatto che la vittima fosse così giovane. Mi auguro, inoltre, che l’Irlanda del Nord possa vivere in pace, com’è riuscita a fare negli ultimi anni. Gli onorevoli parlamentari possono leggere la mia dichiarazione di ieri mattina sulla questione nel sito Internet del Parlamento europeo.</p>
    </intervention>
    <intervention id="1-010-000" speaker_id="28511" name="Bairbre de BRÚN" is_mep="True" mode="spoken" nationality="United Kingdom" birth_date="10-01-1954" birth_place="Baile Átha Cliath" p_group="Confederal Group of the European United Left - Nordic Green Left" m_state="GB">
      <p sl="ga">Signor Presidente, anch’io condanno l’attentato nel quale ha perso la vita Ronan Kerr, avvenuto nel fine settimana a Omagh, nella mia circoscrizione. Era un giovane di 25 anni entrato da poco nel nuovo corpo di polizia e che per questo è stato ucciso. Non si tratta di un attentato solamente contro un giovane e la sua famiglia, ma anche contro il processo di pace in corso nella mia circoscrizione. I responsabili della morte di Ronan Kerr stanno cercando di bloccare il processo di pace, ma noi non glielo permetteremo. Colgo l’occasione per ringraziare il Presidente del Parlamento per aver espresso alla famiglia le sue condoglianze e quelle del Parlamento. Sono vicino alla famiglia di Ronan Kerr e condanno fermamente la sua uccisione.</p>
    </intervention>
    <intervention id="1-011-000" speaker_id="2125" name="Pat the Cope GALLAGHER" is_mep="True" mode="spoken" nationality="Ireland" birth_date="10-03-1948" birth_place="Dungloe " p_group="Group of the Alliance of Liberals and Democrats for Europe" m_state="IE">
      <p sl="en">Signor Presidente, innanzi tutto la ringrazio per aver rilasciato, ieri, la dichiarazione di condanna. Mi unisco agli interventi odierni degli onorevoli Nicholson e de Brún, che hanno tutto il nostro sostegno per garantire che i responsabili vengano consegnati alla giustizia.</p>
      <p sl="en">Il processo di pace ha avuto successo, grazie all’appoggio dell’Unione europea. Qualsiasi persona sana di mente in Irlanda ha condannato questo atroce atto, l’omicidio dell’agente Ronan Kerr. Ar dheis Dé go raibh a anam . Voglio, in particolare, complimentarmi con sua madre per la coraggiosa dichiarazione che ha rilasciato la notte scorsa a sostegno del proseguimento del processo di pace.</p>
    </intervention>
  </section>
  <section id="creitem4" title="4. Composizione del Parlamento">
    <intervention id="1-013-000" speaker_id="28269" is_mep="True" mode="spoken" role="Presidente" name="Jerzy BUZEK" nationality="Poland" birth_date="03-07-1940" birth_place="Śmiłowice" m_state="PL">
      <p sl="unknown">Ernst Strasser ha presentato le sue dimissioni da membro del Parlamento europeo a decorrere dal 24 marzo 2011. Ai sensi dell’articolo 4, paragrafi 1 e 3 del regolamento, il Parlamento ha registrato a verbale le sue dimissioni e stabilito che il suo seggio sarà vacante a decorrere dalla data sopraccitata. Hella Ranner ha presentato le sue dimissioni da membro del Parlamento europeo a decorrere dal 1° aprile 2011. Ai sensi dell’articolo 4, paragrifi 1 e 3 del regolamento, il Parlamento ha registrato a verbale le sue dimissioni e stabilito che il suo seggio sarà vacante a decorrere dalla data sopraccitata. Le autorità austriache competenti mi hanno comunicato che Ernst Strasser sarà sostituito da Hubert Pirker a decorrere dal 31 marzo 2011. Do il benvenuto al nuovo membro e ricordo agli onorevoli parlamentari che, ai sensi dell’articolo 3, paragrafo 2 del regolamento, finché i suoi poteri non saranno stati verificati o non si sarà deciso in merito ad eventuali contestazioni, Hubert Pirker siede con pieni diritti nel Parlamento e nei suoi organi, purché abbia previamente firmato una dichiarazione scritta stabilisce nella quale dichiara di non ricoprire alcuna carica incompatibile con quella di deputato del Parlamento europeo.</p>
    </intervention>
    <intervention id="1-014-000" speaker_id="96904" name="Barry MADLENER" is_mep="True" mode="spoken" nationality="Netherlands" birth_date="06-01-1969" birth_place="Leiden" p_group="Non" m_state="NL">
      <p sl="nl">Signor Presidente, vorrei presentare una mozione d’ordine relativa al fatto che l’onorevole Strasser e l’altro deputato si sono dimessi dal Parlamento a seguito di comportamenti corruttivi corrotti; vorrei chiedere se lei, signor Presidente, può controllare se è possibile smettere di erogare loro la retribuzione ridotta. Sarebbe, infatti, oltraggioso se qualcuno coinvolto in questioni di corruzione in questa sede percepisse una retribuzione ridotta. Potrebbe assicurarsene?</p>
    </intervention>
    <intervention id="1-015-000" speaker_id="28269" is_mep="True" mode="spoken" role="Presidente" name="Jerzy BUZEK" nationality="Poland" birth_date="03-07-1940" birth_place="Śmiłowice" m_state="PL">
      <p sl="unknown">Risponderemo alla sua domanda più tardi, dato che non ero preparato.</p>
    </intervention>
    <intervention id="1-016-000" speaker_id="28338" name="Antonio MASIP HIDALGO" is_mep="True" mode="spoken" nationality="Spain" birth_date="03-05-1946" birth_place="Oviedo" p_group="Group of the Progressive Alliance of Socialists and Democrats in the European Parliament" m_state="ES">
      <p sl="es">Signor Presidente, una mozione d’ordine: lei ha fatto riferimento a una petizione rivolta, a nome di tutta l’Assemblea, a uno Stato degli Stati Uniti affinché applichi l’ergastolo anziché la pena di morte.</p>
      <p sl="es">Vorrei richiedere non di cambiare l’intera frase, ma di non parlare di “ergastolo”, soprattutto per il significato che questo termine assume negli Stati Uniti. Ritengo che si dovrebbe riformulare la frase dicendo che la pena di morte venga commutata in “un’altra pena adeguata”.</p>
    </intervention>
    <intervention id="1-017-000" speaker_id="28269" is_mep="True" mode="spoken" role="Presidente" name="Jerzy BUZEK" nationality="Poland" birth_date="03-07-1940" birth_place="Śmiłowice" m_state="PL">
      <p sl="unknown">La ringrazio. Questo argomento necessita una discussione separata esaustiva. Trovare una soluzione al problema non è affatto semplice.</p>
      <p sl="unknown">La prossima comunicazione riguarda il fatto che gli organismi austriaci competenti mi hanno informato che Hella Ranner sarà sostituita da Heinz Becker a decorrere dal 1° aprile 2011. Do il benvenuto al nuovo membro e ricordo agli onorevoli parlamentari che, ai sensi dell’articolo 3, paragrafo 4 del regolamento, finché i suoi poteri non saranno stati verificati o non si sarà deciso in merito ad eventuali contestazioni, Heinz Becker siede con pieni diritti nel Parlamento e nei suoi organi, purché abbia previamente firmato una dichiarazione scritta nella quale dichiara di non ricoprire alcuna carica incompatibile con quella di deputato del Parlamento europeo.</p>
    </intervention>
  </section>
  <section id="creitem5" title="5. Composizione dei gruppi politici : vedasi processo verbale"/>
  <section id="creitem6" title="6. Firma di atti adottati in conformità della procedura legislativa ordinaria: vedasi processo verbale"/>
  <section id="creitem7" title="7. Dichiarazioni scritte decadute: vedasi processo verbale"/>
  <section id="creitem8" title="8. Seguito dato alle posizioni e risoluzioni del Parlamento: vedasi processo verbale"/>
  <section id="creitem9" title="9. Interrogazioni orali e dichiarazioni scritte (presentazione): vedasi processo verbale"/>
  <section id="creitem10" title="10. Storni di stanziamenti: vedasi processo verbale"/>
  <section id="creitem11" title="11. Petizioni: vedasi processo verbale"/>
  <section id="creitem12" title="12. Presentazione di documenti: vedasi processo verbale"/>
  <section id="creitem13" title="13. Ordine dei lavori">
    <intervention id="1-027-000" speaker_id="28269" is_mep="True" mode="spoken" role="Presidente" name="Jerzy BUZEK" nationality="Poland" birth_date="03-07-1940" birth_place="Śmiłowice" m_state="PL">
      <p sl="unknown">La versione definitiva del progetto di ordine del giorno, stilata dalla conferenza dei Presidenti durante la riunione di giovedì 31 marzo 2011, ai sensi dell’articolo 140 del regolamento, è stata distribuita. Sono stati proposti i seguenti emendamenti:</p>
      <p sl="unknown">Per quanto riguarda martedì:</p>
      <p sl="unknown">In merito alla relazione Fernandes sulle previsioni delle entrate e delle spese del Parlamento per il 2012, il gruppo Europa della Libertà e della Democrazia ha richiesto di tenere la votazione nella sessione di maggio. Si richiede quindi di rimandare la votazione. L’onorevole Andreasen presenterà la richiesta. Prego, prenda la parola, onorevole Andreasen.</p>
    </intervention>
    <intervention id="1-028-000" speaker_id="96954" name="Marta ANDREASEN" is_mep="True" mode="spoken" nationality="United Kingdom" birth_date="26-11-1954" birth_place="Buenos Aires " p_group="Europe of freedom and democracy Group" m_state="GB">
      <p sl="en">a nome del gruppo EFD. – Signor Presidente, intervengo per richiedere il rinvio della votazione sulla relazione Fernandes. I motivi sono semplici e riguardano, innanzi tutto, il paragrafo della relazione che fa riferimento alla Casa della Storia europea. La commissione per i bilanci ha comunicato cifre contrastanti e, a mio parere, fallaci sul progetto. Un esempio è rappresentato dall’ammontare dei costi di esercizio annui: attualmente sono pari a 13,5 milioni di euro, cifra che supera l’importo originariamente previsto. Quando ho suggerito che il costo sarebbe stato di 10 milioni di euro, un funzionario parlamentare anonimo mi ha accusato di aver mentito alla stampa sostenendo che le mie stime erano, cito, “eccessive”. Un membro di quest’Assemblea non dovrebbe essere trattato in questo modo.</p>
      <p sl="en">Ciò che è peggio, signor Presidente, è il palese conflitto di interessi che sorge quando il presidente della commissione per i bilanci è anche membro del comitato dei garanti della Casa della Storia europea, sebbene non percepisca alcun compenso. Un conflitto di interessi di questo genere non sarebbe tollerato in nessun altro parlamento. Rappresenta uno scherno alla procedura delle commissioni.</p>
      <a text="(Applausi)"/>
      <p sl="en">Finché non si chiariscono queste questioni, la votazione sulla relazione deve essere rinviata.</p>
    </intervention>
    <intervention id="1-029-000" speaker_id="997" name="Francesco Enrico SPERONI" is_mep="True" mode="spoken" nationality="Italy" birth_date="04-10-1946" birth_place="Busto Arsizio" p_group="Europe of freedom and democracy Group - Co" m_state="IT">
      <p sl="it">Signor Presidente, onorevoli colleghi, ritengo che sia opportuno questo rinvio. Si tratta di quattro o cinque settimane, semplicemente per approfondire un argomento che, come abbiamo appena sentito, comporta l’esborso di milioni di euro da parte dei contribuenti europei. Quindi chiedo un voto a sostegno della richiesta.</p>
    </intervention>
    <intervention id="1-030-000" speaker_id="1204" name="Alain LAMASSOURE" is_mep="True" mode="spoken" nationality="France" birth_date="10-02-1944" birth_place="Pau" p_group="Group of the European People's Party (Christian Democrats)" m_state="FR">
      <p sl="fr">Signor Presidente, vorrei dire due cose: in primo luogo la commissione per i bilanci ha fatto il suo dovere e ha portato sotto esame il progetto di stato di previsione del bilancio 2012 del Parlamento, che sarà in seguito discusso e votato dal Parlamento stesso, dall’Assemblea, conformemente alle nostre procedure e a quanto è stato fatto l’anno scorso. I gruppi hanno pareri discordanti e avranno modo di esporli.</p>
      <p sl="fr">In secondo luogo, non posso permettere all’onorevole Andreasen, che conosce perfettamente l’argomento, di sostenere che il fatto che io, il presidente della commissione per i bilanci, sia anche un membro del comitato dei garanti della Casa della Storia europea comporti un conflitto di interessi.</p>
      <p sl="fr">Non faccio parte del comitato a titolo personale, ma come presidente della commissione per i bilanci, nominato dalla stessa per rappresentarla all’interno di quell’organo, così come la presidente della commissione per la cultura e l’istruzione rappresenta la sua commissione all’interno del comitato.</p>
      <p sl="fr">Naturalmente, se qualcuno dovesse contestare questa carica, sarei pronto ad abbandonare il mio ruolo. Si dovrebbe, tuttavia, signor Presidente, prestare molta attenzione a non confondere i temi quando si usano espressioni come “conflitto di interessi”.</p>
      <a text="(Applausi)"/>
    </intervention>
    <intervention id="1-031-000" speaker_id="28269" is_mep="True" mode="spoken" role="Presidente" name="Jerzy BUZEK" nationality="Poland" birth_date="03-07-1940" birth_place="Śmiłowice" m_state="PL">
      <p sl="unknown">In merito alla discussione sul mercato unico, il gruppo del Partito popolare europeo (Democratico cristiano) ha richiesto la possibilità di presentare le proposte di risoluzione in modo da terminare la discussione sulla dichiarazione della Commissione sugli appalti pubblici. Si tratta quindi di una proposta di risoluzione. Pregherei un membro del gruppo PPE di presentare tale richiesta. Chi sarebbe così gentile da prendere la parola?</p>
      <a text="(Il Parlamento respinge la richiesta)"/>
      <p sl="unknown">Per quanto riguarda mercoledì:</p>
    </intervention>
    <intervention id="1-032-000" speaker_id="28223" name="Andreas SCHWAB" is_mep="True" mode="spoken" nationality="Germany" birth_date="09-04-1973" birth_place="Rottweil" m_state="DE">
      <p sl="de">a nome del gruppo PPE . – Signor Presidente, il gruppo del Partito popolare europeo (Democratico cristiano) propone di integrare con una dichiarazione del Parlamento la dichiarazione del Commissario Barnier sul diritto in materia di appalti pubblici e sul suo continuo sviluppo all’interno dell’Unione europea. Questo fornirebbe maggiore forza alla questione e chiediamo quindi il vostro sostegno.</p>
    </intervention>
    <intervention id="1-033-000" speaker_id="1913" name="Evelyne GEBHARDT" is_mep="True" mode="spoken" nationality="Germany" birth_date="19-01-1954" birth_place="Montreuil-sous-Bois " m_state="DE">
      <p sl="de">Signor Presidente, appoggio la proposta del gruppo del Partito popolare europeo (Democratico cristiano), dato che ritengo abbia senso discutere la questione. Chiedo solo, in accordo con l’onorevole Schwab, coordinatore della commissione per il mercato interno e la protezione dei consumatori, di non votare la risoluzione questa settimana, ma di aspettare fino a maggio, poiché non abbiamo ancora avuto tempo di discuterne all’interno dei gruppi. Concordo con l’inserimento di questo punto all’ordine del giorno e con la risoluzione, ma vorrei che la votazione si tenesse a maggio.</p>
    </intervention>
    <intervention id="1-034-000" speaker_id="28269" is_mep="True" mode="spoken" role="Presidente" name="Jerzy BUZEK" nationality="Poland" birth_date="03-07-1940" birth_place="Śmiłowice" m_state="PL">
      <p sl="unknown">Il gruppo dell’Alleanza dei Liberali e dei Democratici per l’Europa ha richiesto di tenere una discussione sulla situazione di Ai Weiwei in Cina, da inserire all’ordine del giorno di giovedì pomeriggio ai sensi dell’articolo 122 del regolamento, anziché trattalo nel corso della discussione sullo Zimbabwe come previsto in precedenza. Vorrei chiedere all’onorevole Verhofstadt, presidente del gruppo, di prendere la parola.</p>
      <a text="(Il Parlamento manifesta il suo assenso)"/>
      <p sl="unknown">Per quanto riguarda giovedì:</p>
    </intervention>
    <intervention id="1-035-000" speaker_id="97058" name="Guy VERHOFSTADT" is_mep="True" mode="spoken" nationality="Belgium" birth_date="11-04-1953" birth_place="Dendermonde" m_state="BE">
      <p sl="en">a nome del gruppo ALDE . – Signor Presidente, Ai Weiwei, il più celebre artista e dissidente cinese che ha sempre avuto la possibilità di esprimersi liberamente, è stato arrestato domenica all’aeroporto di Pechino e sembra si trovi in prigione. Non voglio sfruttare questa occasione solo per protestare contro le autorità cinesi, ma anche per dire a voi e ai nostri colleghi che, se le cose stanno realmente seguendo questa direzione, forse dovremmo riconsiderare la nostra partecipazione al secondo vertice Cina-UE che si terrà il mese prossimo a Pechino.</p>
      <p sl="en">È necessario adottare al più presto una risoluzione urgente sulla questione, in modo da aumentare la pressione sulle autorità cinesi affinché liberino Ai Weiwei. La prima idea è stata di sostituire la risoluzione urgente sullo Zimbabwe di giovedì con una risoluzione urgente sulla detenzione di Ai Weiwei, ma, a seguito di una breve consultazione, sembra esista una soluzione migliore: spostare a mercoledì la discussione sulla Costa d’Avorio, prevista per giovedì, e sostituirla con la discussione sulla risoluzione urgente su Ai Weiwei. Ho consultato i vari partiti politici, che approvano questo cambiamento dell’ordine del giorno.</p>
    </intervention>
    <intervention id="1-036-000" speaker_id="2295" name="Hannes SWOBODA" is_mep="True" mode="spoken" nationality="Austria" birth_date="10-11-1946" birth_place="Bad Deutsch Altenburg" p_group="Group of the Progressive Alliance of Socialists and Democrats in the European Parliament - Vice" m_state="AT">
      <p sl="de">Signor Presidente, intervengo brevemente a favore di questa proposta. Dato che l’ordine del giorno di mercoledì è molto fitto, chiedo cortesemente al Consiglio e alla Commissione di presentare dichiarazioni molto brevi e invito il Vicepresidente in carica ad assicurasi che gli oratori rispettino scrupolosamente il proprio tempo di parola Per evitare che si crei confusione. Richiedo, pertanto, il sostegno del Vicepresidente.</p>
    </intervention>
    <intervention id="1-037-000" speaker_id="28269" is_mep="True" mode="spoken" role="Presidente" name="Jerzy BUZEK" nationality="Poland" birth_date="03-07-1940" birth_place="Śmiłowice" m_state="PL">
      <p sl="unknown">La discussione su Ai Weiwei e la Cina si terrà giovedì pomeriggio e la discussione sulla Costa d’Avorio si terrà alle 20.00 circa di mercoledì.</p>
      <a text="(Il Parlamento manifesta il suo assenso)"/>
      <p sl="unknown">Per quanto riguarda mercoledì</p>
      <p sl="unknown">L’onorevole Gebhardt ha un’altra proposta da presentare. Onorevole Gebhardt, vorrebbe spiegare nuovamente la proposta?</p>
    </intervention>
    <intervention id="1-038-000" speaker_id="1913" name="Evelyne GEBHARDT" is_mep="True" mode="spoken" nationality="Germany" birth_date="19-01-1954" birth_place="Montreuil-sous-Bois " m_state="DE">
      <p sl="de">Signor Presidente, ho chiesto di rinviare a maggio la votazione sulla risoluzione relativa agli appalti pubblici. Questo implica, ovviamente, il conseguente rinvio anche del termine ultimo per la presentazione delle risoluzioni e degli emendamenti. Lei non ci ha ancora dato la possibilità di votare sull’argomento.</p>
    </intervention>
    <intervention id="1-039-000" speaker_id="997" name="Francesco Enrico SPERONI" is_mep="True" mode="spoken" nationality="Italy" birth_date="04-10-1946" birth_place="Busto Arsizio" p_group="Europe of freedom and democracy Group - Co" m_state="IT">
      <p sl="it">Signor Presidente, onorevoli colleghi, visto l’argomento il tempo per presentare gli emendamenti mi sembra sufficiente, per cui ritengo che non si debba accogliere la proposta.</p>
    </intervention>
    <intervention id="1-041-000" speaker_id="28266" name="Sophia in 't VELD" is_mep="True" mode="spoken" nationality="Netherlands" birth_date="13-09-1963" birth_place="Vollenhove" m_state="NL">
      <p sl="en">Signor Presidente, non sapevo esattamente a che punto avrei potuto presentare il seguente argomento, ma due settimane fa l’amministrazione, a seguito di diversi attacchi informatici, ha deciso di bloccare la webmail per una settimana. Impedire di controllare la propria posta elettronica per una settimana è una decisione piuttosto forte e ci attendiamo delle spiegazioni. Vorrei sapere se esiste una giustificazione a tale decisione, se è stata una mera precauzione e quanto è vulnerabile il nostro sistema.</p>
    </intervention>
    <intervention id="1-042-000" speaker_id="28269" is_mep="True" mode="spoken" role="Presidente" name="Jerzy BUZEK" nationality="Poland" birth_date="03-07-1940" birth_place="Śmiłowice" m_state="PL">
      <p sl="unknown">Onorevole in ‘t Veld, esamineremo la questione e le invieremo le informazioni in merito.</p>
    </intervention>
  </section>
  <section id="creitem14" title="14. Riconoscimento e revoca della protezione internazionale (discussione)">
    <intervention id="1-044-000" speaker_id="28269" is_mep="True" mode="spoken" role="Presidente" name="Jerzy BUZEK" nationality="Poland" birth_date="03-07-1940" birth_place="Śmiłowice" m_state="PL">
      <p sl="unknown">L’ordine del giorno reca la relazione (A7-0085/2011) presentata dall’onorevole Guillaume, a nome della Commissione per le libertà civili, la giustizia e gli affari interni, sulla proposta di direttiva del Parlamento europeo e del Consiglio recante norme minime per le procedure applicate negli Stati membri ai fini del riconoscimento e della revoca della protezione internazionale (rifusione) [COM(2009)0554 – C7-0248/2009 – 2009/0165(COD) ].</p>
    </intervention>
    <intervention id="1-045-000" speaker_id="96952" name="Sylvie GUILLAUME" is_mep="True" mode="spoken" role="relatore" nationality="France" m_state="FR">
      <p sl="fr">Signor Presidente, onorevoli colleghi, questa settimana si concluderà la prima tappa del processo di rifusione della direttiva procedure. Il nostro Parlamento, infatti, sarà chiamato mercoledì ad esprimere la propria opinione sulla revisione della proposta modificata della Commissione sulle procedure comuni per il riconoscimento e la revoca dello status di rifugiato.</p>
      <p sl="fr">Il parere del Parlamento europeo è fondamentale per il dialogo che sarà intrapreso con il Consiglio nei prossimi mesi su un testo che ritengo essere la pietra angolare del pacchetto asilo e su cui – mi dispiace ammetterlo – le discussioni in sede di Consiglio sono in una fase di stallo. Rappresenterà la premessa per una nuova versione della direttiva oggetto d’esame, che spero ci permetta di rispettare il termine del 2012 per l’attuazione di norme comuni in materia di asilo.</p>
      <p sl="fr">Il voto sulla relazione coincide con la pubblicazione, la scorsa settimana, di uno studio dell’Alto Commissariato delle Nazioni Unite per i rifugiati (UNHCR) sui 44 paesi industrializzati. L’indagine rivela che, contrariamente ad un’idea diffusa, il numero di richiedenti asilo nei paesi industrializzati è diminuito del 40 per cento complessivamente in 10 anni e del 5 per cento in un anno. Sulla scorta di questi dati, dobbiamo studiare le cause principali di un simile calo: dipende da una riduzione nelle spinte migratorie o da un controllo più stretto dei flussi in certi paesi?</p>
      <p sl="fr">Un altro aspetto che emerge dallo studio è che i paesi in via di sviluppo si assumono oggi la maggior parte della responsabilità in materia di asilo, sebbene non siano necessariamente in possesso di tutte le risorse per farlo. L’Europa deve fare la propria parte e adottare norme chiare. Con questo mi ricollego al testo sulle procedure di asilo e alle sfide principali che esso pone. Spesso descritta come un catalogo delle peggiori prassi nazionali, la presente direttiva ha due principali svantaggi: non riesce a proteggere in modo sufficiente i diritti dei richiedenti asilo e crea disparità significative di trattamento all’interno degli Stati membri.</p>
      <p sl="fr">In effetti, queste discrepanze continuano ad essere percepite tra i diversi regimi di asilo in Europa. Prendiamo due esempi: nel 2009, la percentuale di decisioni positive in primo grado negli Stati membri oscillava tra il 65 per cento e meno dell’1 per cento. Il termine di decadenza per presentare un ricorso contro una decisione negativa in primo grado era tra i due e i 30 giorni. Si evidenziano quindi disparità tra gli Stati membri, per quanto riguarda sia i motivi per l’applicazione delle procedure accelerate, sia l’accesso ai colloqui personali o ad un rimedio effettivo.</p>
      <p sl="fr">Il problema è che tali disparità non solo sono incompatibili con un regime comune in materia di asilo che dovrebbe offrire lo stesso grado di protezione in tutta l’Unione europea, ma appaiono anche in controtendenza rispetto ad uno dei capisaldi del regolamento Dublino II che prevede la comparabilità dei regimi di asilo tra gli Stati membri. L’armonizzazione legislativa è pertanto una condizione indispensabile per assicurare finalmente procedure eque, accessibili, sicure ed efficaci.</p>
      <p sl="fr">A mio parere simili divergenze sono scorrette e vorrei rispondere ancora una volta alle affermazioni dei detrattori di questo testo, per i quali la direttiva in esame rappresenta, in ultima analisi, poco più di un incremento dei costi e degli abusi.</p>
      <p sl="fr">Se è vero che questi cambiamenti nelle procedure possono generare costi nel breve termine, è altrettanto vero che, a ben vedere, a costare caro agli Stati membri oggi è il cattivo utilizzo di procedure inadeguate in termini di qualità e di sicurezza. A sostegno della mia tesi vi sono due indicatori: l’elevato numero di ricorsi e la lunghezza delle procedure così generate.</p>
      <p sl="fr">Mi auguro che si abbandoni l’idea manichea dell’asilo, secondo cui questo è foriero solo di abusi. In un contesto in cui si strumentalizzano le questioni relative all’immigrazione, difendere l’asilo come un diritto fondamentale rimane un obbligo. Se c’è una lezione che i parlamentari più riluttanti possono apprendere dalla situazione nel mondo arabo, è la responsabilità dell’Unione europea di garantire una giusta protezione alle vittime di persecuzioni.</p>
      <p sl="fr">Sostengo quindi l’approccio adottato dalla Commissione per migliorare le procedure in primo grado (frontloading) poiché decisioni di alta qualità in primo grado saranno particolarmente vantaggiose per le vittime di persecuzioni nella misura in cui consentiranno alle autorità competenti di prendere decisioni solide, migliorare la difendibilità delle decisioni negative riducendo così il rischio che siano annullate in sede di ricorso, migliorare l’identificazione di domande infondate e fraudolente, nonché diminuire i costi di accoglienza e di procedura a carico degli Stati membri, sostenendo al contempo lo sforzo di espellere richiedenti asilo le cui domande siano state realmente respinte.</p>
      <p sl="fr">Vorrei infine spendere qualche parola su alcuni punti cruciali che mi auguro consentiranno a questa relazione di progredire. Innanzi tutto, ritengo che il diritto all’assistenza legale gratuita in primo grado rappresenti una garanzia essenziale per il miglioramento della qualità delle decisioni. In secondo luogo, bisognerà tener conto in maniera più approfondita delle domande dei richiedenti vulnerabili, una categoria di persone che la presente direttiva ignora completamente.</p>
      <p sl="fr">La terza sfida è stabilire termini più ambiziosi per i ricorsi, così da rafforzare il diritto a un ricorso effettivo e fornire maggiori garanzie in caso di procedure accelerate, nello specifico, riducendo i motivi o fissando termini accettabili. Per quanto riguarda il concetto di paesi di origine sicuri, seguendo le raccomandazioni della Corte di giustizia nel 2008, ci auguriamo l’adozione di un elenco comune ai sensi della procedura legislativa ordinaria.</p>
      <p sl="fr">In conclusione, l’adozione finale di questa relazione dovrebbe rappresentare un forte segnale da parte del Parlamento al Consiglio e alla Commissione. A mio avviso, il Parlamento ha già fissato i suoi limiti e ha posto la condizione della ricerca di un’armonizzazione verso l’alto delle norme di protezione, e dovremmo esserne contenti, onorevoli colleghi.</p>
      <a text="(Applausi)"/>
    </intervention>
    <intervention id="1-046-000" speaker_id="photo_generic" name="Cecilia Malmström" is_mep="True" mode="spoken">
      <p sl="en">membro della Commissione. – Signor Presidente, il voto di questa settimana sulla direttiva procedure è molto importante: rappresenterà un tassello fondamentale per la conclusione della seconda fase del regime comune in materia di asilo entro il 2012, in linea con l’impegno dell’Unione europea all’attuazione del programma di Stoccolma. Vorrei ringraziare la relatrice, l’onorevole Guillaume, per lo straordinario impegno profuso in fase di elaborazione del presente testo e per l’ottima collaborazione che è riuscita ad instaurare tra di noi. Onorevole Guillaume, lei ha dimostrato una forte determinazione e una profonda comprensione dei bisogni dei richiedenti asilo e delle sfide che le amministrazioni nazionali hanno dovuto affrontare.</p>
      <p sl="en">La nuova direttiva procedure rappresenterà la pietra angolare del regime europeo comune in materia di asilo. I richiedenti asilo devono, come ha sottolineato, ricevere tutti lo stesso trattamento, indipendentemente dal paese dell’Unione europea a cui presentino la domanda. Oggi sappiamo che esistono numerose differenze, difficili da comprendere in un’Unione europea con le stesse convenzioni internazionali e gli stessi valori europei.</p>
      <p sl="en">È fondamentale che le procedure comuni siano eque ed efficienti: devono contribuire alla prevenzione degli abusi del regime di asilo, nel pieno rispetto dei diritti fondamentali. Credo fermamente che questi obiettivi possano essere raggiunti, purché le norme comuni assicurino in tutta l’Unione la stessa alta qualità delle decisioni da parte delle autorità competenti per l’asilo. È proprio in questo spirito che è stata redatta la proposta della Commissione e noto, con soddisfazione, che l’onorevole Guillaume e la relazione della Commissione per le libertà civili sostengono in generale tale proposta.</p>
      <p sl="en">Molti emendamenti nel progetto di relazione aumentano di fatto il livello di garanzie nei confronti dei richiedenti asilo, soprattutto dei minori. In alcuni casi l’obiettivo è di fornire maggiore flessibilità agli Stati membri attraverso l’introduzione di motivazioni per la procedura accelerata. Trovo molto ambizioso l’emendamento sul concetto di paese di origine sicuro, dal momento che ridisegnerebbe significativamente l’assetto normativo cambiando le prassi degli Stati membri. Sono soddisfatta degli emendamenti di compromesso in materia di assistenza legale gratuita, che potrebbero contribuire a risolvere una questione legale spinosa sollevata da diversi Stati membri.</p>
      <p sl="en">Come saprete, la Commissione sta preparando una proposta modificata di direttiva per riavviare i negoziati ormai in fase di stallo al Consiglio. Il vostro voto di domani o mercoledì rappresenterà una cartina di tornasole per i negoziati. La Commissione considererà attentamente tutti gli emendamenti proposti dal Parlamento in fase di redazione della proposta modificata. Attendo quindi una collaborazione con i membri su questa e altre proposte.</p>
    </intervention>
    <intervention id="1-047-000" speaker_id="96780" name="Monika HOHLMEIER" is_mep="True" mode="spoken" nationality="Germany" birth_date="02-07-1962" birth_place="München" m_state="DE">
      <p sl="de">a nome del gruppo PPE. – Signor Presidente, signora Commissario, onorevoli colleghi, vorrei innanzi tutto esprimere i miei sinceri ringraziamenti per i numerosi colloqui che siamo riusciti ad tenere con la relatrice, con il Commissario e con i relatori ombra, durante i quali sono stati raggiunti buoni compromessi in alcune aree; tra questi, il compromesso sull’assistenza legale gratuita (nello specifico, per la tutela speciale dei minori) che l’onorevole Malmström ha appena menzionato. Siamo riusciti anche a definire quali richiedenti fossero particolarmente bisognosi di protezione e, attraverso un proficuo dialogo, siamo riusciti a trovare un ragionevole compromesso. Oltre a questo, abbiamo anche raggiunto un’intesa sul tema dei paesi terzi sicuri.</p>
      <p sl="de">L’obiettivo è migliorare la qualità delle procedure amministrative per ridurre il numero di udienze in tribunale di secondo e terzo grado, fornendo così, ai richiedenti asilo che si trovano in una condizione reale di persecuzione, assistenza e tutela nella maniera più rapida ed efficace possibile. Appoggio pienamente la proposta di stabilire norme minime valide per tutti gli Stati membri. Purtroppo, sia il testo della Commissione sia una parte dei relativi emendamenti seguono in certa misura una direzione opposta rispetto ai buoni propositi appena delineati. Molte opportunità sono state create per ritardare le procedure o addirittura infrangere in maniera significativa la legislazione sull’asilo. Vi fornirò qualche esempio al riguardo.</p>
      <p sl="de">Un richiedente, ad esempio, può presentare tre domande inammissibili ed ha il diritto di seguire l’intera procedura tre volte; soltanto allora può essere attivata una procedura accelerata. Una procedura non può essere considerata accelerata senza l’esplicito riconoscimento dello status di rifugiato ai sensi della convenzione di Ginevra. A questo proposito, vorrei menzionare la questione della Tunisia e dei migranti per motivi economici.</p>
      <p sl="de">Un altro esempio riguarda l’impossibilità di attivare una procedura accelerata nel caso in cui le successive domande di asilo siano state presentate senza addurre nuovi elementi pertinenti. A mio avviso è ancora più pericolosa la questione della scomparsa: non è più possibile respingere una domanda qualora il richiedente sia fuggito illegalmente in quanto deve controfirmare la lettera. Per questo, se un richiedente asilo si attendesse una decisione negativa, è sufficiente che (qualora adottassimo la mozione presentata dal gruppo Verdi/Alleanza libera europea) rifiuti di accettare la lettera o si renda irreperibile al momento della consegna. La procedura si protrarrebbe così per un periodo indefinito.</p>
    </intervention>
    <intervention id="1-048-000" speaker_id="4519" name="Claude MORAES" is_mep="True" mode="spoken" nationality="United Kingdom" p_group="Group of the Progressive Alliance of Socialists and Democrats in the European Parliament - Vice" m_state="GB">
      <p sl="en">a nome del gruppo S&amp;D. – Signor Presidente, intervengo a nome del mio gruppo per dire che ci troviamo davanti ad una situazione molto difficile, da un punto di vista pratico e politico: dal 1999 che gli Stati membri discutono in merito al completamento di un pacchetto per l’asilo. Se esiste un imperativo politico, oggi è sicuramente la crisi in Nord Africa e nel Mediterraneo.</p>
      <p sl="en">La discussione sulla ripartizione degli oneri deve condurci verso una proposta pratica e ragionevole. A nome del mio gruppo, affermo che l’onorevole Guillaume ha preparato, con l’aiuto dei relatori ombra, come ha segnalato l’onorevole Hohlmeier, una proposta che è al tempo stesso ragionevole ed efficace e fornisce realmente, come ha affermato il Commissario, una pietra angolare del pacchetto per l'asilo. Per questo il voto di mercoledì è tanto importante. Se riuscissimo ad avere la stessa maggioranza ottenuta in seno alla commissione, potremmo portare a termine un pacchetto per l’asilo che si occupa delle molte questioni e sensibilità espresse da questa Camera.</p>
      <p sl="en">Vi fornirò un esempio: in qualità di avvocato esperto nel settore dell’asilo per molti anni ho seguito casi di rifugiati e so che il nemico di una buona procedura di asilo, una procedura equa, giusta ed efficace accettata da gran parte degli Stati membri, è l’assenza di frontloading dei casi di asilo. La scarsa qualità del processo decisionale in tutta l’Unione europea, evidente in molti Stati membri, genera un aumento e non una riduzione dei costi per i paese UE. Per questo, quando gli Stati membri discutono delle implicazioni finanziarie, devono capire che la riduzione dei costi e la vera equità si raggiungono attraverso la qualità del processo decisionale, la correttezza del primo approccio e l’efficacia della procedura dei ricorsi.</p>
      <p sl="en">Se qualche onorevole collega nutre dei dubbi in merito all’efficacia, l’equità e la correttezza di questa relazione, dovrebbe esaminare con maggiore attenzione queste procedure per capire che gran parte del lavoro è stata dedicata alla risoluzione di aspetti potenzialmente controversi. È importante sottolineare che la discussione non deve vertere esclusivamente sui costi, ma riguarda invece anche l’armonizzazione delle prassi in tutta l’Unione europea. È evidente che il divario tra gli Stati membri in materia di norme è significativo. Se continuiamo con questa specie di lotteria dell’asilo, non stiamo prestando la dovuta attenzione alle cifre reali e in costante aumento dei richiedenti asilo. Sono numeri che hanno subito un crollo per molti anni, ma ci troviamo ora invece in una situazione più difficile.</p>
      <p sl="en">Le norme contenute nella direttiva procedure coprono forse la parte più complessa dell’intero pacchetto asilo. Per chi fugge dalla persecuzione, l’equità e l’efficacia delle procedure possono costituire una questione di vita o di morte. Quando la posta in gioco è rappresentata da persone bisognose di protezione all’interno dei nostri confini, dobbiamo riconoscere le nostre responsabilità nel rispetto degli obblighi internazionali.</p>
      <p sl="en">Per questo desidero congratularmi con la relatrice e con tutti i relatori ombra per l’impegno profuso nel tentativo di raggiungere una posizione forte in seno al Parlamento. Assicuriamoci di lanciare un forte segnale alla Commissione e soprattutto agli Stati membri in merito al nostro impegno in questo Parlamento per i completamento del pacchetto asilo e facciamo in modo che sia accettato in questa Camera.</p>
    </intervention>
    <intervention id="1-049-000" speaker_id="96872" name="Nadja HIRSCH" is_mep="True" mode="spoken" nationality="Germany" birth_date="13-07-1978" birth_place="München" p_group="Group of the Alliance of Liberals and Democrats for Europe" m_state="DE">
      <p sl="de">a nome del gruppo ALDE. – Signor Presidente, onorevole Malmström, desidero innanzi tutto rivolgere i miei più sentiti ringraziamenti alla relatrice e ai relatori ombra. Abbiamo partecipato a molte discussioni e, alla fine, abbiamo raggiunto buoni compromessi, sebbene siamo tutti consapevoli che non è sempre facile riuscirci.</p>
      <p sl="de">A nome del gruppo dell’Alleanza dei Democratici e dei Liberali per l’Europa, desidero ricordare che abbiamo ancora un obiettivo da conseguire entro il 2012: stabilire un regime europeo comune in materia di asilo. Questo implica che dobbiamo compiere reali passi avanti e ricordare al Consiglio che non abbiamo perso di vista questo obiettivo, ma al contrario siamo sempre pronti ad avviare negoziati. Questa è un’ovvietà. Dobbiamo manifestare apertamente, in via prioritaria, la nostra intenzione di creare un regime comune in materia di asilo. È inaccettabile, come è stato detto, che questo sia una lotteria, subordinata alla domanda di asilo del richiedente.</p>
      <p sl="de">Non è accettabile – e sono lieta del risultato positivo dell’ultimo minuto in questa Aula – che ogni Stato membro abbia un proprio elenco nazionale di paesi terzi considerati sicuri. Un paese o è sicuro o non lo è; tale decisione deve essere subordinata all’esame di ciascun caso individuale, al fine di valutare se un paese terzo può, di fatto, essere considerato sicuro per la persona che ha presentato la domanda o se, nella sua specifica situazione, non sia possibile considerarlo tale.</p>
      <p sl="de">Sono convinto che, in ultima analisi, a trarre vantaggio da questa situazione non saranno solo gli Stati membri, ma anche i richiedenti asilo, che avranno la possibilità in futuro di ottenere una decisione in primo grado in una equa e rapida procedura di domanda, qualora venga attuata secondo le nostre disposizioni. Penso che questo costituisca anche un diritto: l’asilo è un diritto, non un favore. La nostra posizione su questo aspetto deve essere assolutamente chiara, così come lo devono essere le procedure.</p>
      <p sl="de">Sono lieta soprattutto del fatto che siamo riusciti ad estendere la tutela dei diritti dei minori, azione che io e il gruppo ALDE sosteniamo. Mi auguro si raggiunga un buon risultato al riguardo domani.</p>
    </intervention>
    <intervention id="1-050-000" speaker_id="4385" name="Hélène FLAUTRE" is_mep="True" mode="spoken" nationality="France" birth_date="29-07-1958" birth_place="Bapaume" p_group="Group of the Greens/European Free Alliance" m_state="FR">
      <p sl="fr">a nome del gruppo Verts/ALE. – Signor Presidente, il lavoro condotto dal Parlamento sulla relazione, sotto la guida dell’onorevole Guillaume, è molto importante. Come ha affermato l’onorevole Malmström, il testo rappresenta la pietra angolare del regime europeo in materia di asilo ed è vero che esiste un divario enorme tra l’attuale situazione e un regime comune europeo. Si tratta in realtà di abisso, un abisso in cui i diritti dei richiedenti asilo e la credibilità del nostro sistema di protezione in Europa stanno sprofondando.</p>
      <p sl="fr">Quando abbiamo Stati i cui il tasso di decisioni positive in primo grado oscilla tra l’1 e il 65 per cento, quando, in uno Stato come la Francia ad esempio, il 75 per cento delle protezioni viene concesso a kosovari e albanesi attraverso decisioni pronunciate in ricorso, quando sappiamo che quei ricorsi non sono sospensivi, solo allora iniziamo a renderci conto della reale situazione, di quanto sia urgente un’azione da parte del Consiglio, dell’importanza della scelta della Commissione europea (rafforzata dall’alta qualità della relazione presentata sotto la guida dell’onorevole Guillaume) di migliorare la qualità del processo decisionale in primo grado.</p>
      <p sl="fr">Dal mio punto di vista, gli Stati che si stanno lamentando di più non sono quelli che stanno pagando, né quelli con il maggior numero di richieste di asilo. È necessario ricordare che Cipro, la Svezia, il Lussemburgo e il Belgio accolgono il maggior numero di richiedenti asilo in proporzione al numero di abitanti. Ascoltiamo allora anche questi Stati, perché possono indicarci le norme migliori in materia di protezione internazionale dei richiedenti asilo.</p>
    </intervention>
    <intervention id="1-051-000" speaker_id="28514" name="Kyriacos TRIANTAPHYLLIDES" is_mep="True" mode="spoken" nationality="Cyprus" birth_date="03-09-1944" birth_place="Palaihori" p_group="Confederal Group of the European United Left - Nordic Green Left" m_state="CY">
      <p sl="en">a nome del gruppo GUE/NGL. – Signor Presidente, sono molto lieto della discussione odierna in vista del voto di mercoledì. Spero che il nostro lavoro riesca a scuotere il Consiglio dalla sua inerzia per avviare negoziati produttivi, consentendoci di raggiungere il nostro obiettivo di un regime europeo comune in materia di asilo entro il 2012. Sarebbe una giusta ricompensa per il duro lavoro portato avanti da noi tutti. Desidero esprimere all’onorevole Guillaume i miei sentiti ringraziamenti per il suo eccellente lavoro e per il suo approccio conciliatorio.</p>
      <p sl="en">In generale, ha presentato un buon testo che prevede miglioramenti significativi delle procedure di asilo attualmente messe in pratica nell’Unione europea e che variano enormemente tra gli Stati membri.</p>
      <p sl="en">Sono state introdotte nuove disposizioni, ad esempio, per garantire al richiedente i mezzi adeguati per giustificare la domanda ed ottenere una decisione di asilo entro sei mesi; pensiamo, ad esempio, al colloquio personale e all’assistenza gratuita sugli aspetti legali e procedurali nelle procedure di primo grado, tra cui la preparazione dei necessari documenti.</p>
    </intervention>
    <intervention id="1-052-000" speaker_id="28497" name="Gerard BATTEN" is_mep="True" mode="spoken" nationality="United Kingdom" birth_date="27-03-1954" birth_place="London" p_group="Europe of Freedom and Direct Democracy Group" m_state="GB">
      <p sl="en">a nome del gruppo EFD. – Signor Presidente, la direttiva del 2005 sulla protezione internazionale deve essere rifusa nella direttiva accoglienza per i richiedenti asilo. Questo nuovo testo rappresenta uno sviluppo della Politica comune europea in materia di immigrazione e asilo, come indicato nel trattato di Lisbona. La nuova direttiva ha l’obiettivo di introdurre un nuovo sistema per la valutazione dei criteri e delle condizioni che i richiedenti asilo devono possedere per entrare o meno in uno Stato membro e ottenere il riconoscimento dello status di rifugiato. Intende quindi armonizzare la politica degli Stati membri in materia di asilo e fornire maggiori diritti e privilegi ai richiedenti asilo.</p>
      <p sl="en">L’attuale flusso migratorio dal Nord Africa rappresenta, evidentemente, soltanto un’altra crisi provvidenziale che fornisce all’Unione europea una nuova opportunità di estendere il proprio potere e il proprio dominio. La politica in materia di immigrazione e asilo deve essere la sola prerogativa di una nazione sovrana indipendente. Con questa direttiva, il trattato di Lisbona fa proprio quanto affermavano i suoi detrattori e questo spiega perché vi siete rifiutati di concedere al popolo europeo la possibilità di esprimersi attraverso un referendum.</p>
    </intervention>
    <intervention id="1-053-000" speaker_id="96946" name="Daniël van der STOEP" is_mep="True" mode="spoken" nationality="Netherlands" birth_date="12-09-1980" birth_place="Delft" p_group="Non" m_state="NL">
      <p sl="nl">Signor Presidente, il mio partito, il Partij voor de Vrijheid (PVV), è sempre stato estremamente chiaro: siamo e saremo contrari a una politica europea in materia di asilo e immigrazione. Gli Stati membri sono perfettamente in grado di decidere in autonomia su tali questioni. L’attuale gabinetto olandese è uno dei migliori che il paese abbia mai avuto sinora, con un’eccellente agenda per la politica in materia di asilo e immigrazione; su questi argomenti, il Primo ministro Rutte e il ministro Leers non hanno bisogno di alcuna ingerenza da parte dell’Europa.</p>
      <p sl="nl">Il mio partito si esprime sempre in modo chiaro. Su cosa verte la discussione odierna? Sulla protezione internazionale. Noi la chiamiamo semplicemente “asilo”e, soprattutto in un periodo come questo in cui cerchiamo di affrontare la disastrosa immigrazione di massa di non occidentali, dobbiamo parlare senza mezzi termini. Signor Presidente, se fosse per l’Europa, abbatteremmo tutti i confini e il nostro continente diventerebbe un paradiso per chi cerca fortuna e profitti, come se già non lo fosse. Prendiamo il caso dell’Italia e di Lampedusa. Per quanto riguarda l’Europa, tutti quei semi-criminali della Barberia in cerca di fortuna verrebbero inclusi nella procedura di asilo e riuscirebbero, alla fine, ad ottenere l’autorizzazione a restare!</p>
      <p sl="nl">Signor Presidente, il Commissario ci può spiegare perché l’Europa deve sempre sopportare queste pressioni? Perché tutti quei barconi si stanno dirigendo verso di noi? L’unica e la più appropriata soluzione è di dare sollievo a questi rifugiati all’interno della loro regione. Lasciamo che siano l’Unione africana, la Lega araba o la terribile Organizzazione della conferenza islamica a risolvere la questione. Sono loro che dovrebbero avere la responsabilità di proteggere i rifugiati nella regione, non noi.</p>
      <p sl="nl">L’aspetto più perverso di questa relazione è che stiamo in realtà facilitando l’ingresso di questa gente nell’Unione europea. Quando le orde di richiedenti asilo dalla Barberia prendono d’assalto l’Unione europea, noi dobbiamo rendere le domande di asilo più complesse e non semplificarle.</p>
    </intervention>
    <intervention id="1-054-000" speaker_id="96739" name="Reinhard BÜTIKOFER" is_mep="True" mode="spoken" nationality="Germany" birth_date="26-01-1953" birth_place="Mannheim" m_state="DE">
      <p sl="de">Signor Presidente, il mio collega ha appena parlato di orde di barbari che invadono l’Europa. Questa forma di cinismo non può non essere contestata in questa sede. È diffamatorio nei confronti di questi popoli. Le chiederei di ammonire il collega.</p>
    </intervention>
    <intervention id="1-055-000" speaker_id="96946" name="Daniël van der STOEP" is_mep="True" mode="spoken" nationality="Netherlands" birth_date="12-09-1980" birth_place="Delft" p_group="Non" m_state="NL">
      <p sl="nl">Grazie, Signor Presidente, lasciate che mi corregga: non ho parlato di barbari, potreste aver sentito questo termine dagli interpreti. Parlo, invece, del nome storico di questa regione, la Barberia. Magari voi utilizzate altre denominazioni per questa regione del mondo, ma io la chiamo così. Non sto affermando che la gente proveniente dalla Barberia giunge alle nostre coste come barbari. Vorrei che questo punto fosse chiarito.</p>
    </intervention>
    <intervention id="1-056-000" speaker_id="28269" is_mep="True" mode="spoken" role="Presidente" name="Jerzy BUZEK" nationality="Poland" birth_date="03-07-1940" birth_place="Śmiłowice" m_state="PL">
      <p sl="unknown">Onorevole van der Stoep, tutte queste considerazioni vengono messe a verbale, quindi può sempre rileggere e controllare il testo originale. Le parole che ha pronunciato, la sua risposta e la seconda risposta sono registrate a verbale.</p>
    </intervention>
    <intervention id="1-057-000" speaker_id="28131" name="Anna HEDH" is_mep="True" mode="spoken" nationality="Sweden" birth_date="18-03-1967" birth_place="Uppsala" p_group="Group of the Progressive Alliance of Socialists and Democrats in the European Parliament" m_state="SE">
      <p sl="sv">Signor Presidente, vorrei innanzi tutto ringraziare la relatrice, l’onorevole Guillaume, per l’eccellente e duro lavoro su questa relazione, un testo che rappresenta una parte significativa del pacchetto asilo. Tutti gli Stati membri devono disporre di procedure eque e certe dal punto di vista legale per i richiedenti asilo. L’Unione europea non potrà mai contare su un regime di asilo che funzioni propriamente se non ci dotiamo di norme minime comuni per l’esame delle domande di asilo e per il riconoscimento dei diritti dei richiedenti durante questo processo. Queste disposizioni non devono esistere solo sulla carta, ma devono essere applicate concretamente e in modo costante in tutta l’Europa.</p>
      <p sl="sv">Ritengo deplorevole l’intenzione della Commissione di presentare una nuova proposta edulcorata che si avvicina maggiormente alle aspirazioni di molti governi. È proprio alla luce della posizione della Commissione e dell’umore all’interno del Consiglio che il voto su questa relazione diventa ancora più importante.</p>
      <p sl="sv">Il Parlamento europeo deve adesso lanciare il chiaro segnale che sostiene in ogni caso il diritto di chiedere asilo e crede che tutti i richiedenti asilo meritino una valutazione equa e dettagliata della loro domanda. Il metodo principale che proposto, ovvero di investire le nostre risorse nell’esame delle domande in primo grado, è la soluzione in assoluto più corretta che semplificherà le procedure sia per i richiedenti asilo, che saranno informati sull’esito delle loro domande in tempi più celeri, sia per gli Stati membri, che eviteranno il costo di ulteriori indagini dovute alla qualità inadeguata del primo esame. Vi sono numerosi emendamenti positivi nella proposta, ma vorrei sottolinearne uno in particolare, ovvero quello che prevede specifiche garanzie procedurali per le persone vulnerabili, specialmente i minori non accompagnati. Il testo propone anche una definizione chiara di familiari, che contribuirà a migliorare la situazione per molti minori.</p>
    </intervention>
    <intervention id="1-058-000" speaker_id="96911" name="Tanja FAJON" is_mep="True" mode="spoken" nationality="Slovenia" birth_date="09-05-1971" birth_place="Ljubljana" m_state="SI">
      <p sl="sl">Signor Presidente, vorrei lodare l’eccellente lavoro svolto dalla relatrice, l’onorevole Guillaume. L’Unione europea ha bisogno urgente di procedure di asilo coordinate, eque ed efficienti, soprattutto alla luce della crisi attuale che sta coinvolgendo i rifugiati dall’area del Mediterraneo. Norme comuni interessano parimenti gli Stati membri e i richiedenti asilo.</p>
      <p sl="sl">Onorevoli colleghi, il diritto all’asilo è un principio basilare dei diritti umani. I rifugiati non devono essere puniti perché attraversano i confini. Il nostro obiettivo fondamentale è aiutare i richiedenti asilo a salvaguardare i propri diritti umani fondamentali e assicurare che norme europee di alta qualità vengano applicate nel corso dell’esame delle loro domande.</p>
      <p sl="sl">Purtroppo, sembra che sempre meno paesi europei stiano rispettando i diritti di asilo o che accolgano gli immigrati con crescente paura e diffidenza. La situazione attuale nell’isola italiana di Lampedusa è preoccupante, dal momento che sta dando adito a convinzioni minacciose e angoscianti secondo cui l’Unione europea non desidera accogliere i rifugiati. Dobbiamo mostrare solidarietà nei confronti di quanti fuggono da zone pericolose, soprattutto dalla Libia, che necessitano di protezione internazionale.</p>
      <p sl="sl">Alla luce degli sviluppi nei paesi arabi e nel Nord Africa, dobbiamo essere preparati all’eventualità di una crescita nel numero di rifugiati in arrivo nell’Unione europea. Anche per questo dobbiamo migliorare e coordinare le procedure di asilo per rendere la vita più facile non soltanto a noi, ma anche ai rifugiati. In questo modo, alleggeriremo gli oneri dei paesi che attualmente gestiscono la maggior parte delle procedure di richiesta di asilo e divideremo gli oneri in maniera più equa. L’Europa non deve diventare una fortezza. I richiedenti asilo non devono diventare vittime dei nostri sistemi. Mi auguro che questa relazione ottenga mercoledì il sostegno di una larga maggioranza.</p>
    </intervention>
    <intervention id="1-059-000" speaker_id="96900" name="Georgios PAPANIKOLAOU" is_mep="True" mode="spoken" nationality="Greece" birth_date="15-08-1977" birth_place="Athina" p_group="Group of the European People's Party (Christian Democrats)" m_state="GR">
      <p sl="el">Signor Presidente, concordo con quanto è stato affermato e con la necessità espressa da tutti i presenti di mettere in atto e garantire una procedura di asilo affidabile ed efficace.</p>
      <p sl="el">Vi porterò anche io un esempio dalla nostra esperienza di qualche mese fa in Grecia, nel corso della missione ufficiale svolta dal Parlamento sulla questione dell’asilo. Arrivati in aeroporto, abbiamo fatto visita al centro di detenzione, dove abbiamo potuto parlare con un cittadino di un paese terzo ospite del centro.</p>
      <p sl="el">Ci ha raccontato che aveva presentato domanda di asilo e, dopo un po’, ha iniziato a parlarci in greco. Gli abbiamo chiesto dove avesse imparato il greco e la sua risposta è stata questa: parlo greco perché ho lavorato in Grecia per 10 anni; sono ritornato nel mio paese, poi sono venuto di nuovo in Grecia e ora chiedo asilo. Lasciate che vi spieghi: è evidente che dobbiamo concentrarci sull’affidabilità e sulla trasparenza di queste procedure e proteggere quanti hanno diritto all’asilo, ma dobbiamo anche stare attenti agli abusi. Alcune disposizioni necessitano di particolare attenzione e mi riferisco all’intervento dell’onorevole Hohlmeier e vorrei una considerazione: stiamo affermando che, dopo sei mesi, l’onere della prova per le persone perseguitate nel loro paese d’origine passa agli Stati membri e non al richiedente asilo; questo aspetto crea di per sé burocrazia e potrebbe essere usato da alcuni come motivo di abuso.</p>
    </intervention>
    <intervention id="1-061-000" speaker_id="96859" name="Ioan ENCIU" is_mep="True" mode="spoken" nationality="Romania" birth_date="14-04-1953" birth_place="Odorheiul-Secuiesc" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Signor Presidente, vorrei iniziare il mio intervento congratulandomi con l’onorevole Guillaume per aver svolto un ottimo lavoro.</p>
      <p sl="ro">Gli emendamenti presentati al testo dell’attuale direttiva procedure segnano una tappa estremamente importante verso l’attuazione di un regime europeo comune in materia di asilo. Il valore aggiunto principale della nuova direttiva è la chiarezza delle norme e delle procedure: stabilisce una serie di norme solide e trasparenti in merito alla competenza delle autorità in materia di domande di protezione internazionale e garantisce che vengano gestite nella maniera più veloce ed efficiente possibile.</p>
      <p sl="ro">È per noi assolutamente prioritario garantire un alto standard di protezione in tutta l’Unione europea, così come è importante continuare ad armonizzare le legislazioni nazionali affinché non vi siano disparità tra i regimi di asilo attualmente vigenti nell’Unione europea. Il nostro fine ultimo deve rimanere l’attuazione di un vero e proprio regime comune in materia di asilo, in conformità a quanto previsto dal programma di Stoccolma.</p>
    </intervention>
    <intervention id="1-062-000" speaker_id="28251" name="Jörg LEICHTFRIED" is_mep="True" mode="spoken" nationality="Austria" birth_date="18-06-1967" birth_place="Bruck/Mur" p_group="Group of the Progressive Alliance of Socialists and Democrats in the European Parliament - Vice" m_state="AT">
      <p sl="de">Signor Presidente, una cosa è sicuramente certa: presi singolarmente, alcuni Stati membri sostengono un fardello enorme non soltanto in materia di asilo, ma anche di emigrazione e immigrazione, come si evince chiaramente dagli sviluppi delle scorse settimane e degli ultimi anni.</p>
      <p sl="de">Per questo è necessario che l’Unione europea si assuma maggiori responsabilità al riguardo per garantire che il regime di asilo adottato nell’Unione europea funzioni in futuro in conformità a principi per noi ormai consolidati, ovvero norme uniformi ed eque, procedure giuste e rispetto dei diritti fondamentali. D’altro canto, dobbiamo anche evitare abusi si questo regime, problema che rimane sempre oggetto di lunghe e approfondite discussioni tra i cittadini degli Stati membri. L’obiettivo è piuttosto difficile da raggiungere e mi auguro riusciremo a gestirlo con successo.</p>
    </intervention>
    <intervention id="1-063-000" speaker_id="96654" name="Jaroslav PAŠKA" is_mep="True" mode="spoken" nationality="Slovakia" birth_date="20-06-1954" birth_place="Banská Štiavnica" p_group="Europe of freedom and democracy Group - Vice" m_state="SK">
      <p sl="sk">Signor Presidente, la relazione sulla proposta di direttiva recante norme minime per le procedure applicate negli Stati membri ai fini del riconoscimento e della revoca della protezione internazionale si basa su esperienze precedenti di procedure in materia di asilo in atto nei singoli Stati membri.</p>
      <p sl="sk">Il tentativo della Commissione di introdurre procedure comuni per l’ottenimento e la perdita dello status uniforme in materia di asilo o di protezione sussidiaria attraverso l’armonizzazione delle procedure di asilo e il miglioramento della qualità degli esami al fine di tagliare il numero di decisioni riviste sta incontrando numerose obiezioni da parte del Consiglio dell’Unione europea e di qualche Stato membro.</p>
      <p sl="sk">Ritengo fermamente che le opinioni del Consiglio e degli Stati membri, i quali in ultima analisi mettono in atto le procedure di asilo, debbano essere decisive per noi. Se non ascoltiamo attentamente i loro commenti e consigli nel modificare il regime di asilo, rischiamo che il nostro lavoro non raggiunga l’effetto desiderato. È per me dunque molto importante continuare le attività di consultazione sugli emendamenti proposti, soprattutto con le autorità nazionali competenti.</p>
    </intervention>
    <intervention id="1-064-000" speaker_id="96981" name="Franz OBERMAYR" is_mep="True" mode="spoken" nationality="Austria" birth_date="25-05-1952" p_group="Non" m_state="AT">
      <p sl="de">Signor Presidente, nonostante l’afflusso proveniente dal Nord Africa, sembra che la relatrice tema vi siano troppi pochi rifugiati nell’Unione europea, visto che auspica l’estensione del concetto di famiglia. Sembra essere irrilevante se i famigliari si siano ricongiunti prima o dopo la fuga dal loro paese. La nuova definizione include anche i nuovi coniugi e i figli adottivi. Speciale protezione deve essere garantita ai rifugiati con esigenze particolari per motivi di identità di genere, qualsiasi sia il senso attribuito dalla relatrice a tale termine; simili formulazioni possono generare abusi. È ingenuo pensare che i richiedenti asilo si aspettino lo stesso alto livello di disposizioni sociali in ogni Stato membro. L’Unione europea si compone di Stati con standard di vita molto diversi.</p>
      <p sl="de">Lo stesso vale per il concetto di paese di origine sicuro: se uno Stato democratico si fonda sullo stato di diritto, deve essere classificato anche come sicuro. La Tunisia e l’Egitto si stanno muovendo nella giusta direzione e devono probabilmente essere considerati paesi terzi sicuri.</p>
    </intervention>
    <intervention id="1-065-000" speaker_id="96749" name="Andrew Henry William BRONS" is_mep="True" mode="spoken" nationality="United Kingdom" birth_date="16-06-1947" birth_place="London" p_group="Non" m_state="GB">
      <p sl="en">Signor Presidente, protezione internazionale è un termine cifrato ed eufemistico per asilo, termine che ha perso giustamente il suo fascino agli occhi della popolazione. I richiedenti asilo che passano vicino o attraversano dei paesi sicuri sono emigrati per scelta, non veri rifugiati. La gente che viene in Europa semplicemente perché proviene da paesi a rischio può essere sfortunata, ma non per questo dobbiamo accogliere persone da ogni paese a rischio esistente sulla Terra. I veri richiedenti asilo dovrebbero cercare rifugio nel primo paese sicuro che condivida con loro legami culturali, religiosi ed ancestrali.</p>
      <p sl="en">Il ruolo dell’Europa e dell’Occidente non deve essere quello di enorme casa di accoglienza per le popolazioni vulnerabili del mondo. Il nostro ruolo deve essere invece di arrestare l’insorgere delle instabilità che generano questi movimenti di massa: non ci devono essere più guerre come quelle contro l’Iraq e l’Afghanistan. Dobbiamo ritirarci dalla Libia prima di diventare prigionieri di una guerra di terra e cancellare il conflitto già pianificato con l’Iran, evitando di accrescere il malcontento in altri Stati del Medio Oriente.</p>
    </intervention>
    <intervention id="1-066-000" speaker_id="photo_generic" name="Cecilia Malmström" is_mep="True" mode="spoken">
      <p sl="en">membro della Commissione. – Signor Presidente, come è già stato detto più volte, i negoziati in materia di asilo vanno avanti da molto tempo e, come ha ricordato l’onorevole Moraes, dal 1999 perseguiamo l’obiettivo di una politica comune in materia di asilo.</p>
      <p sl="en">Il Consiglio ha fissato nel 2012 il termine per questo obiettivo e stiamo iniziando a vedere una via di uscita dall’impasse in cui ci siamo trovati per così tanti anni. Desidero ringraziare il Parlamento perché credo che il suo contributo sia stato significativo. Dobbiamo avere un regime equo, efficiente e coerente comune ad ogni Stato membro.</p>
      <p sl="en">Sin dall’inizio,nel mio contatto con i relatori di tutto il pacchetto, è stato evidente che ci sarebbe stata la necessità di qualche emendamento. Non si trattava di una sorpresa per la Commissione. Ci troviamo ad un punto morto e possiamo solamente scendere a compromessi in modo tale da consentire ai due partner legislativi di raggiungere un accordo. Grazie al voto che esprimerete domani o mercoledì e alle proposte della Commissione, saremo in una buona posizione per valutare la possibilità di raggiungere un compromesso. In primavera, abbiamo contattato il Consiglio per identificare le principali difficoltà in materia.</p>
      <p sl="en">Se vogliamo raggiungere un accordo sul pacchetto asilo entro il 2012 e quindi commemorare il 60° anniversario della convenzione di Ginevra – e credo che questo sia un desiderio comune – dobbiamo essere pronti a scendere a compromessi. Questo è un ottimo inizio e rappresenta la pietra angolare del futuro regime.</p>
      <p sl="en">Desidero ringraziare la relatrice, tutti i relatori ombra e la commissione per le libertà civili, la giustizia e gli affari interni per il lavoro svolto su questo testo.</p>
    </intervention>
    <intervention id="1-067-000" speaker_id="96952" name="Sylvie GUILLAUME" is_mep="True" mode="spoken" role="relatore" nationality="France" m_state="FR">
      <p sl="fr">Signor Presidente, vorrei iniziare ringraziando tutti, meglio quasi tutti, gli oratori per i loro interventi. L’onorevole Hohlmeier ha lasciato l’Aula, ma spero che qualcuno le riferisca che credo ancora di riuscire a convincerla che i cittadini tunisini non stanno chiedendo asilo in tutta l’Unione europea e che, quindi, probabilmente non hanno motivo di presentare una seconda domanda.</p>
      <p sl="fr">Vorrei fare due piccole ma fondamentali considerazioni a conclusione di questa discussione. Desidero sottolineare che il nostro scopo non è di sollevare gli Stati membri contro il principio dell’armonizzazione verso l’alto, quanto il contrario. Posso capire che vi siano resistenze e dubbi al riguardo, ma vorrei spiegare a quanti condividono questi sentimenti, che avrebbero tutto da guadagnare investendo in procedure appropriate ed efficaci in primo grado. Le modifiche proposte si collocano in questa direzione.</p>
      <p sl="fr">La seconda considerazione, per concludere, riguarda l’importante ruolo del Parlamento. Siamo colegislatori e la Commissione europea ha ribadito, in numerose occasioni, il nostro ruolo fondamentale nel seguito che sarà dato a questa procedura. Ebbene, mercoledì avremo l’opportunità di affermare, in modo forte e chiaro, le nostre priorità in merito a reali procedure armonizzate in questo settore.</p>
    </intervention>
    <intervention id="1-068-000" speaker_id="28576" is_mep="True" mode="spoken" role="Presidente" name="Stavros LAMBRINIDIS" nationality="Greece" birth_date="06-02-1962" birth_place="Athina" p_group="Group of the Progressive Alliance of Socialists and Democrats in the European Parliament" m_state="GR">
      <p sl="unknown">La discussione è chiusa.</p>
      <p sl="unknown">La votazione sulla relazione dell’onorevole Guillaume (A7-0085/2011) si svolgerà mercoledì, 6 aprile 2011 a mezzogiorno</p>
    </intervention>
  </section>
  <section id="creitem15" title="15. Prodotti e tecnologie a duplice uso (discussione)">
    <intervention id="1-070-000" speaker_id="28576" is_mep="True" mode="spoken" role="Presidente" name="Stavros LAMBRINIDIS" nationality="Greece" birth_date="06-02-1962" birth_place="Athina" p_group="Group of the Progressive Alliance of Socialists and Democrats in the European Parliament" m_state="GR">
      <p sl="unknown">L'ordine del giorno reca la relazione (A7-0028/2011) presentata dall'onorevole Leichtfried, a nome della commissione per il commercio internazionale, sulla proposta di regolamento del Consiglio che modifica il regolamento (CE) n. 1334/2000 che istituisce un regime comunitario di controllo delle esportazioni di prodotti e tecnologie a duplice uso [COM(2008)0854 - C7-0062/2010 - 2008/0249(COD) ].</p>
    </intervention>
    <intervention id="1-071-000" speaker_id="28251" name="Jörg LEICHTFRIED" is_mep="True" mode="spoken" role="relatore" nationality="Austria" birth_date="18-06-1967" birth_place="Bruck/Mur" p_group="Group of the Progressive Alliance of Socialists and Democrats in the European Parliament - Vice" m_state="AT">
      <p sl="de">Signor Presidente, signora Commissario, onorevoli colleghi, quando mi sono assunto il compito di stilare la relazione sul controllo delle esportazioni di prodotti e tecnologie a duplice uso, pur avendo una qualche idea riguardo all'ambito del testo, non mi ero reso conto di quanto fosse vasto l'argomento.</p>
      <p sl="de">Il documento essenzialmente verte su un'attività che in un modo o nell'altro finisce sempre nelle pieghe delle relazioni, ma che, d'altro canto, assicura occupazione e che, a mio giudizio, deve essere disciplinata in tutta Europa.</p>
      <p sl="de">Fondamentalmente bisogna agevolare le licenze di esportazione dei prodotti che possono essere usati per fini sia militari che civili. Si tratta di prodotti tra i più svariati, dai prodotti chimici ai combustibili nucleari, parti di armamenti, componenti di computer e infine – e abbiamo discusso molto intensamente su questo punto – persino di software e di componenti di software.</p>
      <p sl="de">A mio parare, è importante che i diversi regolamenti che attualmente vigono negli Stati membri siano armonizzati più strettamente; devono essere resi più precisi, più specifici e anche più trasparenti, ma soprattutto devono garantire la trasparenza a livello europeo.</p>
      <p sl="de">Con questa relazione, probabilmente abbiamo potuto toccare con mano per la prima volta l'influsso del trattato di Lisbona sul Parlamento europeo. La Commissione originariamente aveva presentato la proposta al Consiglio, credendo che la materia avrebbe potuto essere risolta prima che il trattato di Lisbona fosse concluso. Però non è andata così. La proposta quindi è stata trasmessa anche al Parlamento ed è buona cosa che venga discussa in Aula, poiché abbiamo delle idee diverse – che esporrò tra poco – rispetto al Consiglio.</p>
      <p sl="de">Siamo riusciti a superare certe complicazioni giuridiche che sono emerse in ragione del metodo impiegato dalla Commissione. In particolare, desidero ringraziare i rappresentanti della Commissione, in quanto siamo riusciti a disciplinare la materia in modo tale che, dal punto di vista giuridico, ora disponiamo di un impianto più sicuro. Alla fine rimangono aperte solo poche questioni chiave.</p>
      <p sl="de">In Assemblea conveniamo essenzialmente su tutto, con un'eccezione, e su questo punto siamo in disaccordo anche con il Consiglio. Mi riferisco al momento in cui deve essere autorizzata l'esportazione, ossia prima o dopo che si verifichi. In proposito è opportuno, per ragioni di sicurezza, sorveglianza e trasparenza, garantire che sia presentata richiesta prima di esportare materiali pericolosi invece di presentare domanda di autorizzazione retroattivamente dopo che i prodotti sono già stati esportati, in quanto, a quel punto, sarebbe infatti difficile vietarne l'esportazione. È un dibattito che ben conosciamo e verte sull'eventualità dell'ex post o dell'ex ante. A mio parere, è più sensato che l'autorizzazione sia rilasciata prima e che poi siano esportati i prodotti.</p>
      <p sl="de">Invece siamo tutti d'accordo – ma non con il Consiglio – sulla questione della trasparenza riguardo all'obbligo di presentare relazioni. In fin dei conti Parlamento europeo deve essere informato – si può discutere circa le modalità tecniche – in merito ai prodotti, alla data e alla quantità oggetto delle autorizzazioni – poiché noi siamo chiaramente l'organismo preposto a garantire un'attuazione debita.</p>
      <p sl="de">È altresì importate che l'Assemblea discuta delle esportazioni dei dispositivi che potrebbero essere usati in violazione dei diritti umani. Siffatte esportazioni non devono essere consentite. Dobbiamo garantire tale divieto. Ora attendo con ansia il dibattito.</p>
    </intervention>
    <intervention id="1-072-000" speaker_id="photo_generic" name="Cecilia Malmström" is_mep="True" mode="spoken">
      <p sl="en">membro della Commissione. – Signor Presidente, le imprese europee si trovano ad operare quotidianamente in un ambiente mutevole e sempre più competitivo. La questione dell'affidabilità e della consegna puntuale sono importanti tanto quanto la qualità ed il prezzo. Le esportazioni di prodotti a duplice uso danno luogo a sfide particolari in questo ambito, in quanto sono soggette all'obbligo di autorizzazione.</p>
      <p sl="en">I prodotti a duplice uso non sono beni di nicchia. Anzi, sono prodotti usati lecitamente in un'ampia serie di settori industriali – l'industria spaziale, l'industria delle telecomunicazioni, l'aviazione, l'industria chimica e molti altri. Tali prodotti sono sottoposti a controllo, poiché possono potenzialmente essere usati anche per scopi militari.</p>
      <p sl="en">Molti Stati membri prevedono facilitazioni speciali per le esportazioni per i propri esportatori. Queste facilitazioni assumono la forma di licenze generali e consentono alle imprese di alcuni Stati membri di esportare i propri prodotti a duplice uso, limitando al massimo le procedure amministrative.</p>
      <p sl="en">A seguito di una valutazione di queste misure nazionali di facilitazione, nel 2008, la Commissione ha presentato la propria proposta in modo da estendere tali provvedimenti agli esportatori di tutta l'Unione. La proposta sull'autorizzazione generale di esportazione è volta a consentire agli esportatori di tutti gli Stati membri di cogliere i vantaggi derivanti da procedure di esportazione semplificate per determinati prodotti a duplice uso verso certe destinazioni. In questo modo si favorirà la partecipazione a mostre e fiere internazionali. Sarà inoltre più facile esportare i prodotti dopo che sono stati riparati, mentre saranno semplificate le esportazioni di attrezzature per le telecomunicazioni e di certi prodotti chimici industriali. D'altro canto, gli Stati membri potranno concentrare le loro limitate risorse sulle transazioni che effettivamente pongono dei rischi.</p>
      <p sl="en">La Commissione riceve regolarmente lamentele dall'industria, in quanto determinate esportazioni non possono entrare in certi Stati membri, mentre in altri sono consentite transazioni identiche. La proposta che vi è stata presentata segna un primo passo al fine di eliminare queste disparità all'interno del mercato unico. Molti altri paesi stanno assumendo provvedimenti simili per fissare le proprie priorità in merito al controllo delle esportazioni e noi dobbiamo rimanere indietro.</p>
      <p sl="en">Desidero ringraziare il relatore, onorevole Leichtfried, e gli altri deputati che hanno lavorato in maniera costruttiva sul testo. La relazione che vi è stata presentata e la commissione parlamentare segnato certamente un passo nella giusta direzione che è sostanzialmente in linea con la posizione della Commissione.</p>
    </intervention>
    <intervention id="1-073-000" speaker_id="96739" name="Reinhard BÜTIKOFER" is_mep="True" mode="spoken" nationality="Germany" birth_date="26-01-1953" birth_place="Mannheim" m_state="DE">
      <p sl="de">relatore per parere della commissione per gli affari esteri. – Signor Presidente, signora Commissario, stiamo affrontando una materia che riguarda in pari misura gli scambi e la sicurezza. I prodotti a duplice uso sono prodotti che possono avere due finalità diverse. Infatti possono avere sia fini civili che un uso del tutto lecito o assolutamente pericoloso, ma in ogni caso un uso che concerne al sicurezza. Alcuni, ad esempio, il ministro federale tedesco per l'Economia e la Tecnologia afferma che si tratta – e cito testualmente – di “prodotti non critici”. Non è così. Il Parlamento in passato aveva già assunto una posizione più responsabile nell'ambito delle sue commissioni.</p>
      <p sl="de">Nel dibattito intervengo come relatore per parere della commissione per gli affari esteri e della sotto-commissione per la sicurezza e la difesa. In tale ambito abbiamo assunto una posizione molto netta. Riteniamo che sarebbe estremamente negligente non pensare a determinati meccanismi di controllo. Pertanto rivolgo un appello ai colleghi affinché seguano le raccomandazioni della commissione per gli affari esteri e della sotto-commissione per la sicurezza e la difesa, in particolare le raccomandazioni del relatore, che è appena intervenuto, per quanto concerne la questione del controllo ex ante. È questa una delle principali questioni controverse che rimandono aperte in materia.</p>
      <p sl="de">Effettuare i controlli solo a posteriori significa abbassare il livello di sicurezza. In realtà, però, vogliamo una maggiore sicurezza per i cittadini dell'Unione e vogliano più sicurezza anche per i paesi partner e per i nostri partner commerciali. Non vogliamo che il principio del controllo ex ante sia sostituito dal principio del controllo ex post – ed è questa la posizione della commissione per il commercio estero e della commissione per gli affari esteri. In tal modo, infatti, gli interessi commerciali si anteporrebbero agli interessi della sicurezza. Molti Stati membri, come l'Olanda, ad esempio, si sono espressamente dichiarati contrari. Sarebbe quindi senz'altro nell'interesse dei cittadini se la Plenaria confermasse la posizione delle commissioni.</p>
    </intervention>
    <intervention id="1-074-000" speaker_id="96882" name="Elisabeth KÖSTINGER" is_mep="True" mode="spoken" nationality="Austria" birth_date="22-11-1978" birth_place="Wolfsberg" p_group="Group of the European People's Party (Christian Democrats)" m_state="AT">
      <p sl="de">a nome del gruppo PPE. – Signor Presidente, signora Commissario, il regolamento sui prodotti e sulle tecnologie a duplice uso prevede che siano rilasciate autorizzazioni generali per i prodotti e le tecnologie non critiche che vengono esportate verso paesi terzi e che possono essere usate per un duplice scopo. Ad ogni modo, queste autorizzazioni generali sono altresì volte a consentire agli esportatori europei e alle piccole e medie imprese di predisporre una pianificazione affidabile. Il regolamento è teso a favorire gli esportatori europei al fine di risparmiare loro le procedure di autorizzazione individuali che richiederebbero tempi lunghi e soprattutto per innalzare la competitività. In effetti, procedure di registrazione dettagliate e gli ulteriori obblighi a carico degli esportatori non apporteranno un beneficio, anzi comporteranno spese aggiuntive.</p>
      <p sl="de">Dobbiamo assolutamente garantire che le esportazioni a duplice uso siano anche usate in maniera sicura e che non pongano un pericolo. Parallelamente dobbiamo pensare anche ai costi supplementari eccessivi e superflui. Potrei citare l'esempio di una media impresa che opera nel campo dell'ingegneria meccanica e che offre un servizio 24 ore su 24 per la riparazione di macchinari e la fornitura di pezzi di ricambio. Bisogna garantire che siffatti servizi possano continuare ad essere erogati anche in presenza di disposizioni più severe sulle esportazioni.</p>
      <p sl="de">Lo stesso vale per gli attacchi cibernetici e per il coinvolgimento delle parti interessate. Se non definiamo criteri chiari e condizioni quadro chiare per questi settori e se la formulazione del testo è imprecisa, allora avrei da ridire sui i costi supplementari e sulla generalizzazione. Benché sia estremamente importante coinvolgere le parti interessate nei processi decisionali, bisogna altresì tener presente l'attuazione pratica e sensata delle decisioni. Anche in questo caso la trasparenza e la sicurezza sono indiscutibilmente essenziali.</p>
      <p sl="de">Infine tengo a sottolineare ancora una volta che il regolamento è volto ad agevolare la procedura e a ridurre la burocrazia. Partendo dal presupposto che i prodotti e le tecnologie devono avere un uso sicuro, la normativa deve rafforzare l'economia europea e semplificare le relative prassi burocratiche.</p>
    </intervention>
    <intervention id="1-075-000" speaker_id="96856" name="George Sabin CUTAȘ" is_mep="True" mode="spoken" nationality="Romania" birth_date="23-02-1968" birth_place="Bacău" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">a nome del gruppo S&amp;D. – Signor Presidente, prima di tutto desidero congratularmi con il collega per l'eccezionale lavoro che ha svolto su questa relazione, che è così tecnica, ma che comporta al contempo delle implicazioni reali per la sicurezza dei cittadini europei.</p>
      <p sl="ro">Il controllo delle esportazioni dei prodotti a duplice uso, ossia di beni che possono essere utilizzati a scopi sia civili che militari, costituisce l'oggetto di azioni intraprese a livello di UE da circa 15 anni. L'adozione di misure prevenire, come gli obblighi di licenza e la registrazione doganale, consente all'Unione europea di prevenire la proliferazione degli armamenti, soprattutto le armi di distruzione di massa. Però il regime UE sul duplice uso deve essere più trasparente e più democratico. Deve essere istituito un sistema sicuro che consenta la raccolta, la trasmissione e l'archiviazione delle notifiche sulle esportazioni di prodotti che possono essere usati per fini civili o per fini militari per prevenire il rischio di proliferazione di armi di distruzione di massa.</p>
      <p sl="ro">Esprimo apprezzamento anche per la proposta del relatore secondo cui il gruppo di coordinamento sul duplice uso è tenuto a presentare al Parlamento europeo una relazione annuale per consentire a quest'ultimo di svolgere la sua funzione di controllo. A sua volta la Commissione ha il dovere di informare l'Assemblea in merito all'attuazione della disposizione del regolamento che prevede l'istituzione di un regime UE per il controllo delle esportazioni di prodotti e di tecnologie a duplice uso e di presentare uno studio sull'impatto in relazione alle misure proposte.</p>
      <p sl="ro">Infine, ma non per questo il punto riveste meno importanza, deve essere migliorata la rappresentanza dell'Unione europea nell'ambito dei regimi internazionali sul controllo delle esportazioni. Purtroppo gli elenchi dei prodotti soggetti a controllo vengono aggiornati nell'ambito di regimi internazionali e vengono recepiti nella legislazione UE senza che il Parlamento europeo possa prendere parte al processo. Per tale ragione chiedo che sia migliorato il controllo parlamentare e chiedo che sia favorito il ruolo legislativo dell'Assemblea, come prevede il trattato di Lisbona.</p>
    </intervention>
    <intervention id="1-076-000" speaker_id="97229" name="Niccolò RINALDI" is_mep="True" mode="spoken" nationality="Italy" birth_date="03-12-1962" birth_place="Firenze" p_group="Group of the Alliance of Liberals and Democrats for Europe - Vice" m_state="IT">
      <p sl="it">a nome del gruppo ALDE . – Signor Presidente, onorevoli colleghi, signora Commissario, da che mondo è mondo, se c'è un commercio che è difficile da controllare è quello delle armi. Ci sono vari modi per rendere difficile questo controllo. Uno è quello di commerciare armi dall'apparenza innocue o tecniche che possono diventare facilmente un'arma, ed è per questo che nel regolamento in esame ci occupiamo del doppio uso. Un'altra difficoltà è la cacofonia di regole che rendono poco efficace un sistema di controllo.</p>
      <p sl="it">Quando abbiamo cominciato a lavorare su questo dossier, la Commissione ci chiedeva di emendare un regolamento del 2000. Nel frattempo questo è stato revocato e, sulla base della stessa proposta obsoleta, ci spettava di emendare quello più recente del 2009. Siamo appena entrati in trilogo e c'è già una nuova proposta legislativa della Commissione, di nuovo per emendare lo stesso regolamento. La prima richiesta è quindi quella di stabilire regole chiare, semplici e trasparenti per gli esportatori europei avendo un testo consolidato.</p>
      <p sl="it">Quattro punti sulla posizione del gruppo liberal-democratico. Per quanto riguarda le spedizioni di basso valore, insieme al Consiglio anche noi dell'ALDE siamo molto scettici su questo sistema. Il Parlamento ha già limitato il valore massimo da 5.000 a 3.000 euro e imposto vari altri criteri. La lista dei paesi di destinazione è molto limitata. È una cosa che vogliono legittimamente le piccole e medie imprese, ma il nostro messaggio principale è che vogliamo soprattutto sicurezza, oltre che commercio, e su questo nel trilogo dovremo tornare a lavorare.</p>
      <p sl="it">Siamo a favore della politica della notifica ex-ante e di un obbligo di registrazione degli Stati membri. Infine, chiediamo un massimo grado di trasparenza, in modo che il regolamento preveda un meccanismo che offra ai soggetti interessati, come le organizzazioni dei diritti umani o per il monitoraggio della pace e i sindacati, le varie tappe che hanno formato il processo decisionale, anche attraverso una relazione al Parlamento europeo.</p>
    </intervention>
    <intervention id="1-077-000" speaker_id="96646" name="Helmut SCHOLZ" is_mep="True" mode="spoken" nationality="Germany" birth_date="21-06-1954" birth_place="Berlin" m_state="DE">
      <p sl="de">a nome del gruppo GUE/NGL. – Signor Presidente, signora Commissario, esprimo un sentito ringraziamento al relatore, onorevole Leichtfried, per il lavoro che ha svolto sulla relazione e, a nome del mio gruppo, gli auguro ogni successo nei negoziati con il Consiglio si preannunciano difficili. Mi duole inoltre che il Consiglio non sia presente a questo dibattito.</p>
      <p sl="de">Ad ogni modo tengo a menzionare due aspetti. Gli emendamenti presentati dal gruppo PPE non sono d'aiuto al relatore, anzi pregiudicano la posizione negoziale del Parlamento che è stata definita dalla commissione per il commercio internazionale. Gli emendamenti sono volti a favorire l'attività degli esportatori di armi. Pertanto il mio gruppo non intende sostenerli.</p>
      <p sl="de">In secondo luogo il mio gruppo ravvede gravi problemi, in quanto l'elenco sul doppio uso viene usato per bloccare l'accesso dei paesi in via di sviluppo, in particolare, alla tecnologia sofisticata. Mi riferisco alle restrizioni sulle esportazioni di computer a prestazioni elevate. Sappiamo che potenzialmente l'elenco sul doppio uso può essere soggetto ad abuso politico, soprattutto nei paesi dell'Europa centro-orientale. Per tale ragione abbiamo presentato l'emendamento n. 47 e chiedo all'Assemblea di sostenerlo nell'interesse dei paesi in via di sviluppo.</p>
    </intervention>
    <intervention id="1-078-000" speaker_id="96981" name="Franz OBERMAYR" is_mep="True" mode="spoken" nationality="Austria" birth_date="25-05-1952" p_group="Non" m_state="AT">
      <p sl="de">Signor Presidente, i combustibili nucleari, i prodotti chimici ed i programmi informatici possono essere usati a scopi pacifici, ma possono anche essere usati a scopi miliari. Alcuni Stati membri, infatti, da anni forniscono armi e persino attrezzi di tortura alla Libia. L'ultima relazione sulle esportazioni di armi – che assomiglia più ad un elenco di peccati – indica chiaramente che l'Italia, Malta e la Germania hanno fornito la maggior parte delle armi a Gheddafi. La Francia, d'altro canto, è stata il precursore in merito alle forniture alla regione araba. Altri paesi – come il mio, l'Austria – rispettano le restrizioni. Dobbiamo quindi contrastare questo squilibrio.</p>
      <p sl="de">Tutti gli Stati membri e l'intera industria degli armamenti nell'UE devono essere soggetti a controlli severi e devono ottemperare alle disposizioni in materia di trasparenza. Ad ogni modo, il sistema deve essere tenuto aggiornato. In particolare, per quanto concerne il software, il settore informatico e gli smart phone , bisogna pensare che questi strumenti possono ovviamente andare anche al servizio dei movimenti democratici, come abbiamo visto recentemente nella regione araba. Pertanto servono analisi più approfondite sui potenziali usi e sulla posizione dubbia dei destinatari.</p>
    </intervention>
    <intervention id="1-079-000" speaker_id="28126" name="Christofer FJELLNER" is_mep="True" mode="spoken" nationality="Sweden" birth_date="13-12-1976" birth_place="Västerås" p_group="Group of the European People's Party (Christian Democrats)" m_state="SE">
      <p sl="sv">Signor Presidente, il numero dei prodotti cui si applica questa normativa e che possono essere usati per fini sia civili che militari è ben più elevato di quanto pensassimo in prima battuta. Sono prodotti tra i più svariati, dagli autocarri ai motori dei jet fino alla strumentazione per le telecomunicazioni. È quindi importante rilevare che il riferimento diretto all'industria degli armamenti in questo ambito è spesso fuorviante. La normativa è altresì importante, in quanto semplifica e armonizza le procedure sui prodotti che in Europa possono avere fini sia civili che militari. Le norme devono essere severe, prevedibili e chiare, ma devono anche essere armonizzate. Tutte le volte che vengo a conoscenza di un caso in cui alle imprese svedesi viene negata la possibilità di esportare i propri prodotti verso un altro paese per motivi che attengono al diritto UE, mentre le imprese francesi, ad esempio, possono tranquillamente esportare gli stessi prodotti, mi rendo chiaramente conto che si tratta di un fallimento dell'Unione europea.</p>
      <p sl="sv">Dobbiamo tenere presente che il commercio è sostanzialmente cosa positiva. Mi riferisco alle strumentazioni per le telecomunicazioni, ad esempio, che sono estremamente importanti per i movimenti democratici in tutto il mondo. La proposta non deve ostacolare il commercio civile e appesantirlo con una maggiore burocrazia. Pertanto mi oppongo alla proposta che prevede l'introduzione di una notifica ex ante. I sistemi moderni di pronta consegna, i contratti di servizio eccetera possono creare ostacoli in relazione ai prodotti perfettamente lecitici che vogliamo esportare e di cui vogliamo incrementare l'esportazione. La maggior parte delle aziende sanno esattamente quali sono questi prodotti. Anche se inviano una notifica a posteriori, sono consapevoli che saranno penalizzati nelle esportazioni. È importante semplificare gli scambi. Dobbiamo garantire che la legislazione sia rigorosa, chiara e armonizzata, ma anche semplice, il che mal si concilia con la notifica ex ante sulle esportazioni. Ad esempio, risulterebbe più difficile inviare importanti strumentazioni per le telecomunicazioni ai paesi che ne hanno bisogno.</p>
    </intervention>
    <intervention id="1-080-000" speaker_id="96784" name="Janusz ZEMKE" is_mep="True" mode="spoken" nationality="Poland" birth_date="24-02-1949" birth_place="Kowalewo" p_group="Group of the Progressive Alliance of Socialists and Democrats in the European Parliament" m_state="PL">
      <p sl="pl">Signor Presidente, la ringrazio infinitamente per avermi dato la parola. Siamo turbati, in quanto non tutti gli Stati membri applicano gli stessi criteri in relazione all'esportazioni dei prodotti a duplice uso. Pertanto dobbiamo garantire che tutti i paesi membri abbiano le stesse norme in relazione all'esportazione di prodotti ad uso civile che possono essere usati per scopi militari.</p>
      <p sl="pl">Il regolamento, in particolare, deve sottolineare la necessità di prevenire la proliferazione ingiustificata e indesiderabile di tecnologie e di software, poiché gli attacchi nell'ambito delle moderne tecnologie e del software segnano un aumento. In questo modo, quindi, riusciremo a contrastare più efficacemente il terrorismo cibernetico.</p>
    </intervention>
    <intervention id="1-081-000" speaker_id="33984" name="Ioan Mircea PAŞCU" is_mep="True" mode="spoken" nationality="Romania" birth_date="17-02-1949" birth_place="Satu Mare" p_group="Group of the Progressive Alliance of Socialists and Democrats in the European Parliament" m_state="RO">
      <p sl="en">Signor Presidente, l'argomento della relazione è doppiamente sensibile: sul piano politico e su quello economico. Ad ogni modo, l'Unione europea intende impedire che i prodotti a duplice uso siano impiegati per fini militari e/o contro la popolazione civile. D'altro canto, bisogna pensare anche agli interessi economici dei produttori e degli utenti. Il regolamento è quindi inevitabilmente intricato, dovendo ovviare alle scappatoie esistenti, scongiurandone altre in futuro.</p>
      <p sl="en">Inoltre, mentre per alcuni il regolamento appare eccessivamente forte, per altri sarebbe troppo debole, in quanto richiede una revisione costante. In qualità di membro della commissione per gli affari esteri sostengo pienamente al necessità di una normativa più trasparente e più rigorosa. Sono quindi totalmente a favore dell'autorizzazione preventiva e non della notifica ex ante. Soprattutto dopo Lisbona il Parlamento può in qualche modo intervenire ed è esattamente quanto sta facendo qui adesso. Di conseguenza, il suo ruolo deve essere rafforzato, non sottovalutato.</p>
    </intervention>
    <intervention id="1-082-000" speaker_id="96772" name="Peter JAHR" is_mep="True" mode="spoken" nationality="Germany" birth_date="24-04-1959" birth_place="Burgstädt" m_state="DE">
      <p sl="de">Signor Presidente, in merito all'autorizzazione sull'esportazione di prodotti a duplice uso, probabilmente conveniamo tutti sulla necessità di varare norme uniformi nell'Unione europea in modo che gli Stati membri non seguano prassi diverse, provocando quindi distorsioni alla concorrenza e ottenendo esattamente il contrario di quello che in effetti sarebbe auspicabile.</p>
      <p sl="de">Naturalmente appare logico affermare che le esportazioni devono essere autorizzate ed approvate preventivamente. Vogliamo una maggiore trasparenza e vogliamo un controllo in modo da poter avere un riscontro. In proposito condivido quanto ha affermato l'onorevole Köstinger, poiché serve un sistema sostenibile per le nostre piccole e medie imprese e che possa essere idoneo per questa categoria di aziende. Il mercato mondiale non è fatto solo per le grandi imprese, ma anche per le PMI.</p>
      <p sl="de">In questo senso rivolgo un appello al relatore affinché garantisca che le condizioni e gli obblighi previsti possano essere ottemperati e assolti anche dalle nostre piccole e medie imprese.</p>
    </intervention>
    <intervention id="1-083-000" speaker_id="96706" name="João FERREIRA" is_mep="True" mode="spoken" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">Signor Presidente, il problema in merito all'uso di prodotti e di tecnologie civili a scopi militari risiede nel fatto che non esiste un approccio slegato dal controllo delle esportazioni sui cosiddetti “prodotti a duplice uso e sui relativi servizi”. Questo controllo delle esportazioni è importante e deve essere effettuato in maniera rigorosa in modo da non compromettere l'accesso dei paesi in via di sviluppo ai prodotti e alle tecnologie di cui hanno bisogno per il proprio sviluppo. È importante incrementare la trasparenza dei relativi processi, consentendo uno scrutinio democratico.</p>
      <p sl="pt">Tuttavia, è altresì necessario assicurare coerenza in questo settore tra le politiche dell'Unione europea e gli obiettivi del regolamento. Ad esempio, ricordiamo i progetti di ricerca finanziati nell'ambito del settimo programma quadro, soprattutto quelli che prevedono la partecipazione dell'industria aerospaziale israeliana, che ha portato alla produzione di velivoli telecomandati usati negli attacchi alla striscia di Gaza che sono stati perpetrati nel 2008 e nel 2009 in cui vi sono state decine di vittime. È pertanto necessario compiere una valutazione rigorosa del possibile duplice uso civile e militare dei risultati di siffatti programmi.</p>
    </intervention>
    <intervention id="1-084-000" speaker_id="photo_generic" name="Cecilia Malmström" is_mep="True" mode="spoken">
      <p sl="en">membro della Commissione. – Signor Presidente, a nome del ministro De Gucht, rinnovo i ringraziamenti al relatore e alla sua commissione per il lavoro che stanno svolgendo. La Commissione condivide ampiamente le opinioni espresse nella relazione e sulle due rimanenti questioni in cui si propone un sistema ex ante. Per la Commissione è fondamentale assicurare che vi sia un sistema unico per scongiurare l'esistenza di norme parallele e complicazioni eccessive in questo ambito.</p>
      <p sl="en">Conveniamo inoltre sulla necessità di introdurre un meccanismo di rendicontazione senza ovviamente imporre un fardello esagerato in particolare sulle piccole e medie imprese. Ad ogni modo, siffatto meccanismo è necessario e spero che sarà possibile addivenire ad una conclusione con il Consiglio su queste due ultime questioni. Grazie ancora per il dibattito, signor Presidente.</p>
    </intervention>
    <intervention id="1-085-000" speaker_id="28251" name="Jörg LEICHTFRIED" is_mep="True" mode="spoken" role="relatore" nationality="Austria" birth_date="18-06-1967" birth_place="Bruck/Mur" p_group="Group of the Progressive Alliance of Socialists and Democrats in the European Parliament - Vice" m_state="AT">
      <p sl="de">Signor Presidente, vorrei usare gli ultimi due minuti a mia disposizione per rivolgere un appello al Consiglio. Però, vi sono solo posti vuoti nella sezione dedicata a questo organo. Non so se valga la pena tenere dibattiti in assenza del Consiglio. Sarebbe opportuno informarlo che, se vuole ottenere qualcosa dal Parlamento, dovrebbe assicurare la propria presenza in Aula e seguire il dibattito.</p>
      <p sl="de">So che la questione riguarda un'ampia fetta dell'industria. Riguarda molti prodotti e sono in gioco molti posti di lavoro, soprattutto nell'ambito delle piccole e medie imprese che producono alta tecnologia e che rivestono una grandissima importanza. Per loro è assolutamente fondamentale che vi siano normative uniformi nell'Unione europea e che si scongiuri una situazione in cui – come ha indicato l'onorevole Fjellner – dei paesi ottemperano ai propri obblighi, mentre altri non li rispettano e quindi chi ci perde sono coloro che rispettano le regole. È una situazione che non dovrebbe verificarsi.</p>
      <p sl="de">Pertanto è importante trovare una soluzione in tempi brevi. Il Consiglio deve accettare che non sempre la situazione reale collima con la sua percezione. Anche questo è importante. Partendo da questo presupposto, potremo giungere rapidamente ad una soluzione nell'interesse dell'industria europea, dell'occupazione in Europa, della protezione dei diritti umani e della salvaguardia della sicurezza, assicurando che non vi siano minacce al di fuori dell'Unione europea. La relazione si innesta proprio in questa direzione.</p>
    </intervention>
    <intervention id="1-086-000" speaker_id="28576" is_mep="True" mode="spoken" role="Presidente" name="Stavros LAMBRINIDIS" nationality="Greece" birth_date="06-02-1962" birth_place="Athina" p_group="Group of the Progressive Alliance of Socialists and Democrats in the European Parliament" m_state="GR">
      <p sl="unknown">La discussione è chiusa.</p>
      <p sl="unknown">La votazione sulla relazione dell'onorevole Leichtfried (A7-0028/2011) si svolgerà domani a mezzogiorno.</p>
    </intervention>
  </section>
  <section id="creitem16" title="16. Statistiche europee sul turismo (discussione)">
    <intervention id="1-088-000" speaker_id="28576" is_mep="True" mode="spoken" role="Presidente" name="Stavros LAMBRINIDIS" nationality="Greece" birth_date="06-02-1962" birth_place="Athina" p_group="Group of the Progressive Alliance of Socialists and Democrats in the European Parliament" m_state="GR">
      <p sl="unknown">L'ordine del giorno reca la relazione (Α7-0329/2010) presentata dall'onorevole Simpson a nome della commissione per i trasporti e il turismo, sulla proposta di regolamento del Parlamento europeo e del Consiglio relativo alle statistiche europee sul turismo [COM(2010)0117 - C7-0085/2010 - 2010/0063(COD) ].</p>
    </intervention>
    <intervention id="1-089-000" speaker_id="1309" name="Brian SIMPSON" is_mep="True" mode="spoken" role="relatore" nationality="United Kingdom" birth_date="06-02-1953" birth_place="Leigh " p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Signor Presidente, prima di tutto desidero ringraziare tutti i relatori ombra per il lavoro che hanno compiuto su una relazione assai tecnica. La proposta della Commissione concernente le statistiche europee sul turismo ci ha permesso di rivedere il quadro giuridico vigente sulla raccolta dei dati statistici sul turismo in Europa. Si tratta di una questione particolarmente attuale, in quanto i riflettori sono puntati sulla definizione di una strategia per la politica europea sul turismo sulla scia delle nuove competenze che l'Unione europea ha acquisito in questo ambito. Aggiornando la banca dati sul turismo, si può rendere un contributo importante affinché il processo decisionale possa basarsi su presupposti validi al fine di mettere in atto politiche efficaci sul turismo.</p>
      <p sl="en">Per questi motivi l'approccio che ho assunto, con l'appoggio dai relatori ombra, nel formulare la posizione del Parlamento, è stato quello di sostenere fortemente l'obiettivo di migliorare la completezza, la rilevanza e la comparabilità delle statistiche sull'offerta in questo settore, aggiornando le statistiche rispetto alle nuove tendenze che sono emerse nel comparto turistico in modo da tener conto, ad esempio, dell'aumento delle prenotazioni via Internet ed i soggiorni brevi. Conveniamo tutti sul fatto che, migliorando la competitività del turismo nell'UE, si assicura un flusso turistico verso l'Europa, quindi è importante che le statistiche che raccogliamo siano in linea con la natura mutevole del settore, identificando le tendenze attuali e potenziali in tale ambito e monitorando l'offerta e la domanda. In questo modo le statistiche raccolte possono essere uno strumento utile per sostenere i processi decisionali nel comparto turistico.</p>
      <p sl="en">Da un lato, è altresì importante garantire che le statistiche aggiornate siano quanto più complete possibile al fine di tracciare una valida panoramica del turismo in Europa, mentre, dall'altro, bisogna tenere conto della necessità di mantenere al minimo gli obblighi a carico degli intervistati. Per tale ragione mi sono adoperato al massimo per raggiungere un accordo definitivo sulla raccolta di dati in entrata sulle visite in giornata, come in effetti è avvenuto, poiché questo genere di visite rappresentano un'ampia parte dell'attività turistica.</p>
      <p sl="en">Il Parlamento ha quindi insistito affinché la normativa vertesse su aree di raccolta dati che sinora non sono state considerate molto pertinenti ai fini delle statistiche sul turismo, ma che abbiamo ritenuto di includere a fronte dell'importante impatto sociale, economico e ambientale del comparto. La raccolta di dati sull'occupazione e sulla spesa economica – i cosiddetti conti satellite del turismo – è particolarmente rilevante in questo ambito e abbiamo molto insistito affinché fossero inclusi nel regolamento.</p>
      <p sl="en">L'accordo finale con il Consiglio ora include una disposizione che prevede lo svolgimento di studi pilota in modo da consentire gli Stati membri di vedere gli effetti del turismo sull'economia e sull'occupazione, che spero contribuiranno a comprendere meglio le dimensioni effettive ed il valore della nostra industria turistica. L'accordo definitivo prevede anche lo svolgimento di studi pilota tesi a rilevare l'effetto del turismo sull'ambiente – che è una direzione interessante da perseguire, vista la necessità di un approccio sostenibile verso tale settore.</p>
      <p sl="en">L'inclusione dei dati sull'accessibilità degli alloggi turistici per le persone a mobilità ridotta, che era l'unico punto spinoso con il Consiglio, ora è stata risolta positivamente. Visto che il Parlamento ha insistito su questo punto, il Consiglio alla fine ha ceduto e ha accettato di includere questi dati nell'ambito delle informazioni di base raccolte dalle strutture di alloggio turistico.</p>
      <p sl="en">Insieme agli accordi che abbiamo raggiunto sulla limitazione della delega di poteri alla Commissione – su cui anch'io nutrivo qualche preoccupazione – sono molto lieto che sia stato raggiunto un accordo in prima lettura con il Consiglio. Spero che il Parlamento lo sostenga fortemente nel voto in Plenaria previsto per mercoledì.</p>
    </intervention>
    <intervention id="1-090-000" speaker_id="photo_generic" name="Cecilia Malmström" is_mep="True" mode="spoken">
      <p sl="en">membro della Commissione. – Signor Presidente, in questi tempi di austerità anche la Commissione sta attuando una razionalizzazione.</p>
      <p sl="en">Onorevole Simpson, in qualità di relatore lei ha affermato che si tratta di una relazione tecnica, ed in effetti lo è, ma è pur sempre importante. Lo scopo della proposta della Commissione era di aggiornare e di ottimizzare il quadro giuridico vigente in merito alle statistiche europee sul turismo. Sia i produttori sia gli utenti di statistiche sul turismo hanno invocato siffatto adeguamento. Pertanto l'obiettivo ultimo consiste nel fornire statistiche europee annuali e mensili sull'offerta e sulla domanda turistica all'interno di un quadro comune.</p>
      <p sl="en">La proposta è estremamente calibrata per quanto concerne le caratteristiche dei dati e gli obblighi a carico degli intervistati e degli amministratori. A tal fine è stata prevista la possibilità di raccogliere parte dei dati su base opzionale o ogni tre anni in modo da differire l'entrata in vigore di talune disposizioni in un secondo momento, escludendo al contempo le imprese più piccole.</p>
      <p sl="en">A seguito del trilogo informale tenutosi il 12 gennaio 2011 e delle discussioni che si sono succedute, come ha indicato il relatore, è stato concordato un testo di compromesso tra Parlamento e Consiglio. In particolare, il Consiglio ha accettato un'ulteriore richiesta del Parlamento affinché fosse introdotta nel regolamento la variabile che attiene all'accessibilità degli alloggi turistici per persone a mobilità ridotta.</p>
      <p sl="en">Tutti gli emendamenti della relazione ed il testo di compromesso sono accettabili per la Commissione. Quindi ringrazio l'onorevole Simpson, i relatori ombra ed i membri della commissione per i trasporti e il turismo per il lavoro costruttivo che hanno svolto sulla proposta. A seguito di una fruttuosa cooperazione tra tutte e tre le istituzioni, ora abbiamo centrato l'obiettivo, ossia abbiamo istituito un quadro comune per lo sviluppo, la produzione e la diffusione su base sistematica delle statistiche europee sul turismo.</p>
    </intervention>
    <intervention id="1-091-000" speaker_id="96810" name="Carlo FIDANZA" is_mep="True" mode="spoken" nationality="Italy" birth_date="21-09-1976" birth_place="San Benedetto del Tronto" m_state="IT">
      <p sl="it">a nome del gruppo PPE . – Signor Presidente, onorevoli colleghi, signora Commissario, permettetemi innanzitutto di ringraziare il relatore per l'impegno profuso e per la capacità di sintesi politica dimostrata.</p>
      <p sl="it">Il gruppo del Partito popolare europeo sosterrà convintamente il compromesso raggiunto con il Consiglio. Questo regolamento sostituisce il testo in vigore dal 1995, che non rispecchia più la realtà odierna in merito ad alcuni aspetti chiave, quali i nuovi bisogni e le nuove abitudini degli utenti, la necessità di avere dati più tempestivi e un miglioramento della comparabilità e della completezza del quadro statistico.</p>
      <p sl="it">Il testo finale recepisce tutte le priorità politiche sostenute dal PPE durante i negoziati, in particolar modo una migliore definizione delle parti di regolamento modificabili con atti delegati, l'introduzione della definizione di "visite in giornata", essenziale per includere nella raccolta dei dati anche tutti coloro che fanno turismo senza pernottare, includendo così anche il fenomeno del turismo da conferenza, una migliore definizione dei dati da raccogliere, tra cui le spese dei turisti durante il viaggio per cibi e bevande in bar e ristoranti, che rappresenta una parte consistente della nostra industria turistica, accettata – anche se solo su base volontaria – dal Consiglio, e i dati sull'accessibilità per le persone a mobilità ridotta. Il relatore ha già opportunamente ricordato come questo sia stato un punto fondamentale per la delegazione del Parlamento.</p>
      <p sl="it">In conclusione, questo regolamento è un tassello importante nell'ambito della nuova strategia europea del turismo su cui tutte le istituzioni europee si stanno confrontando. Esso permetterà di avere un quadro giuridico aggiornato e al passo con le evoluzioni del mercato, più chiaro e coerente in merito alla raccolta dei dati sul turismo, e garantirà anche un più efficace monitoraggio del settore per una migliore comprensione dei bisogni del consumatore.</p>
      <p sl="it">Esprimo ancora un ringraziamento al collega Simpson, alla Commissione per l'iniziativa e al Consiglio per l'ottima mediazione.</p>
    </intervention>
    <intervention id="1-092-000" speaker_id="36281" name="Silvia-Adriana ȚICĂU" is_mep="True" mode="spoken" nationality="Romania" birth_date="14-11-1970" birth_place="Galaţi" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">a nome del gruppo S&amp;D. – Signor Presidente, mi congratulo con il collega, onorevole Simpson, per la relazione sul regolamento UE che stabilisce un quadro comune per lo sviluppo, la produzione e la diffusione di statistiche europee sul turismo. È compito degli Stati membri raccogliere, compilare, elaborare e trasmettere statistiche europee armonizzate sull'offerta e sulla domanda turistica. La maggioranza delle imprese nel comparto del turismo sono PMI e l'importanza strategica che esse rivestono non si limita solamente al loro valore economico, ma va riconosciuto soprattutto il ragguardevole potenziale che offrono in termini di creazione di occupazione.</p>
      <p sl="ro">Stando ai dati Eurostat per il 2007, una famiglia su tre non poteva permettersi nemmeno una settimana di vacanza all'anno. A causa della crisi economica è aumentato il numero di cittadini europei che corrono il rischio di sprofondare nella povertà. Di conseguenza, è ulteriormente diminuito il numero di persone che possono permettersi di andare in vacanza per almeno una settimana l'anno. Le statistiche sul turismo sono quindi necessarie e pertinenti al fine di valutare l'aspetto sociale del comparto. Il turismo sociale stimola il turismo europeo e contribuisce a contrastare la natura stagionale del comparto, rafforza l'idea della cittadinanza europea e favorisce lo sviluppo regionale. Le statistiche sul turismo sociale consentirebbero alla Commissione e agli Stati membri di identificare le esigenze specifiche dei diversi gruppi sociali in modo da poter definire dei programmi idonei.</p>
      <p sl="ro">Compilando le statistiche ai sensi del regolamento, le autorità statistiche nazionali devono altresì fornire dei dati sui fondi usati per il turismo per ciascuno Stato membro, in particolare, laddove vengono usati fondi europei.</p>
      <p sl="ro">Infine – ma non per questo il punto è meno importante – le statistiche europee sul turismo devono comprendere dati sul personale impiegato, sulla natura stagionale, sulla formazione professionale e sulle qualifiche oltre alle informazioni sulle relative condizioni di lavoro attuali. Non possiamo avere un comparto turistico di qualità elevata senza un personale ben formato.</p>
    </intervention>
    <intervention id="1-093-000" speaker_id="97131" name="Giommaria UGGIAS" is_mep="True" mode="spoken" nationality="Italy" birth_date="29-03-1961" birth_place="Villanova Monteleone" p_group="Group of the Alliance of Liberals and Democrats for Europe" m_state="IT">
      <p sl="it">a nome del gruppo ALDE . – Signor Presidente, onorevoli colleghi, in primo luogo vorrei fare i complimenti al presidente della commissione Brian Simpson per la conduzione dei lavori della commissione stessa e del dossier, e soprattutto per aver consentito la conclusione – come ci auguriamo, e così anticipo il voto favorevole del gruppo ALDE – e l'approvazione in prima lettura, e quindi la conclusione positiva del regolamento.</p>
      <p sl="it">Si tratta infatti della rivisitazione del regolamento che vuole stabilire un quadro comune per il rilevamento delle statistiche sul turismo e, più precisamente, per tutte le sue fasi, che vanno dalla raccolta all'elaborazione, al trattamento e alla trasmissione, che consentano una conoscenza ottimale del mondo economico che viene attivato e ruota attorno al turismo.</p>
      <p sl="it">Signor Presidente, va detto chiaramente che, rispetto alla direttiva del 1995 che è la nostra antesignana, vanno registrati notevoli sviluppi del turismo e, soprattutto, va registrata la grande prospettiva che nel prossimo futuro il sistema economico del turismo apporterà all'intera economia europea.</p>
      <p sl="it">Ho lavorato al dossier come shadow per il gruppo ALDE e, come ho detto prima, anticipo il voto favorevole. Credo che la relazione Simpson vada apprezzata soprattutto per la nozione dei conti satellite, cioè l'adozione di progetti pilota che consentiranno di valutare l'effetto economico sui singoli settori dell'economia, quelli che venivano detti gli aspetti relativi alle visite in giornata, la relazione di valutazione da fare ogni cinque anni, nonché la possibilità, anzi la necessità, di una relazione quinquennale che valuti gli effetti della statistica.</p>
      <p sl="it">Concluso dicendo che è un tassello della nuova competenza che ci deriva dal trattato di Lisbona e credo che questa volta stiamo iniziando ad adottare bene le competenze del Parlamento e così faremo anche con il prossimo dossier in lavorazione che arriverà in Aula al più presto.</p>
    </intervention>
    <intervention id="1-094-000" speaker_id="99416" name="Nikolaos SALAVRAKOS" is_mep="True" mode="spoken" nationality="Greece" birth_date="15-02-1946" birth_place="Kalamata" p_group="Europe of freedom and democracy Group" m_state="GR">
      <p sl="el">a nome del gruppo EFD. – Signor Presidente, notoriamente l'Unione europea è al primo posto tra le destinazioni mondiali. Il turismo rappresenta il 4 per cento del PIL nell'UE, vi operano 2 milioni di imprese e assicura all'incirca 8 milioni di posti di lavoro.</p>
      <p sl="el">Pertanto la relazione dell'onorevole Simpson sulla proposta di direttiva della Commissione che rivede la base giuridica in merito alle statistiche europee sul turismo è importante e giunge in un momento cruciale per il futuro del turismo, visto che la crisi economica e le recenti operazioni militari nel Mediterraneo costituiscono una minaccia e al contempo creano le condizioni per deviare i flussi turistici verso destinazioni europee sicure.</p>
      <p sl="el">Chiediamo alla Commissione, oltre alla raccolta delle statistiche, di incorporare tutte le misure che attengono al turismo e ai numerosi comparti connessi, in modo da poter poi aggiornare il prodotto turistico. In Grecia il turismo è una delle colonne portanti dell'economia, in quanto rappresenta il 7 per cento del PIL ed assicura 700 000 posti di lavoro.</p>
    </intervention>
    <intervention id="1-095-000" speaker_id="28117" name="Jim HIGGINS" is_mep="True" mode="spoken" nationality="Ireland" birth_date="04-05-1945" birth_place="Ballyhaunis" p_group="Group of the European People's Party (Christian Democrats)" m_state="IE">
      <p sl="en">Signor Presidente, per prendere decisioni fondate, a prescindere dal comparto, dobbiamo armarci di quante più informazioni e statistiche possibili e garantire che le regioni spendano le proprie risorse in maniera adeguata per lo sviluppo di un prodotto che ha un potenziale enorme.</p>
      <p sl="en">Accolgo con favore la relazione. Le statistiche sono assolutamente fondamentali. Sono, però, inutili se non si possono raffrontare. In questo senso la relazione dell'onorevole Simpson segna un notevole passo in avanti affinché le informazioni che vengono raccolte e che saranno raccolte in futuro possano essere facilmente accessibili e possano essere agevolmente usate a vantaggio della stessa industria.</p>
      <p sl="en">Esprimo apprezzamento per il lavoro che ha svolto l'onorevole Simpson e, come egli stesso ha affermato, il collega gode del sostegno unanime della commissione e infatti moltissimi membri sono presenti quest'oggi. Condivido altresì la sua preoccupazione circa la quantità degli atti delegati che la Commissione vuole avere. Saprebbe però opportuno che i cambiamenti alle linee principali del quadro giuridico fossero definiti mediante procedure legislative ordinarie. Noi siamo deputati europei che proveniamo da paesi diversi, abbiamo il polso della situazione, sappiamo esattamente come stanno le cose nei nostri rispettivi Stati membri e, senza in alcun modo mancare di rispetto alla Commissione, siamo persone che alla fin fine conoscono il prodotto ed il relativo potenziale.</p>
      <p sl="en">Fino al 2004 lo sviluppo regionale, i trasporti ed il turismo erano raggruppati in un unico titolo. In quell'anno tali settori sono stati suddivisi tra le commissioni ed ora il trasporto ed il turismo fanno parte di un'unica categoria, mentre lo sviluppo regionale rientra in un'altra.</p>
      <p sl="en">Per quanto concerne i trasporti ed il turismo, quest'ultimo appare come una Cenerentola. È un comparto che ha un potenziale enorme, un settore che ha un grandissimo margine di espansione rispetto a quanto abbiamo ipotizzato sinora. Il collega ha fatto riferimento al 4 per cento del PIL. Ma se si guarda da vicino questo dato, emerge, ad esempio, che l'Europa è la prima destinazione a livello mondiale con il 40 per cento degli arrivi nel 2008. Il turismo assicura 9,7 milioni di posti di lavoro all'anno.</p>
      <p sl="en">In tale contesto siamo in presenza di un mosaico di paesi diversi, diverse culture, con un potenziale enorme. Ne abbiamo avuto solo un piccolissimo assaggio sinora. Abbiamo solo cominciato a liberare siffatto potenziale e dobbiamo partire da questo presupposto. In particolare, se vogliamo avanzare e sviluppare il turismo, servono relazioni come quella che ha stilato l'onorevole Simpson che deve essere usata come presupposto per il nostro lavoro futuro.</p>
    </intervention>
    <intervention id="1-096-000" speaker_id="28292" name="Inés AYALA SENDER" is_mep="True" mode="spoken" nationality="Spain" birth_date="28-03-1957" birth_place="Zaragoza" p_group="Group of the Progressive Alliance of Socialists and Democrats in the European Parliament" m_state="ES">
      <p sl="es">Signor Presidente, porgo le mie più vive congratulazioni al relatore, onorevole Simpson, per l'accordo che ha conseguito in un settore così tecnico come le statistiche sul turismo, battendosi su ogni singolo punto.</p>
      <p sl="es">Ad ogni modo, signor Presidente, questo è un settore che comprende oltre 2 milioni di aziende, molte delle quali ovviamente sono piccole e medie imprese, cui corrispondono circa 10 milioni di posti di lavoro. Si tratta di un settore che è ad altissima densità di manodopera e in cui le risorse umane e la qualità di tali risorse rappresentano aspetti fondamentali. È un settore che rappresenta il 5 per cento del prodotto interno lordo dell'Unione europea.</p>
      <p sl="es">In effetti è uno dei settori più importanti dell'economia europea, visto che l'UE è la prima destinazione a livello mondiale. Infatti l'Unione gode di una posizione di spicco che, fino ad ora, è stata lasciata eccessivamente alla mercé del mercato e delle circostanze contingenti e quindi si sono venute a creare gravi disparità e grandi sprechi.</p>
      <p sl="es">Il trattato di Lisbona finalmente ci ha conferito proprio la base giuridica di cui bisogno per approntare una nuova politica sul turismo nell'Unione europea, che il Parlamento europeo ha invocato a più riprese attraverso una serie di progetti pilota e di progetti preparatori.</p>
      <p sl="es">La comunicazione dell'anno scorso della Commissione ha fissato i nuovi obiettivi in relazione a questi poteri e ha indicato la necessità di rafforzare il comparto turistico mediante un migliore coordinamento e una maggiore complementarietà tra gli Stati membri.</p>
      <p sl="es">Ha affermato che servono dati migliori, raffrontabili, esaurienti e aggiornati per centrare l'obiettivo ed è proprio per questo motivo che la relazione dell'onorevole Simpson ha delineato nuove direttrici e nuovi requisiti. Il testo estende i criteri applicabili in modo da definire la grande diversità del turismo, non solo vacanziero, ma anche sociale eccetera. Sottolinea la necessità di dare più visibilità alla questione delle persone a mobilità ridotta, prevede il fattore ambientale e apre la strada affinché siano tenuti in considerazione i conti satellite del turismo al fine di tracciare un quadro economico più fedele. Il documento inoltre riunisce nuovi aspetti e nuovi criteri, come i viaggi brevi e i dati sull'attività di ristorazione, che rivestono grande importanza per un paese turistico come la Spagna.</p>
      <p sl="es">Tutti questi nuovi dati contribuiranno ad approfondire la conoscenza del settore, che è un generatore intensivo di occupazione, di cui abbiamo bisogno. Queste nuove statistiche ci consentiranno di approntare una modernizzazione e di affrontare le sfide future in un settore che deve rappresentare la base di una parte ragguardevole di Europa 2020, soprattutto mediante la creazione intensiva di posti di lavoro di qualità elevata.</p>
    </intervention>
    <intervention id="1-097-500" speaker_id="39726" is_mep="True" mode="spoken" role="Presidente" name="László TŐKÉS" nationality="Hungary" birth_date="01-04-1952" birth_place="Cluj" p_group="Group of the European People's Party (Christian Democrats)" m_state="HU">
      <p sl="unknown">Grazie molte. Ora ha facoltà di parola l'onorevole Meissner. Lei ha un minuto a sua disposizione.</p>
    </intervention>
    <intervention id="1-098-000" speaker_id="96870" name="Gesine MEISSNER" is_mep="True" mode="spoken" nationality="Germany" birth_date="22-02-1952" birth_place="Uelzen" p_group="Group of the Alliance of Liberals and Democrats for Europe" m_state="DE">
      <p sl="de">Signor Presidente, prima di tutto ringrazio sinceramente l'onorevole Simpson. Nella commissione per i trasporti e il turismo sappiamo che, quando il nostro presidente redige una relazione, in effetti non ci possono essere motivi per opporci. Egli prende sempre in considerazione un grande ventaglio di fattori e, dal canto nostro, possiamo quindi congratularci con lui ed esprimergli il nostro sostegno.</p>
      <p sl="de">In questo caso è stato detto più volte che si tratta di una relazione tecnica. Detto così, sembra noiosa. Io non l'ho trovata affatto noiosa. Pur essendo tecnica, essa descrive il turismo, che in effetti rappresenta un obiettivo economico importante per l'Europa. È già stato detto che a livello mondiale il 40 per cento dei turisti ha come destinazione l'Europa. Pertanto il continente si pone come una regione importante per il comparto e quindi è ovviamente fondamentale conoscere i motivi per cui questi turisti decidono di visitare l'Europa.</p>
      <p sl="de">Con le nuove competenze che ci sono state conferite dal trattato di Lisbona, se ora vogliamo sviluppare un nuovo quadro europeo, dobbiamo avere i dati ed è necessario poterli scambiare in maniera armonizzata. È questo lo scopo della relazione, la quale indica altresì i nuovi sviluppi, ad esempio, le visite in giornata o il turismo in bicicletta. Vogliamo inoltre includere anche il nostro retaggio industriale. Tutti questi aspetti devono essere presi in considerazione in futuro per fissare i nostri obiettivi con cognizione di causa. Pertanto rivolgo un sentito ringraziamento al relatore. La relazione è valida e la sosterremo.</p>
    </intervention>
    <intervention id="1-099-000" speaker_id="97293" name="Georges BACH" is_mep="True" mode="spoken" nationality="Luxembourg" birth_date="12-06-1955" birth_place="Luxembourg" p_group="Group of the European People's Party (Christian Democrats)" m_state="LU">
      <p sl="fr">Signor Presidente, signor Commissario, conveniamo tutti sull'importanza del turismo, che svolge un ruolo molto importante non solo per i cittadini europei, ma anche per le piccole e medie imprese.</p>
      <p sl="fr">I dati statistici rivestono un'importanza cruciale. Solo creando una banca dati affidabile e completa, potremo approntare una politica che consenta al turismo di realizzare appieno il suo potenziale. Mi congratulo con il relatore per il lavoro che ha svolto. L'onorevole Fidanza ha appena esposto al posizione del gruppo PPE.</p>
      <p sl="fr">Dal canto mio, desidero solamente sollevare tre punti assai generali. In primo luogo dobbiamo avvalerci veramente dei nuovi mezzi politici che ci sono stati conferiti dal trattato e dobbiamo creare un valore aggiunto per gli Stati membri.</p>
      <p sl="fr">In secondo luogo, visto che i vari fondi europei sono e saranno sempre più sotto pressione, è molto importante raffrontare i risultati dei vari Stati membri e optare per le migliori prassi, conseguendo quindi un certo grado di armonizzazione in modo da assicurare un vantaggio per tutti.</p>
      <p sl="fr">In terzo luogo dobbiamo infine sviluppare i conti satellite del turismo, cosa che il Canada fa da anni. In questo modo si potranno determinare più efficacemente le ripercussioni per l'economia, l'occupazione, l'ambiente e via dicendo, al fine di rispondere ad una serie di questioni in tutti i campi politici connessi al turismo.</p>
    </intervention>
    <intervention id="1-100-000" speaker_id="39714" name="Rareș-Lucian NICULESCU" is_mep="True" mode="spoken" nationality="Romania" birth_date="29-08-1976" birth_place="Cluj-Napoca" p_group="Group of the European People's Party (Christian Democrats)" m_state="RO">
      <p sl="ro">Signor Presidente, è deprecabile che manchino totalmente statistiche ufficiali sul turismo rurale e sull'agriturismo, mentre gli unici dati disponibili si basano su stime. In queste circostanze esprimo apprezzamento per le azioni previste dalla Commissione europea volte ad intensificare la base di conoscenza socio-economica sul turismo. Tengo inoltre ad enfatizzare l'importanza della piattaforma ICT e turismo proposta dall'esecutivo. Tuttavia, dobbiamo adoperarci maggiormente affinché le aree rurali siano dotati di un'infrastruttura informatica avanzata, ad esempio, fornendo Internet a banda larga.</p>
      <p sl="ro">Il turismo rurale e agricolo consta di oltre 500 000 strutture di alloggio, con oltre 6 milioni di posti letto. Entrambi questi settori segnano una crescita media annua del 10-15 per cento negli ultimi anni e rendono quindi un contributo fondamentale per innalzare la qualità della vita nelle aree rurali e per garantire la diversificazione dell'economia rurale.</p>
    </intervention>
    <intervention id="1-101-000" speaker_id="28251" name="Jörg LEICHTFRIED" is_mep="True" mode="spoken" nationality="Austria" birth_date="18-06-1967" birth_place="Bruck/Mur" p_group="Group of the Progressive Alliance of Socialists and Democrats in the European Parliament - Vice" m_state="AT">
      <p sl="en">Signor Presidente, per rispetto al relatore cercherò di parlare in inglese e spero di riuscire ad esprimermi!</p>
      <p sl="en">Quando si pensa al turismo, è molto importante riconoscere che esso rappresenta già un fattore economico nell'Unione europea. Si tratta di un fattore di grandissima importanza anche come spazio di lavoro, e soprattutto per le piccole e medie imprese che operano in questo comparto.</p>
      <p sl="en">Dobbiamo altresì riconoscere che il turismo non ha solamente una valenza positiva, ma è anche causa di problemi riguardo ai trasporti, al sovraffollamento delle spiagge e via dicendo. Per risolvere questi problemi, servono statistiche valide e dati validi. La relazione rende un contributo in questa direzione. È una relazione eccellente ed esorto tutti a sostenerla.</p>
    </intervention>
    <intervention id="1-102-000" speaker_id="28292" name="Inés AYALA SENDER" is_mep="True" mode="spoken" nationality="Spain" birth_date="28-03-1957" birth_place="Zaragoza" p_group="Group of the Progressive Alliance of Socialists and Democrats in the European Parliament" m_state="ES">
      <p sl="es">Signor Presidente, desidero solo contraddire in una certa misura quanto ha affermato l'onorevole Leichtfried per accendere un poco il dibattito.</p>
      <p sl="es">L'onorevole Leichtfried ha affermato che il turismo provoca problemi ai trasporti. In realtà sono proprio i trasporti a migliorare e a promuovere il turismo e quindi proprio adesso che stiamo riformano le reti transeuropee di trasporto in Europa, dobbiamo tenerlo chiaramente presente, in quanto è stato comprovato che trasporti migliori e fluidi, con una capacità più elevata ed un minor impatto ambientale, sono un elemento chiave per il comparto turistico.</p>
      <p sl="es">Spero pertanto che in futuro anche il finanziamento per le reti transeuropee e i dati che ne discendono potranno migliorare la capacità del settore turistico in Europa.</p>
    </intervention>
    <intervention id="1-103-000" speaker_id="28255" name="Andreas MÖLZER" is_mep="True" mode="spoken" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Signor Presidente sarebbe buona cosa se si potessero conoscere i motivi per del successo di certe località turistiche – in altre parole il motivo per cui certe località sono meta turistica mentre altre assistono ad un calo nel numero dei visitatori – mediante le statistiche e le informazioni. Ad ogni modo, si tratta di un desiderio che con tutta probabilità non sarà esaudito. Sono troppi i fattori di incertezza, tra cui le particolari condizioni climatiche, che trasformano le previsioni sul turismo in un gioco di probabilità.</p>
      <p sl="de">Non è nemmeno possibile affermare con certezza se l'apertura di nuovi collegamenti aerei è destinata ad incrementare i soggiorni o se, al contrario, i nuovi collegamenti sono il frutto dell'aumento della domanda da parte dei passeggeri. Oltretutto la limitata disponibilità e la scarsa comparabilità dei dati sul turismo rappresentano un problema anche dal punto di vista dell'assetto urbanistico. In definitiva, se si prevede un potenziale incremento dei turisti, è importante predisporre un'organizzazione tale da scongiurare un impatto negativo sulla popolazione locale.</p>
      <p sl="de">Orari di lavoro flessibili e la sicurezza sono elementi che influiscono sul turismo tanto quanto i cambiamenti sociali. I fattori decisivi, però, probabilmente si riconducono all'economia globale e forse al prezzo del petrolio. Nemmeno le migliori statistiche sul turismo possono far molto per modificare siffatte condizioni.</p>
    </intervention>
    <intervention id="1-104-000" speaker_id="96814" name="Elena BĂSESCU" is_mep="True" mode="spoken" nationality="Romania" birth_date="24-04-1980" birth_place="Constanţa" p_group="Group of the European People's Party (Christian Democrats)" m_state="RO">
      <p sl="ro">Signor Presidente, la relazione dell'onorevole Simpson segna un'importante tappa in relazione al quadro statistico europeo per il turismo. Visto il potenziale elevato, il turismo pertanto contribuisce ad innalzare l'occupazione e la crescita economica. L'efficienza nel trattamento dei dati e la raffrontabilità delle statistiche raccolte devono essere migliorate.</p>
      <p sl="ro">Nell'intento di far fronte alla concorrenza globale nel comparto turistico, la Romania ha professionalmente definito una strategia propria che la contraddistingue rispetto alle altre mete turistiche mondiali. Tale strategia si basa sul marchio della Romania come paese, un concetto che stiamo usando per presentare a potenziali turisti la natura autentica delle nostre tradizioni ed i meravigliosi paesaggi del nostro paese.</p>
      <p sl="ro">Tengo ad enfatizzare che, sviluppando il turismo, si può altresì contribuire a ridurre le disparità nelle regioni dell'Europa sud-orientale. Dobbiamo quindi puntare alla diversità.</p>
    </intervention>
    <intervention id="1-105-000" speaker_id="96784" name="Janusz ZEMKE" is_mep="True" mode="spoken" nationality="Poland" birth_date="24-02-1949" birth_place="Kowalewo" p_group="Group of the Progressive Alliance of Socialists and Democrats in the European Parliament" m_state="PL">
      <p sl="pl">Signor Presidente, mi preme mettere in luce che purtroppo il Parlamento europeo si occupa molto raramente di questioni che attengono al turismo. Ad un esame più attento il lavoro della commissione per i trasporti e il turismo consiste di argomenti che per il 95 per cento dei casi riguardano i trasporti, mentre le materie turistiche rappresentano solo il 5 per cento della sua attività. Pur sostenendo pienamente la relazione dell'onorevole Simpson, ho una richiesta: se vogliamo discutere di statistiche, è molto importante raffrontare elementi che siano effettivamente comparabili. La prossima fase del nostro lavoro deve quindi prevedere l'adozione di norme in settori singoli, ad esempio, gli alberghi. Bisogna infatti chiaramente indicare il numero di stelle di ciascun albergo.</p>
    </intervention>
    <intervention id="1-106-000" speaker_id="photo_generic" name="Cecilia Malmström" is_mep="True" mode="spoken">
      <p sl="en">membro della Commissione. – Signor Presidente, posso dire all'onorevole Simpson che il numero di oratori che sono intervenuti su una relazione molto tecnica dà prova dell'importante lavoro che egli ha svolto e ne denota la rilevanza.</p>
      <p sl="en">Pur trattandosi di una normativa tecnica, dobbiamo sicuramente riformarla. Questo è un punto importante. Sarà inoltre possibile istituire un quadro analitico solido per poter assumere decisioni politiche informate su tutti gli aspetti del turismo che sono stati indicati oggi nel dibattito insieme a molti altri. Parallelamente allo sviluppo del turismo, dobbiamo infatti tenere aggiornate le statistiche.</p>
      <p sl="en">Le tre istituzioni hanno formulato insieme una proposta che bilancia la necessità di disporre di informazioni, da un lato, ma anche la necessità di non oberare gli intervistati, dall'altro. Mi congratulo con l'onorevole Simpson per la relazione e ringrazio il Parlamento per il dibattito.</p>
    </intervention>
    <intervention id="1-107-000" speaker_id="1309" name="Brian SIMPSON" is_mep="True" mode="spoken" role="relatore" nationality="United Kingdom" birth_date="06-02-1953" birth_place="Leigh " p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Signor Presidente, ho ascoltato con interesse gli interventi dei colleghi. In particolare desidero riprendere un punto. Infatti è stato detto che solo il 5 per cento del lavoro della commissione per i trasporti e il turismo verte sul comparto turistico. Questa affermazione è vera solo in parte. Ad ogni modo, non è perché il Parlamento non desidera adoperarsi di più per il turismo. E' perché il Consiglio e gli Stati membri non ci consentono di lavorare maggiormente su questo settore. Pertanto, se ci sono delle responsabilità in questo caso, è sicuramente il Consiglio che ne deve rendere conto.</p>
      <p sl="en">Con questa relazione ci siamo dotati di un quadro atto a fornirci i dati necessari per aiutare gli operatori – quelli che lavorano sul campo – a pianificare e a sviluppare il nostro prodotto turistico nell'Unione europea. Il comparto turistico europeo è molto variegato – va dalle meravigliose aree naturali alle spiagge assolate fino al ricco retaggio industriale e culturale – e i colleghi sanno quanto mi sta a cuore il retaggio industriale.</p>
      <p sl="en">L'Europa può offrire molto ai turisti che provengono sia dall'interno sia dall’esterno dell'Unione europea. Questa relazione ci offre la possibilità di pianificare in modo da fornire un prodotto fantastico affinché la gente venga a vederlo e si diverta in vacanza.</p>
      <p sl="en">Ringrazio i colleghi e la Commissione per l'impegno profuso e per le gentili parole che hanno espresso. Una cooperazione del genere semplifica moltissimo la vita del relatore. Non so quanto io possa essere squisito, non è una parola che di solito mi viene associata, ma la accetto. Posso assicurarvi che, in qualità di presidente della commissione per i trasporti e il turismo, attendo con ansia una positiva conclusione di questa materia.</p>
    </intervention>
    <intervention id="1-108-000" speaker_id="28251" name="Jörg LEICHTFRIED" is_mep="True" mode="spoken" nationality="Austria" birth_date="18-06-1967" birth_place="Bruck/Mur" p_group="Group of the Progressive Alliance of Socialists and Democrats in the European Parliament - Vice" m_state="AT">
      <p sl="de">Signor Presidente, non so indicare con certezza l'articolo del regolamento ai sensi del quale prendo la parola. In un dibattito precedente mi sono lamentato dell'assenza del Consiglio. Tuttavia, non dobbiamo limitarci a lamentarci, ma dobbiamo anche mettere chiaramente in luce gli aspetti positivi. Volevo semplicemente enfatizzare la condotta della Commissione di oggi. L'intervento della signora Commissario è stato breve, succinto e pertinente nei contenuti – molti dei suoi colleghi farebbero bene a seguire l'esempio che ella ha dato oggi in Aula.</p>
    </intervention>
    <intervention id="1-109-000" speaker_id="39726" is_mep="True" mode="spoken" role="Presidente" name="László TŐKÉS" nationality="Hungary" birth_date="01-04-1952" birth_place="Cluj" p_group="Group of the European People's Party (Christian Democrats)" m_state="HU">
      <p sl="unknown">La discussione è chiusa.</p>
      <p sl="unknown">La votazione si svolgerà mercoledì 6 aprile 2011.</p>
      <p sl="unknown">Dichiarazioni scritte (articolo 149 del regolamento)</p>
    </intervention>
    <intervention id="1-110-000" speaker_id="4746" name="Sergio BERLATO" is_mep="True" mode="written" nationality="Italy" birth_date="27-07-1959" birth_place="Vicenza" m_state="IT">
      <p sl="it">Signor Presidente, onorevoli colleghi, il turismo rappresenta un'importante attività economica dell'Unione, con un elevato potenziale in termini di contributo alla creazione di posti di lavoro e di crescita economica. Con circa 1,8 milioni di piccole e medie imprese, il contributo stimato dell'industria del turismo europea al PIL dell'UE è superiore al 5%. Il sistema delle statistiche sul turismo è attualmente regolamentato dalla direttiva 95/57/CE sulla raccolta di dati statistici in questo settore. Ritengo che le statistiche non siano funzionali soltanto al monitoraggio delle politiche specifiche per il turismo, ma possano essere utili nel più ampio contesto della politica regionale e dello sviluppo sostenibile. Negli ultimi decenni, il settore si trova ad affrontare sfide importanti quali l'aumento della concorrenza a livello globale, le tendenze demografiche, i vincoli ambientali, la distribuzione stagionale degli spostamenti turistici e il sempre più frequente ricorso alle nuove tecnologie dell'informazione e della comunicazione da parte dei clienti. Nel riconoscere il ruolo fondamentale delle statistiche nell'ambito dell'elaborazione di politiche turistiche più efficaci a livello europeo, nazionale, regionale e locale, ritengo che l'obiettivo generale debba essere quello di rafforzare il settore del turismo dell'UE attraverso un'azione coordinata a livello di Unione che integri le iniziative dei singoli Stati membri.</p>
    </intervention>
    <intervention id="1-111-000" speaker_id="96681" name="Vilija BLINKEVIČIŪTĖ" is_mep="True" mode="written" nationality="Lithuania" birth_date="03-03-1960" birth_place="Linkuva" m_state="LT">
      <p sl="lt">Il turismo europeo ultimamente versa in una situazione economica difficile, che l'anno scorso si è ulteriormente aggravata a causa dell'eruzione del vulcano islandese. Infatti il traffico aereo è stato interrotto a causa della presenza di nuvole di ceneri vulcaniche che hanno turbato i trasporti in Europa, provocando gravi disagi per le linee aeree, per le agenzie di viaggio e per i tour operator oltre che per gli stessi passeggeri. È quindi molto importante migliorare e definire un nuovo quadro politico per il turismo in Europa. Inoltre il comparto si trova dinanzi a crescenti difficoltà e a nuove sfide, come la concorrenza, le tendenze demografiche, il cambiamento climatico e le limitazioni ambientali nonché la distribuzione stagionale dei flussi turistici, che devono essere affrontate sia dall'Unione europea che dagli Stati membri. È importante attirare l'attenzione sul fatto che il turismo rappresenta un'attività economica di primo piano da cui discende un ampio impatto positivo sulla crescita economica e sull'occupazione in Europa. Di conseguenza, bisogna aggiornare e ottimizzare il quadro giuridico in merito alle statistiche europee sul turismo e bisogna rafforzare il comparto turistico dell'UE mediante proposte e iniziative specifiche volte a fungere da complemento ai programmi degli Stati membri. Il turismo rappresenta inoltre un aspetto sempre più importante nella vita dei cittadini europei, che viaggiano sempre di più, sia per piacere che per lavoro. Inoltre il settore si basa sul retaggio culturale e naturalistico e sulle tradizioni e le culture contemporanee dell'Unione europea. Pertanto è importante definire un nuovo quadro di azione per incrementarne la competitività e la capacità di garantire una crescita sostenibile.</p>
    </intervention>
    <intervention id="1-111-500" speaker_id="2338" name="Ian HUDGHTON" is_mep="True" mode="written" nationality="United Kingdom" birth_date="19-09-1951" birth_place="Forfar" p_group="Group of the Greens/European Free Alliance" m_state="GB">
      <p sl="en">è particolarmente significativo votare una relazione sul turismo il 6 aprile, in cui si celebra la giornata del Tartan. Si tratta di un giorno di festa in cui la Scozia commemora la diaspora in America settentrionale e incoraggia gli amici nordamericani a visitare il paese. La festa cade nell'anniversario della firma della dichiarazione di indipendenza della Scozia, la Dichiarazione di Arbroath. Questo documento secolare riassume bene i principi cui si ispira il mio lavoro in questa sede: “In verità non è per la gloria, per la ricchezza o per l'onore che ci battiamo, ma è per la libertà – solo per la libertà cui nessun uomo onesto rinuncia se non a costo della vita”.</p>
    </intervention>
    <intervention id="1-112-000" speaker_id="96823" name="Petru Constantin LUHAN" is_mep="True" mode="written" nationality="Romania" birth_date="19-03-1977" birth_place="Jud. Suceava" p_group="Group of the European People's Party (Christian Democrats)" m_state="RO">
      <p sl="ro">Attualmente si parla sempre più di incrementare la competitività globale dell'Unione europea. Il turismo è una delle principali attività socio economiche e genera all'incirca il 5 per cento del PIL dell'Unione. Per garantire lo sviluppo di un comparto turistico sostenibile, responsabile e di qualità elevata, è assolutamente necessario aggiornare e migliorare il quadro giuridico in merito alle statistiche europee in questo ambito. Se miglioriamo la qualità delle statistiche, sulla base di dati affidabili e comparativi, avremo delle fondamenta solide che ci consentiranno di assumere decisioni sulla definizione delle politiche e degli strumenti finanziari dell'UE.</p>
      <p sl="ro">Dobbiamo adoperarci al massimo per rimanere la prima destinazione turistica del mondo. A tal fine dobbiamo avvalerci quanto più possibile di ogni opzione di finanziamento disponibile. In proposito chiedo alla Commissione europea di sviluppare e di mobilitare strumenti e programmi atti a conferire un sostegno UE appositamente concepito per lo sviluppo del turismo in Europa in linea con la strategia Europa 2020.</p>
    </intervention>
    <intervention id="1-113-000" speaker_id="96792" name="Bogdan Kazimierz MARCINKIEWICZ" is_mep="True" mode="written" nationality="Poland" birth_date="21-03-1966" birth_place="Wodzisław Śląski" p_group="Group of the European People's Party (Christian Democrats)" m_state="PL">
      <p sl="pl">Il sistema in atto per la raccolta delle informazioni sul turismo non è coerente con le nuove esigenze che si sono delineate, con i servizi turistici in rapida espansione o con il fatto che le abitudini dei turisti stanno cambiando. È quindi opportuno che la relazione verta anche su caratteristiche quali i soggiorni brevi o l'uso di Internet per effettuare le prenotazioni. L'aggiornamento e l'ottimizzazione del quadro giuridico per la raccolta dei dati statistici nel campo del turismo nell'UE sono estremamente importanti in questo ambito. Le statistiche sul turismo e gli indicatori sociali ed economici illustrano l'influenza del comparto sull'attuale stato dell'economia europea. È altresì vitale proporre che sia introdotta una disposizione sull'obbligo di raccogliere dati sull'accessibilità delle strutture turistiche per le persone a mobilità ridotta.</p>
    </intervention>
    <intervention id="1-114-000" speaker_id="28299" name="Bogusław SONIK" is_mep="True" mode="written" nationality="Poland" birth_date="03-12-1953" birth_place="Kraków" p_group="Group of the European People's Party (Christian Democrats)" m_state="PL">
      <p sl="pl">In qualità di vicepresidente della commissione per l'ambiente, la salute pubblica e la sicurezza alimentare, tengo a mettere in luce il significato del comparto turistico per lo sviluppo economico, sociale e culturale dell'Europa. Le statistiche europee in tale campo, insieme alla considerazione per la protezione ambientale, possono svolgere un ruolo chiave nella pianificazione di una strategia europea in questo ambito. È essenziale poter disporre di dati attendibili e debitamente trattati per poter pianificare un quadro d'azione in modo tale da massimizzare il profitto e gestire le minacce ambientali. Una delle questioni su cui dobbiamo concentrarci è la raccolta dei dati sullo sviluppo e sullo stato attuale del turismo agricolo e dell'ecoturismo. Uno scambio paneuropeo di migliori prassi è altresì essenziale per lo sviluppo dinamico di questo settore unico. Per essere all'altezza delle aspettative, gli amministratori politici europei e gli imprenditori hanno bisogno di dati aggiornati e attendibili in cui si tenga conto dei cambiamenti tecnologici e delle nuove tendenze in atto nel comportamento dei consumatori. Va osservato che il trattato di Lisbona ha conferito nuovi poteri al Parlamento europeo in modo da favorire il varo di misure in questo ambito, pertanto il Parlamento può intervenire nella revisione delle norme giuridiche che vigono nel settore. Spero che in questo modo si contribuirà a garantire che il lavoro su una strategia sostenibile per il turismo sia perseguito in maniera costruttiva.</p>
    </intervention>
    <intervention id="1-115-000" speaker_id="5737" name="Dominique VLASTO" is_mep="True" mode="written" nationality="France" birth_date="14-08-1946" birth_place="Marseille" p_group="Group of the European People's Party (Christian Democrats)" m_state="FR">
      <p sl="fr">Con il trattato di Lisbona il turismo è divenuto una competenza UE a pieno titolo e quindi dobbiamo occuparci di questa materia. La proposta di regolamento ci consente di aggiornare gli strumenti atti a migliorare la visibilità e a rafforzare l'attrattiva dell'Europa come destinazione turistica di eccellenza. Sviluppando il turismo, sia per piacere sia per lavoro, contribuiamo a rivitalizzare e a sostenere la crescita, creando occupazione. Mediante questo tipo di lavoro avremo banche dati attendibili ed efficaci che potranno essere usate dalle autorità pubbliche e dai professionisti del settore e che ci permetteranno di adattare i servizi turistici alle aspettative dei turisti in un periodo in cui stanno cambiando e si stanno evolvendo i modelli di consumo, mentre la concorrenza si fa più accanita in questo comparto economicamente attraente e foriero di occupazione. Potremo quindi avere informazioni precise e preziose da usare nei nostri dibattiti e per definire le linee guida nell'ambito della politica europea sul turismo. Per tali motivi ho sostenuto la proposta. Grazie.</p>
    </intervention>
  </section>
  <section id="creitem17" title="17. Quadro politico dell'UE in materia di lotta alla violenza contro le donne (discussione)">
    <intervention id="1-117-000" speaker_id="39726" is_mep="True" mode="spoken" role="Presidente" name="László TŐKÉS" nationality="Hungary" birth_date="01-04-1952" birth_place="Cluj" p_group="Group of the European People's Party (Christian Democrats)" m_state="HU">
      <p sl="unknown">L'ordine del giorno reca la relazione(A7-0065/2011), presentata dall'onorevole Svensson, a nome della commissione per i diritti della donna e l'uguaglianza di genere, sulle priorità e sulla definizione di un nuovo quadro politico dell'UE in materia di lotta alla violenza contro le donne [2010/2209(INI) ].</p>
    </intervention>
    <intervention id="1-118-000" speaker_id="28134" name="Eva-Britt SVENSSON" is_mep="True" mode="spoken" role="relatore" nationality="Sweden" birth_date="05-12-1946" birth_place="Värnamo" p_group="Confederal Group of the European United Left - Nordic Green Left - Vice" m_state="SE">
      <p sl="sv">Signor Presidente, innanzi tutto desidero ringraziare i relatori ombra ed i colleghi della commissione per i diritti della donna e l'uguaglianza di genere per il forte impegno di cui hanno dato prova nella lotta alla violenza contro le donne.</p>
      <p sl="sv">In vista del voto di domani e per dare avvio al dibattito, avrei potuto darvi delle cifre sul numero di donne che subiscono violenza e sul numero di donne uccise da una violenza mortale. Ma non intendo farlo. Alla vigilia del voto cercherò invece di trasmettervi alcune immagini che illustrano il fenomeno in modo che i colleghi sappiano che hanno la possibilità di combattere questa forma di violenza adesso, votando a favore della relazione nel voto di domani.</p>
      <p sl="sv">Immaginatevi una madre seduta a fianco dei suoi bambini, mentre legge loro la fiaba della buona notte. All'improvviso si spalanca la porta e la figura del marito, nonché padre dei suoi figli, si staglia sulla soglia. Sia lei che i bambini capiscono immediatamente cosa sta per succedere. I piccoli si rifugiano sotto le coperte, si tappano le orecchie con le dita e chiudono gli occhi, cercando di esorcizzare quanto accadrà di lì a poco. Hanno paura delle urla del padre, lo sentono prendere a calci e a pugni la madre e sentono i lamenti della donna. Questa è un'immagine della violenza.</p>
      <p sl="sv">Ve ne propongo un'altra. Una donna che da anni vive tra minacce, insulti e abusi finalmente decide di troncare la relazione per costruirsi una nuova vita per sé e per i propri figli. Fugge e con un po' di fortuna trova una casa rifugio. Dopo qualche giorno ricomincia a portare i figli all'asilo. L'uomo la aspetta fuori e la accoltella – lei muore. Si compie così il destino di un'altra vittima della violenza mortale che si abbatte sulle donne. È proprio questo il genere di violenza che viene inflitta alle donne solo perché sono donne. La violenza letale contro le donne illustrata in quest'ultima immagine si produce quando la donna alla fine decide di troncare la relazione. La cosa più pericolosa che una donna può fare è quella di chiedere il divorzio da un uomo che è convinto di possederla. In questo frangente si trova in una situazione molto pericolosa nel momento in cui l'uomo capisce che sta per perdere il controllo ed il potere che ha su di lei.</p>
      <p sl="sv">Vi propongo altre immagini. Una ragazza sta tornando a casa dopo aver passato la serata al cinema. Saluta la sua amica dicendole: “Ci vediamo domani”. Ha ancora poca strada da fare. Ad un certo punto sente distintamente dei passi dietro di lei, ma ha solamente il tempo di realizzare che qualcuno la sta seguendo. Viene assalita e stuprata. Sopravvive, ma deve convivere con questo trauma per tutta la vita.</p>
      <p sl="sv">Tra gli altri problemi che dobbiamo affrontare si annovera anche la mutilazione genitale.</p>
      <p sl="sv">Nel piano d'azione per la messa in atto del programma di Stoccolma la Commissione si è impegnata a pubblicare nel periodo dal 2011 al 2012 una comunicazione sulla violenza cui farà seguito un piano d'azione a livello di Unione europea. Esprimo apprezzamento per questa iniziativa e attendo con ansia il piano d'azione.</p>
      <p sl="sv">Fintantoché le donne saranno oggetto di violenza di genere – solo perché siamo donne – la nostra società non potrà essere definita una società paritaria. La vita delle donne e le loro varie scelte di vita vengono limitate a causa di questa violenza e dalla consapevolezza di quanto il fenomeno sia diffuso nella società.</p>
      <p sl="sv">Le donne sono vittime di violenza di genere. Per concludere, però, vorrei aggiungere che ogni tanto dobbiamo smetterla di vedere queste donne semplicemente come vittime. Spesso sono donne forti che, con un sostegno sociale efficace, riuscirebbero a crearsi una vita serena per sé e per i propri figli. Ora tocca a noi nel Parlamento europeo dar prova di sostegno verso queste donne.</p>
    </intervention>
    <intervention id="1-119-000" speaker_id="photo_generic" name="Cecilia Malmström" is_mep="True" mode="spoken">
      <p sl="en">membro della Commissione. – La ringrazio moltissimo, onorevole Svensson, per l'introduzione davvero commovente su questa materia estremamente importante. La lotta contro la violenza sulle donne è una grande priorità per la Commissione, come si rileva nella sua strategia sull'uguaglianza di genere. Come lei ha illustrato, il problema della violenza contro le donne in Europa ha ancora proporzioni allarmanti e per tale ragione stiamo lavorando per mettere a punto azioni mirate in modo da poter affrontare la questione.</p>
      <p sl="en">Svilupperemo una politica chiara e coerente per affrontare il problema in Europa. Accolgo con favore la sua relazione, onorevole Svensson, ed esprimo apprezzamento per l'importante iniziativa. Essa fornisce la possibilità di cooperare, scambiare opinioni e creare sinergie tra l'operato della Commissione ed il lavoro del Parlamento al fine di definire un'azione futura in questo ambito.</p>
      <p sl="en">Una serie di punti che sono stati indicati nella relazione in effetti rientrano in azioni della Commissione che sono già in corso o che sono già in programma per combattere la violenza contro le donne. Al fine di massimizzare il nostro impatto, ci stiamo focalizzando su azioni concrete in questo ambito per cui il trattato di Lisbona ci offre una chiara base giuridica. Nel prossimo pacchetto sul diritto delle vittime, in particolare, affronteremo la questione della protezione delle vittime particolarmente vulnerabili come le donne, ma anche i bambini. Il pacchetto sarà presentato il mese prossimo.</p>
      <p sl="en">Tutte le vittime di reati hanno bisogno di assistenza dopo fatti di questo genere, anche per far fronte ai procedimenti giudiziari che seguiranno. Le donne, ovviamente, sono particolarmente vulnerabili se hanno subito violenza in casa – stupro o abuso sessuale, molestie o altri tipi di violenza di genere. Devono essere quindi trattate con rispetto e con competenza quando entrano in contatto con l'esterno e con il sistema giudiziario. Queste donne hanno inoltre bisogno di un supporto specialistico e di protezione e devono ottenere giustizia e un risarcimento per i danni che hanno subito.</p>
      <p sl="en">Il quadro giuridico vigente nell'UE non prevede un livello minimo di trattamento per le vittime in tutta l'Unione europea a prescindere dal luogo dove sono avvenuti i fatti, motivo per cui la Commissione intende intervenire per rafforzare la posizione delle vittime in Europa. Come primo passo, ci apprestiamo quindi a presentare un pacchetto di misure legislative sui diritti, sulla protezione e sul sostegno alle vittime di reati e sul riconoscimento reciproco delle misure di protezione. In questo ambito sarà dedicata particolare attenzione alle vittime vulnerabili come le vittime di violenza sessuale e domestica.</p>
      <p sl="en">La Commissione inoltre intende garantire il riconoscimento reciproco delle misure di protezione in modo da favorire soprattutto le vittime che hanno subito violenze ripetute dal coniuge, dal compagno o da un familiare. Con questo pacchetto la Commissione si assicurerà che in Europa nessuna donna che si sposta in un altro paese e che è soggetta a misure di protezione – di natura amministrativa, civile o penale – sia trascurata.</p>
      <p sl="en">Il nostro pacchetto fissa il quadro generale che poi sarà completato ovviamente nel corso del presente mandato da altri strumenti attinenti a esigenze specifiche di determinate categorie di vittime. Ad esempio, la Commissione sta pensando di assumere un'azione più incisiva per contrastare la mutilazione genitale, come è stato indicato anche nella relazione.</p>
      <p sl="en">Parallelamente alle azioni nell'ambito della giustizia penale, lavoreremo sull'emancipazione delle donne, sulla sensibilizzazione e sulla raccolta e sull'analisi di statistiche sulla violenza contro le donne. La Commissione prenderà le mosse dal lavoro svolto dall'Istituto europeo per l'uguaglianza di genere, che raccoglierà e analizzerà i dati e le statistiche in materia.</p>
      <p sl="en">Per concludere, tengo a sottolineare che la Commissione sta attualmente erogando un importante sostegno finanziario per prevenire e combattere la violenza contro le donne, soprattutto mediante il programma Daphne III nonché mediante il lavoro delle ONG europee e delle autorità pubbliche.</p>
    </intervention>
    <intervention id="1-120-000" speaker_id="96806" name="Teresa JIMÉNEZ-BECERRIL BARRIO" is_mep="True" mode="spoken" nationality="Spain" birth_date="24-07-1961" birth_place="Sevilla" p_group="Group of the European People's Party (Christian Democrats)" m_state="ES">
      <p sl="es">a nome del gruppo PPE. – Signor Presidente, nella maggior parte dei miei interventi in quest'Aula ho denunciato la violenza contro le donne e sono ancora qui per continuare la mia lotta.</p>
      <p sl="es">Devo dire che, oltre a non essermi stancata di combattere, credo sia essenziale continuare a parlare in pubblico di questa violazione dei diritti umani, poiché non si può difendere una causa senza un robusto sostegno. Inoltre il Parlamento è la migliore cassa di risonanza di cui dispongo per difendere tutte le donne che quotidianamente subiscono abusi e che hanno bisogno di noi legislatori affinché gli Stati membri siano obbligati a punire gli autori di queste aggressioni in linea con la gravità del reato che hanno commesso ed erogando altresì un'assistenza alle vittime.</p>
      <p sl="es">Se si pensa che, secondo quanto indicano le stime, una donna su quattro in Europa ha subito violenza di genere almeno una volta nella vita e che lo stesso dato è stato riscontrato per i bambini, non possiamo far altro che chiedere un maggior impegno, come ha riconosciuto la Commissione nel suo piano d'azione. Dobbiamo continuare ad insistere, sistematicamente, affinché le vittime siano protette, come abbiano fatto con l'ordine di protezione europeo per cui sono stata relatrice, e spero infatti che tale provvedimento entri in vigore quanto prima possibile.</p>
      <p sl="es">La relazione ha beneficiato di un grande consenso e di un grande sostegno fin dall'inizio. È stato così dimostrato che, quando affrontiamo la violenza domestica, che colpisce tutti i membri della famiglia, compresi i bambini, gli anziani, le donne e gli uomini, non dobbiamo lasciare spazio all'opportunismo politico, in quanto ci rende onore progredire verso una soluzione di questa piaga della società.</p>
      <p sl="es">Innanzi tutto dobbiamo denunciare e poi dobbiamo passare al lavoro concreto, in quanto, per avendo dedicato decenni a parlare della violenza di genere, non siamo riusciti a ridurre il numero delle vittime. Forse stiamo commettendo degli errori e quindi è arrivato il momento di lasciare da parte la demagogia per passare dalle parole ai fatti. Dobbiamo erogare un'assistenza più fruibile e applicare le norme di cui le donne hanno bisogno per vivere dignitosamente e in sicurezza.</p>
      <p sl="es">Vorrei che le vittime sappiano che sarò sempre qui a parlare in loro vece fino al giorno in cui, lavorando insieme, riusciremo a sconfiggere questo terribile nemico, che purtroppo mette fine alla vita di così tante vittime innocenti.</p>
      <p sl="es">Adesso basa. Non possiamo andare avanti così. E chiedo a tutti di unirvi a me in questo motto.</p>
    </intervention>
    <intervention id="1-121-000" speaker_id="28153" name="Britta THOMSEN" is_mep="True" mode="spoken" nationality="Denmark" birth_date="23-01-1954" birth_place="Aalborg" p_group="Group of the Progressive Alliance of Socialists and Democrats in the European Parliament" m_state="DK">
      <p sl="da">a nome del gruppo S&amp;D. – Signor Presidente, una donna europea su quattro è vittima di violenza. Oltre una donna su 10 è vittima di aggressioni sessuali, e anche i bambini sono travolti da questa violenza. Il 26 per cento dei bambini infatti avrebbero subito violenza fisica nell'infanzia.</p>
      <p sl="da">Queste cifre mostrano che l'Europa ha un grave problema per cui è necessario intervenire. Non possiamo più chiudere gli occhi dinanzi a questa situazione. Non posso più tollerare di sentire altre storie di donne cui è stato gettato acido in faccia dal marito o dal fidanzato o che vengono sfigurate e mutilate. Ho sentito le storie più agghiaccianti di molte donne, e ciascuna di esse lascia una macchia di vergogna sulla storia europea.</p>
      <p sl="da">L'Unione europea deve intervenire adesso ed arrestare la violenza. Per questa ragione è così importante la relazione sulla violenza contro le donne di cui stiamo discutendo oggi. Stiamo inviando un segnale al mondo esterno, affermando che il Parlamento europeo considera la violenza di genere una violazione dei diritti umani fondamentali.</p>
      <p sl="da">Pertanto la Commissione deve reagire subito. Serve una direttiva, una direttiva in grado di fermare la violenza contro le donne. Per mettervi fine deve essere dispiegato uno sforzo coordinato e composito. Dobbiamo garantire la sicurezza delle vittime e fornire loro la protezione migliore possibile, assicurando altresì che non vi siano luoghi in Europa in cui è possibile evitare di essere puniti per la violenza contro le donne e, soprattutto, dobbiamo ovviamente compiere un grandissimo sforzo sul versante della prevenzione. La violenza non è una faccenda privata. Possiamo debellarla solamente intervenendo sul piano politico.</p>
    </intervention>
    <intervention id="1-122-000" speaker_id="34234" name="Antonyia PARVANOVA" is_mep="True" mode="spoken" nationality="Bulgaria" birth_date="26-04-1962" birth_place="Dobrich" p_group="Group of the Alliance of Liberals and Democrats for Europe - Vice" m_state="BG">
      <p sl="en">a nome del gruppo ALDE. – Grazie, signor Presidente. Prima di tutto desidero ringraziare la relatrice per il grande lavoro svolto insieme a tutti colleghi per la determinazione che hanno mostrato persistendo nella lotta contro la violenza di genere.</p>
      <p sl="en">La relazione testimonia che per il Parlamento europeo è necessario e al contempo urgente mettere in atto un'azione immediata per combattere la violenza contro le donne. La Commissione deve riconoscere che tutte le argomentazioni puntano all'introduzione di misure a livello europeo. Sappiamo che, nell'Unione, esistono discrepanze enormi nella legislazione dei vari Stati membri sull'azione di contrasto alla violenza contro le donne.</p>
      <p sl="en">L'anno scorso uno studio di fattibilità della direzione generale per la giustizia ha identificato le differenze che esistono in termini di accesso agli ordini di protezione, disponibilità dei servizi di sostegno, conoscenze tecniche e capacità dei funzionari pubblici preposti. Abbiamo rilevato segni di impegno per lo sradicamento di tutte le forme di violenza e per l'istituzione di un quadro politico efficiente sull'attuazione del programma di Stoccolma. Tuttavia, molti Stati membri non sono riusciti a varare normative efficienti per proteggere le donne contro tutte le forme di violenza e di discriminazione che esse subiscono ed ora rileviamo che i valori fondamentali dell'Unione non valgono per la metà dei suoi cittadini.</p>
      <p sl="en">Pertanto ora chiediamo alla Commissione di redigere una proposta legislativa specifica. Deve essere definita una serie di norme comuni da incorporare in un atto legislativo che si deve innestare in una strategia complessiva contro tutte le forme di violenza di genere. Questa strategia e l'iniziativa politica devono trovare un complemento in vaste attività di sensibilizzazione. Mi riferisco in particolare alla possibilità di indire un anno europeo contro tutte le forme di violenza contro le donne, per cui stiamo attualmente raccogliendo le firme dei cittadini.</p>
      <p sl="en">Infine, avendo riaffermato i principi fondanti previsti dal trattato e a fronte dell'impegno che è stato dichiarato dalla Commissione, oggi ci aspettiamo una risposta chiara sulle modalità e sui tempi entro cui l'Esecutivo intende proporre misure effettive a livello UE.</p>
    </intervention>
    <intervention id="1-123-000" speaker_id="96726" name="Marije CORNELISSEN" is_mep="True" mode="spoken" nationality="Netherlands" birth_date="09-03-1974" birth_place="Leeuwarderadeel" p_group="Group of the Greens/European Free Alliance - Vice" m_state="NL">
      <p sl="en">a nome del gruppo Verts/ALE. – Signor Presidente, sono lieta che la lotta contro la violenza sulle donne sia una priorità sia per la Commissione europea sia per il Parlamento. In questo modo si profila un obiettivo comune da perseguire negli anni a venire.</p>
      <p sl="en">Spero che la relazione sia considerata un contributo importante al pacchetto sulle vittime che la Commissione ci ha promesso e auspico altresì che siffatto pacchetto, a sua volta, rappresenti una delle componenti della strategia europea globale in cui sia previsto il sostegno alle vittime, ma anche altri aspetti della lotta contro la violenza. Ad esempio, serve un livello minimo nei servizi di assistenza. Tutte le donne devono avere accesso alle case rifugio, all'assistenza legale gratuita e al sostegno psicologico. Dobbiamo, tra l'altro, proteggere anche le donne migranti che non hanno un permesso di soggiorno individuale e sono ancora più vulnerabili.</p>
      <p sl="en">La relazione tocca molti importanti aspetti e noi, in qualità di verdi, speriamo di poter votare a favore. Ma, se il considerando J ed il paragrafo 19, che definiscono la prostituzione come una violazione dei diritti umani senza nemmeno operare una distinzione tra prostituzione volontaria e prostituzione coatta, rimarranno nel testo, ci asterremo. Spero che non si debba arrivare a tanto e che sia possibile giungere ad una relazione supportata da un ampio sostegno da trasmettere alla Commissione e agli Stati membri come nostro contributo.</p>
    </intervention>
    <intervention id="1-124-000" speaker_id="96719" name="Andrea ČEŠKOVÁ" is_mep="True" mode="spoken" nationality="Czechia" birth_date="18-10-1971" birth_place="Praha" p_group="European Conservatives and Reformists Group" m_state="CZ">
      <p sl="cs">a nome del gruppo ECR. – Signor Presidente, accolgo con favore questa relazione d'iniziativa del Parlamento europeo. Gli Stati membri devono varare normative che sono essenziali per arrestare la violenza contro le donne. La violenza domestica è una grave forma di violenza contro le donne. Non è una faccenda familiare privata. I conservatori ed i riformisti europei si impegnano a sostenere la famiglia e, sopratutto i bambini. Il problema della violenza domestica si inserisce in tale contesto. Ha conseguenze deleterie per tutti i membri della famiglia, sopratutto per i bambini. I bambini che ripetutamente assistono a scene di violenza domestica spesso la accettano come forma di comportamento normale. Infatti, con tutta probabilità, essi sono destinati a commettere gli stessi gesti a scuola o più tardi nel corso della vita.</p>
      <p sl="cs">La violenza contro le donne, a mio parere, rispecchia e rafforza anche le disparità tra uomini e donne, quindi spesso pregiudica la posizione delle donne nella società. Le donne che subiscono violenza domestica solitamente diventano economicamente dipendenti e sono esposte alle pressioni psicologiche del proprio carnefice. Dobbiamo prestare la debita attenzione alla violenza domestica per poterla denunciare e per aiutare le vittime, che sono donne e bambini. Dobbiamo quindi sensibilizzare in merito a questa forma di violenza. Dobbiamo tenere un dibattito sociale su questo tema e dobbiamo approntare una campagna di prevenzione e di sensibilizzazione, visto che le donne spesso non vogliono parlare apertamente delle proprie esperienze traumatiche, in quanto temono per se stesse e per i propri figli. A questo proposito, sono altresì a favore dell'introduzione dell'ordine di protezione europeo, che, tra l'altro, può aiutare le vittime della violenza domestica a livello europeo, in quanto affonda le sue radici in una solida base giuridica.</p>
    </intervention>
    <intervention id="1-125-000" speaker_id="4466" name="Ilda FIGUEIREDO" is_mep="True" mode="spoken" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">a nome del gruppo GUE/NGL. – Signor Presidente, questa è una relazione importante che propone un nuovo approccio politico globale contro la violenza di genere, prevedendo misure concrete tra cui, in particolare, le procedure giudiziarie e un'azione preventiva e protettiva, l'attenzione per la necessità di garantire le condizioni per l'emancipazione delle donne, contrastando al contempo il lavoro precario, la disoccupazione e la povertà, in modo che le donne possano compiere le proprie scelte di vita liberamente. Purtroppo le donne attualmente non sono in grado di compiere le proprie scelte in autonomia e spesso sono costrette in situazioni di dipendenza, tra cui la prostituzione e gli atti di violenza domestica che altrimenti esse non riuscirebbero a tollerare.</p>
      <p sl="pt">È quindi giunto il momento di passare dalle parole ai fatti per mettere fine a questa violenza, che è chiaramente una delle forme più gravi di violazione dei diritti umani. La violenza di genere, che ha anche un forte impatto negativo sui bambini e che tende ad aggravarsi nei periodi di crisi economica e sociale, non può più essere accettata. Per tale motivo chiediamo alla Commissione e agli Stati membri di assumere misure concrete quanto prima possibile a difesa dei diritti delle donne e contro la violenza.</p>
    </intervention>
    <intervention id="1-126-000" speaker_id="96813" name="Barbara MATERA" is_mep="True" mode="spoken" nationality="Italy" birth_date="09-12-1981" birth_place="Foggia" p_group="Group of the European People's Party (Christian Democrats)" m_state="IT">
      <p sl="it">Signor Presidente, onorevoli colleghi, signora Commissario, la lotta contro tutte le forme di violenza alle donne costituisce una delle priorità della Presidenza ungherese dell'Unione europea.</p>
      <p sl="it">Chiedo dunque che vengano adottate misure a lungo termine nel settore politico, sociale e giuridico, affinché si possa eliminare la violenza di genere e raggiungere una vera parità fra i sessi. Sono stata promotrice, insieme ad altri colleghi di questo Parlamento, dell'istituzione di un "Anno europeo contro la violenza contro le donne" allo scopo di sensibilizzare i cittadini europei.</p>
      <p sl="it">Ritengo che il riconoscimento della Commissione europea nel Piano d'azione 2010-2015 di lottare con tutti i mezzi contro la violenza di genere sia un passo significativo che deve tradursi in azioni concrete. Attendiamo ancora il piano strategico che la Commissione europea ha annunciato di presentare quest'anno. Questo piano dovrebbe introdurre un pacchetto di misure legislative e pratiche in modo da garantire alle vittime di violenza un'adeguata protezione da parte di sistemi nazionali di giustizia criminale.</p>
      <p sl="it">In Europa si stima che tra il 20 e il 25% delle donne ha sofferto di violenza almeno una volta nella vita. Inoltre, è stimato che mezzo milione di donne che vivono in Europa hanno subito mutilazioni genitali femminili. Questi dati purtroppo sono in aumento, sono certamente allarmanti e preoccupanti e richiedono un intervento tempestivo da parte delle Istituzioni europee.</p>
      <p sl="it">La violenza contro le donne ha conseguenze nefaste sull'intera famiglia. Le madri perdono la loro funzione di infondere sicurezza ai propri figli e i bambini diventano vittime indirette della violenza. La violenza contro le donne è un fenomeno molto difficile da monitorare, in quanto spesso le donne che ne sono vittima si vergognano e hanno paura di denunciare alle autorità la violenza subita.</p>
      <p sl="it">Questo rende l'operato delle istituzioni più arduo ma al tempo stesso necessario. Allora dico anch'io, come la collega Jiménez-Becerril Barrio, "stop alla violenza contro le donne, stop subito!".</p>
    </intervention>
    <intervention id="1-127-000" speaker_id="28310" name="Edite ESTRELA" is_mep="True" mode="spoken" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Signor Presidente, in qualità di relatrice ombra mi congratulo con la relatrice per l'eccellente relazione che merita il sostegno del mio gruppo. È già stato detto che la violenza contro le donne rappresenta un grave attacco contro i diritti umani. È una grave violazione dei diritti umani. Sappiamo che le vittime della violenza sono costrette a rinunciare a molti dei propri diritti fondamentali e che sono vulnerabili ad ulteriori abusi.</p>
      <p sl="pt">Recentemente ho visitato una casa rifugio nel mio paese, il Portogallo, e ho parlato con diverse donne. Alcune hanno descritto una vita di sofferenze e, solo per il bene dei loro figli, hanno avuto il coraggio di denunciare il proprio assalitore. Altre hanno raccontato che i loro figli, una volta cresciti, hanno sporto denuncia, perché loro non avevano il coraggio di farlo. È inaccettabile che le vittime debbano lasciare le proprie case, portando via i figli dall'ambiente familiare, mentre l'aggressore rimane tranquillamente a casa sua.</p>
      <p sl="pt">Dobbiamo cambiare la legislazione in modo che le donne siano rispettate e affinché non continuino a subire violenza, vittime di situazioni che si ripercuotono negativamente su noi tutti. Si tratta infatti di un attacco alla stessa democrazia, in quanto queste donne vengono private dei loro diritti di cittadine. Dobbiamo pertanto combattere questa piaga insieme.</p>
    </intervention>
    <intervention id="1-128-000" speaker_id="23784" name="Janusz WOJCIECHOWSKI" is_mep="True" mode="spoken" nationality="Poland" birth_date="06-12-1954" birth_place="Rawa Mazowiecka" p_group="European Conservatives and Reformists Group" m_state="PL">
      <p sl="pl">Signor Presidente, quando si discute delle modalità per combattere la violenza contro le donne, generalmente si pensa alla violenza all'interno della famiglia o nell'ambito di una relazione personale. Inutile dire che siffatto tipo di violenza costituisce un atto grave e gli Stati membri devono assumere provvedimenti giuridici rigorosi per contrastarlo. Condivido infatti lo spirito della relazione Svensson su questo aspetto.</p>
      <p sl="pl">Ad ogni modo, desidero cogliere l'opportunità offerta dal dibattito per mettere in luce un diverso tipo di violenza che le donne subiscono non infrequentemente. Mi riferisco alla violenza inflitta dallo Stato per cui i bambini vengono allontanati dalla madre, cosa che accade sempre più spesso. Portare via un figlio è la peggiore violenza possibile che può essere inflitta ad una madre, un fatto che talvolta accade per motivi assolutamente futili. Sono a conoscenza di casi drammatici in Polonia in cui i bambini vengono allontanati dalla madre, in quanto la donna viene accusata di pregare troppo. Vi sono situazioni in cui i bambini vengono allontanati perché i genitori sono poveri. Invece di aiutare la famiglia, i bambini sono dati in affidamento o viene tolta la patria e potestà. Vi sono anche casi drammatici in cui i bambini vengono allontanati dalla madre a causa di controversie tra genitori. È assolutamente tragico quando i bambini vengono prelevati dalla polizia, dagli assistenti sociali o dai funzionari del tribunale.</p>
      <p sl="pl">Il valore della famiglia si sta perdendo in Europa e lo Stato interferisce sempre più nella vita familiare. Spesso si produce così una violenza sancita dallo Stato che danneggia i genitori e, soprattutto, i bambini. Allontanare i bambini dalla mamma o allontanare la mamma dai figli – poiché sono queste le due facce della medaglia – deve essere l'ultima possibilità nei casi in cui il bambino viene abusato o subisce violenza. Mai in alcun caso i bambini devono essere allontanati a causa della povertà. Le famiglie e le donne in ambito familiare devono ricevere un sostegno complessivo e bisogna evitare di recidere i legami familiari, poiché spesso la cura è peggiore della malattia.</p>
    </intervention>
    <intervention id="1-129-000" speaker_id="96770" name="Joanna Katarzyna SKRZYDLEWSKA" is_mep="True" mode="spoken" nationality="Poland" birth_date="17-02-1977" birth_place="Łódź" p_group="Group of the European People's Party (Christian Democrats)" m_state="PL">
      <p sl="pl">Signor Presidente, sono lieta che il Parlamento europeo nella presente tornata adotterà una relazione che fissa un approccio sfaccettato sul tema della violenza contro le donne. Partendo da una definizione ampia di violenza contro le donne, si contribuirà a contrastare il problema. Senza dubbio si possono realizzare risultati tangibili solo se verranno assunte misure integrate a vari livelli – sul piano politico, sociale, giuridico ed educativo. Ad ogni modo, siamo ancora in attesa di una proposta di direttiva che verta esclusivamente sulla lotta contro la violenza e spero che la Commissione europea prossimamente vi provveda.</p>
      <p sl="pl">Vorrei concludere esprimendo altre due considerazioni. È assolutamente importante che la violenza contro le donne sia percepita come un reato, non solo dalla prospettiva delle stesse donne, o in relazione all'unità sociale della famiglia, ma devono risultare chiari anche i costi aggiuntivi che si ripercuotono sulla società nel suo insieme, come in effetti accade sempre più spesso. In secondo luogo, nel corso del dibattito su questo tema, non dobbiamo concentrarci solamente sulla lotta contro la violenza, ma dobbiamo contrastare anche le varie dimensioni del fenomeno. Bisogna combattere gli stereotipi e condannare l'accettazione sociale della violenza contro le donne, cercando di cambiare il modo in cui vengono cresciuti i bambini affinché le generazioni future di giovani possano credere in una parità autentica tra donne e uomini, mettendola effettivamente in pratica.</p>
      <p sl="pl">Porgo le mie congratulazioni all'onorevole Svensson per la relazione, che solleva una questione estremamente importante e sensibile per la società, ovverosia la violenza contro le donne. Sono certa che le parole espresse oggi saranno seguite da azioni concrete e che non ci limiteremo a parlare della violenza contro le donne, ma interverremo fattivamente per difenderle. Grazie molte.</p>
    </intervention>
    <intervention id="1-130-000" speaker_id="28171" name="Emine BOZKURT" is_mep="True" mode="spoken" nationality="Netherlands" birth_date="09-08-1967" birth_place="Zaandam" p_group="Group of the Progressive Alliance of Socialists and Democrats in the European Parliament" m_state="NL">
      <p sl="nl">Signor Presidente, nel programma di Stoccolma la Commissione ha affermato che si avvarrà di tutti i mezzi possibili per combattere la violenza contro le donne. Tuttavia, al momento non è ancora stata approntata alcuna strategia complessiva, benché sia necessario agire con urgenza.</p>
      <p sl="nl">La sicurezza è un bene importante, soprattutto per i più vulnerabili. Lo stesso vale anche per un gran numero di donne che ancora sono vittima di matrimoni combinati, delitti d'onore e mutilazioni genitali. Queste deleterie pratiche tradizionali colpiscono quotidianamente molte ragazze e molte donne in Europa. Servono quindi risorse adeguate per affrontare questo genere di violenza. A tale scopo bisogna effettuare delle inchieste e bisogna assegnare un'attenzione particolare alle vittime.</p>
      <p sl="nl">La Commissione deve approntare una strategia europea quanto prima possibile per combattere la violenza contro le donne, una strategia che verta soprattutto sulle pratiche tradizionali che arrecano danno. Oggi e non domani, e non nel 2012 o nel 2013. È quindi inaccettabile che uno strumento così importante come l'ordine di protezione europeo non sia ancora stato messo in atto. La sicurezza della persona non può e non deve fermarsi alla frontiera.</p>
    </intervention>
    <intervention id="1-131-000" speaker_id="96786" name="Tadeusz CYMAŃSKI" is_mep="True" mode="spoken" nationality="Poland" birth_date="06-06-1955" birth_place="Nowy Staw" p_group="European Conservatives and Reformists Group" m_state="PL">
      <p sl="pl">Signor Presidente, a partire dalle osservazioni formulate dagli oratori che mi hanno preceduto e dalla stessa relazione Svensson, prima di tutto dobbiamo ribadire che la violenza contro le donne è ancora una caratteristica della nostra società. Uno dei principali motivi per cui il fenomeno persiste è la condizione materiale di inferiorità delle donne e le discriminazioni economiche che questa categoria subisce nel corso della carriera, un accesso più limitato al mercato del lavoro, una retribuzione più bassa e meno prestazioni previdenziali. Sono le donne che si fanno carico delle conseguenze della maternità e che si sobbarcano l'onore di crescere i figli. La previdenza sociale in questo ambito è insufficiente in molti paesi europei.</p>
      <p sl="pl">Nel corso della vita lavorativa, in particolare, quando vanno in pensione, a fronte di questi fattori le donne si devono affidare alla buona volontà del coniuge e dei sistemi di previdenza sociale. È una situazione fortemente ingiusta e deve essere contrastata unanimemente. Per tale ragione è così importante proporre che le donne siano pienamente retribuite per il tempo che dedicano alla maternità e all'accudimento dei figli. Si tratta di un aspetto particolarmente importante oggi nel contesto della crisi demografica in Europa.</p>
      <p sl="pl">Le misure volte a garantire pari opportunità economiche alle donne possono contribuire ad eliminare o a ridurre la violenza contro di esse. La dipendenza economica delle donne dagli uomini è uno dei molti motivi che stanno alla base della passività delle donne, della sottomissione e anche, in un certo senso all'accettazione del fenomeno della violenza. È abbondantemente giunto il momento di mettere fine a questa situazione. Il Parlamento europeo ha grandi possibilità di migliorare la situazione, soprattutto nei paesi in cui le donne si trovano in una condizione particolarmente difficile a causa della povertà diffusa. Questo messaggio è molto importante e sono grato ai fautori della relazione che hanno identificato il problema e che hanno attivamente assunto misure per risolverlo.</p>
    </intervention>
    <intervention id="1-132-000" speaker_id="23866" name="Edit BAUER" is_mep="True" mode="spoken" nationality="Slovakia" birth_date="30-08-1946" birth_place="Šamorín" p_group="Group of the European People's Party (Christian Democrats)" m_state="SK">
      <p sl="hu">Signor Presidente, anch'io ringrazio la relatrice per la relazione che verte su un importante problema sociale. In Europa ci siamo abituati al fatto che molto spesso le cose si muovono laddove sussiste un interesse economico. Tengo ad enfatizzare, in particolare, che il testo afferma che la violenza contro le donne provoca danni che si aggirano sull'ordine di miliardi ogni anno. La violenza è presente a tutti i livelli: tra i poveri e tra i ricchi, tra le persone con un basso grado di istruzione e i laureati. Inoltre va anche detto che ogni hanno diverse centinaia di donne sono vittima di reati commessi all'interno della famiglia.</p>
      <p sl="hu">È apparsa in Europa una forma di violenza senza precedenti, come è già stato indicato in questa sede. La mutilazione genitale insieme ai delitti d'onore stanno assumendo proporzioni allarmanti nel continente. Ovviamente vorremmo fosse introdotta una normativa europea per superare la violenza contro le donne. Ad ogni modo, sappiamo benissimo che è quasi impossibile vista la mancanza di una base giuridica. Però possiamo approntare una strategia europea comune. Pur non potendo armonizzare gli ordinamenti giuridici, chiaramente, lo scambio di buone prassi può costituire un aiuto significativo in questo ambito. La relazione inoltre rileva che vi sono atti violenti che non vengono riconosciuti come tali in certi sistemi giuridici. La cooperazione può portare a dei progressi in futuro, ma la cooperazione assumere efficacia primariamente grazie alla strategia europea che è estremamente necessaria. Grazie molte.</p>
    </intervention>
    <intervention id="1-133-000" speaker_id="96917" name="Silvia COSTA" is_mep="True" mode="spoken" nationality="Italy" birth_date="12-06-1949" birth_place="Firenze" p_group="Group of the Progressive Alliance of Socialists and Democrats in the European Parliament" m_state="IT">
      <p sl="it">Signor Presidente, onorevoli colleghi, ringrazio la relatrice Svensson. Sappiamo che la violenza su donne e bambini è in aumento in tutta Europa. Per questo sollecitiamo la Commissione a presentare una proposta, come d'altra parte ha già promesso, per una strategia sulla violenza contro le donne entro il 2011, che sia onnicomprensiva, cioè che comprenda anche la violenza domestica e le mutilazioni genitali, ma anche alcune forme più sommerse. Penso alla grave discriminazione e al mobbing nei posti di lavoro contro donne incinte o che intendono sposarsi con richieste preventive di dimissioni, come avviene nel mio paese, e che non costituisce più un reato come era in passato. Penso altresì all'induzione vera e propria della violenza perpetrata tramite i media e la pubblicità.</p>
      <p sl="it">Dopo la direttiva sulla tratta degli esseri umani e quella che attendiamo sulle vittime della violenza, annunciata dal Commissario Malmström, penso che nel trattato di Lisbona ci siano le basi per arrivare a una maggiore armonizzazione delle normative nel riconoscimento fra gli Stati membri dell'importanza del reato della violenza contro le donne e i minori come violenze specifiche, definendo anche standard essenziali di servizi di consulenza, assistenza legale e protezione per donne e minori, anche in collaborazione con le ONG, nonché statistiche costanti e confrontabili con analisi d'impatto delle forme di prevenzione e di contrasto da parte degli Stati membri sulla riduzione della violenza.</p>
      <p sl="it">Penso, sotto questo profilo, che esista una volontà comune del Parlamento – anch'io ho sottoscritto la dichiarazione scritta – di definire un anno di riflessione di tutta l'Europa sul tema della violenza e penso che in questo il Parlamento possa dare una voce molto forte e molto autorevole.</p>
    </intervention>
    <intervention id="1-134-000" speaker_id="5956" name="Regina BASTOS" is_mep="True" mode="spoken" nationality="Portugal" birth_date="04-11-1960" birth_place="Veiros-Estarreja" p_group="Group of the European People's Party (Christian Democrats)" m_state="PT">
      <p sl="pt">Signor Presidente, signora Commissario, onorevoli colleghi, la violenza contro le donne costituisce una grave violazione dei diritti umani, come abbiamo già affermato tutti. È un problema antico e globale, che colpisce paesi culturalmente e geograficamente diversi, con diversi gradi di sviluppo. Il fenomeno spesso si associa alle famiglie disfunzionali, famiglie che si situano negli strati sociali ed economici più marginali. Però, a dire il vero, esso colpisce molte famiglie a prescindere dal grado di istruzione, dalla posizione economica o sociale.</p>
      <p sl="pt">È stato calcolato che quasi un quinto delle donne in Europa sono state vittime di atti di violenza fisica almeno una volta nel corso della vita adulta. La priorità pertanto deve essere quella di fornire sostegno alle donne che subiscono violenza, e la relazione contiene una serie di iniziative volte a centrare i seguenti obiettivi. Principalmente deve essere garantita un'assistenza legale alle vittime, bisogna effettuare inchieste penali più incisive e più efficaci, bisogna mettere in atto misure importanti per creare case rifugio per le vittime ed istituire un numero di emergenza, bisogna introdurre sanzioni deterrenti proporzionate alla gravità del reato.</p>
      <p sl="pt">I danni alla salute fisica e mentale delle donne che subiscono violenza sono incalcolabili, ma anche la società paga un prezzo molto alto. Pertanto per contrastare il fenomeno, è necessaria una mobilitazione politica e sociale. Dopo tutto si tratta di garantire parità e sviluppo. Per tale motivo è opportuno indire un anno europeo sulla lotta alla violenza contro le donne, in quanto servirà per incrementare la sensibilizzazione su questa terribile piaga presso l'opinione pubblica europea.</p>
    </intervention>
    <intervention id="1-135-000" speaker_id="96681" name="Vilija BLINKEVIČIŪTĖ" is_mep="True" mode="spoken" nationality="Lithuania" birth_date="03-03-1960" birth_place="Linkuva" m_state="LT">
      <p sl="lt">Signor Presidente, ringrazio l'onorevole Svensson per aver stilato una relazione eccellente. Le vere e proprie violazioni dei diritti delle donne e la violenza contro le donne che vengono messe in luce dalla relatrice mostrano ancora una volta che siamo in presenza di violazioni dei diritti fondamentali della persona che travalicano i confini geografici, economici, culturali e sociali.</p>
      <p sl="lt">Ai sensi del piano d'azione che attua il programma di Stoccolma adottato l'anno scorso, la Commissione deve urgentemente redigere una strategia per combattere la violenza contro le donne e quindi chiedo all'Esecutivo di intraprendere un'azione concreta quanto prima possibile e di presentarla.</p>
      <p sl="lt">La violenza di genere comprende l'abuso sessuale, la tratta di esseri umani, i matrimoni combinati e la mutilazione genitale. Siffatti crimini violenti hanno un impatto enorme e arrecano un danno irreparabile alla salute fisica e mentale delle donne. Pertanto chiedo agli Stati membri di garantire una formazione migliore agli operatori sanitari, agli assistenti sociali e alle autorità giudiziarie e di polizia come pure una cooperazione coordinata affinché queste figure possano rispondere professionalmente dinanzi ai casi di violenza contro le donne.</p>
      <p sl="lt">Ringrazio la signora Commissario, anche se non è più in Aula, per il finanziamento e per il sostegno prestato alle organizzazioni non governative al fine di contrastare la violenza contro le donne e ricordo che nel corso delle crisi economiche e finanziarie i casi di violenza aumentano ancor più. Pertanto non si può ridurre il finanziamento in questo ambito.</p>
    </intervention>
    <intervention id="1-136-000" speaker_id="23868" name="Monika BEŇOVÁ" is_mep="True" mode="spoken" nationality="Slovakia" birth_date="15-08-1968" birth_place="Bratislava" m_state="SK">
      <p sl="sk">Signor Presidente, pur avendo attirato l'attenzione sulla violenza contro le donne e sulla violazione dei loro diritti da diversi decenni ormai, non si è rivelato possibile arrestare questa indegna forma di reato. Le varie forme di violenza contro le donne, oltre a danneggiare le donne stesse, danneggiano anche le famiglie. La vita familiare spesso perde significato, in quanto non garantisce più un senso di sicurezza e di protezione. I bambini che vivono la violenza in casa, in un certo senso, sono anch'essi vittime. Dobbiamo quindi assegnare attenzione a livello europeo al rischio di esposizione delle donne e dei bambini alla violenza domestica.</p>
      <p sl="sk">Nel caso delle donne più anziane o delle donne che sono fisicamente o mentalmente più deboli, il problema dell'auto-difesa e della protezione dei loro interessi è ancora più complicato. Le donne sono altresì esposte ad abusi di genere mediante varie forme di violazione delle libertà personali, visto che la tratta di esseri umani a scopo sessuale, in particolare, è uno dei più gravi problemi che affliggono l'intera società.</p>
      <p sl="sk">È pertanto fondamentale esercitare pressioni affinché i procedimenti giudiziari siano più efficaci e garantiscano che le sanzioni inflitte siano commisurate alla gravità del reato. È essenziale assumere provvedimenti per prevenire queste gravi violazioni dei diritti umani e delle libertà e assicurare alle donne europee una vita dignitosa.</p>
    </intervention>
    <intervention id="1-137-000" speaker_id="96668" name="Seán KELLY" is_mep="True" mode="spoken" nationality="Ireland" birth_date="26-04-1952" birth_place="Killarney" m_state="IE">
      <p sl="ga">Signor Presidente, desidero parlare di due temi: la violenza contro le donne ed il ruolo degli uomini che lavorano presso gli alberghi.</p>
      <p sl="en">È assolutamente inaccettabile che il 25 per cento delle donne abbiano subito violenza. Emerge pertanto la necessità di allestire un programma educativo tra i giovani maschi, in particolare, sulla gestione della rabbia e sul rispetto delle donne in modo da sradicare totalmente l'idea di alzare le mani su una donna sia totalmente, che invece in taluni casi sembra essere una cosa normale, come spesso viene presentata nei film, in alcune culture e, purtroppo, in certe case.</p>
      <p sl="en">Il secondo argomento che voglio affrontare è il ruolo degli uomini che lavorano presso gli alberghi. Il motivo è che una mia amica, una ragazza bellissima, Michaela Harte, è stata uccisa alle Mauritius in luna di miele, dopo essere entrata nella sua stanza mentre alcuni dipendenti stavano cercando di svaligiarla. Se fosse accaduto l'inverso, ovvero se fosse entrato un uomo e se i ladri fossero stati donne, il rischio di perdere la vita sarebbe stato notevolmente inferiore. Bisogna guardare al rischio e alla probabilità. Deve essere esaminata la questione dell'accesso alle stanze, specialmente quelle occupate da donne, da parte del personale maschile.</p>
    </intervention>
    <intervention id="1-139-000" speaker_id="29579" name="Marc TARABELLA" is_mep="True" mode="spoken" nationality="Belgium" birth_date="11-03-1963" birth_place="Ougrée" m_state="BE">
      <p sl="fr">Signor Presidente, signora Commissario, onorevoli colleghi, esprimo apprezzamento per la relazione stilata dalla nostra presidente, onorevole Svensson, che mette in luce la necessità di considerare tutte le forme di violenza come reati sanzionabili ai sensi del diritto penale.</p>
      <p sl="fr">In linea generale, apprezzo particolarmente il fatto che l'Unione europea sia composta da Stati con culture nazionali e con tradizioni varie e diverse, ma quando si tratta di violenza, sono inorridito per le differenze di trattamento che attualmente esistono.</p>
      <p sl="fr">Basti pensare allo stupro. Benché sia sanzionato in tutti gli ordinamenti penali, non viene definito allo stesso modo in tutti gli Stati membri. In Lettonia non viene riconosciuto lo stupro all'interno del rapporto matrimoniale. A Malta lo stupro di un uomo da parte di un altro uomo non esiste. In Slovacchia essere stuprati con un oggetto non è considerato stupro. Pertanto vi sono donne, uomini e bambini cui è stata distrutta la vita e che non rientrano nelle definizioni. Banalizzare la definizione di reato equivale a banalizzare le vittime stesse e la loro sofferenza. Pertanto chiedo alla Commissione di sviluppare urgentemente una strategia contro tutte le forme di violenza.</p>
    </intervention>
    <intervention id="1-140-000" speaker_id="96870" name="Gesine MEISSNER" is_mep="True" mode="spoken" nationality="Germany" birth_date="22-02-1952" birth_place="Uelzen" p_group="Group of the Alliance of Liberals and Democrats for Europe" m_state="DE">
      <p sl="de">Signor Presidente, nel dibattito è emerso molto chiaramente che la violenza contro le donne non è un reato minore. È palesemente una violazione dei diritti umani. È già stato detto che anche i bambini spesso sono vittime indirette della violenza contro le donne. Ma possono anche essere travolti direttamente nella violenza contro le donne, perché la causa principale dei casi di bambini nati morti e degli aborti spontanei si riconduce alla violenza contro le donne. Il fenomeno non si limita alla questione della violenza domestica. C'è anche la prostituzione coatta, i delitti d'onore – in cui non vi è assolutamente nulla di onorevole – la tratta degli esseri umani, la mutilazione genitale e molto altro.</p>
      <p sl="de">La relazione, di cui sono molto grata all'onorevole Svensson, ha preso le mosse non solo dal fatto che nel contesto della relazione sull'uguaglianza è emerso che anche l'uguaglianza è messa seriamente a repentaglio a causa della violenza contro le donne, ma anche perché, grazie al trattato di Lisbona, ora abbiamo la possibilità di varare una direttiva e di istituire un quadro giuridico comune in Europa. Si tratta di una normativa che è urgentemente necessaria per compiere dei progressi in questo ambito, perché il problema ha carattere transnazionale e va contrastato.</p>
    </intervention>
    <intervention id="1-141-000" speaker_id="97016" name="Angelika WERTHMANN" is_mep="True" mode="spoken" nationality="Austria" birth_date="07-11-1963" birth_place="Schwarzach" p_group="Non" m_state="AT">
      <p sl="de">Signor Presidente, la violenza contro le donne assume molte forme e rimane un problema di carattere internazionale che la comunità internazionale non è ancora riuscita ad affrontare. Il ricorso alla violenza compromette la salute, la dignità, la sicurezza e l'autonomia delle vittime. Pertanto le donne colpite hanno meno possibilità di prendere parte alla vita sociale e alla vita lavorativa.</p>
      <p sl="de">Inoltre basti pensare ai costi per capire che la violenza contro le donne è anche un problema sociale, ad esempio, nei settori della sanità e della giustizia. Le donne sono più a rischio all'interno delle proprie mura domestiche. La causa più comune di lesioni per le donne è la violenza domestica.</p>
      <p sl="de">La violenza contro le donne, a prescindere dalla forma che assume, non è un reato minore. L'Unione europea deve quindi sottoscrivere la convenzione sull'eliminazione di tutte le forme di violenza contro le donne delle Nazioni Unite.</p>
    </intervention>
    <intervention id="1-142-000" speaker_id="28178" name="Miroslav MIKOLÁŠIK" is_mep="True" mode="spoken" nationality="Slovakia" birth_date="11-09-1952" p_group="Group of the European People's Party (Christian Democrats)" m_state="SK">
      <p sl="sk">Signor Presidente, l'esposizione della persona a qualsiasi forma di violenza ha grandi conseguenze distruttive per la famiglia e per la società e, soprattutto, deve essere condannata laddove viene commessa contro donne e bambini. Ad ogni modo, è allarmante che la violenza domestica sia la causa principale degli aborti spontanei o dei casi di bambini nati morti e quindi chiedo che siano assegnate tutte le risorse disponibili del diritto penale per l'effettiva soppressione e per la prevenzione della violenza fisica.</p>
      <p sl="sk">Mi preme attirare l'attenzione sulla necessità urgente di proteggere le donne, soprattutto quelle povere, dalla cosiddetta maternità surrogata. Dietro il pretesto della solidarietà, la maternità surrogata espone le donne allo sfruttamento fisico e persino all'abuso e si pone nettamente in contrasto con il divieto sulla tratta degli esseri umani e sulle parti del corpo umano. La dignità, l'intimità e il corpo della donna vengono degradati in questo modo e diventano oggetto di sordidi contratti di affitto nel mercato internazionale del traffico umano.</p>
    </intervention>
    <intervention id="1-143-000" speaker_id="95281" name="Viorica DĂNCILĂ" is_mep="True" mode="spoken" nationality="Romania" birth_date="16-12-1963" birth_place="Roşiori de Vede" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Signor Presidente, sebbene gli atti di violenza contro le donne sono gli atti di violenza più commessi al mondo, sono ancora quelli che con meno probabilità vengono puniti, a prescindere dal luogo in cui vengono commessi, ossia nelle zone di conflitto piuttosto che nei paesi democratici. Vi sono regioni nel mondo in cui la violenza contro le donne assume ogni forma possibile: stupro, tratta sessuale, matrimoni combinati, omicidio, rapimenti per motivi religiosi o criminosi, prostituzione coatta, per non parlare della violenza all'interno della famiglia o da parte di ex compagni. Inoltre l'età delle ragazze che subiscono violenza segna un costante calo.</p>
      <p sl="ro">Gli Stati membri devono adoperarsi maggiormente a livello UE per fornire statistiche nazionali complete che riguardino, in misura più ampia, la violenza di genere e per migliorare la raccolta dei dati su questo tema allo scopo di trovare le soluzioni più idonee per punire i colpevoli.</p>
      <p sl="ro">Trovo inoltre opportuna la proposta di istituire un osservatorio sulla violenza contro le donne nell'ambito dell'Istituto europeo per l'uguaglianza di genere in stretta cooperazione con l'Agenzia europea per i diritti fondamentali.</p>
    </intervention>
    <intervention id="1-144-000" speaker_id="96825" name="Norica NICOLAI" is_mep="True" mode="spoken" nationality="Romania" birth_date="27-01-1958" birth_place="Sinaia" p_group="Group of the European People's Party (Christian Democrats)" m_state="RO">
      <p sl="ro">Signor Presidente, in qualità di relatrice ombra, mi congratulo con la relatrice e mi limiterò ad esprimere solo due considerazioni.</p>
      <p sl="ro">È arrivato per noi il momento di andare oltre l'approccio superficiale verso il problema, poiché la mancanza di statistiche, la mancanza di normative coerenti sulla criminalizzazione di tale atto negli Stati membri, la mancanza di preoccupazione per questa materia, oltre alle dichiarazioni generiche che vengono rilasciate, confermano è questo tema in effetti viene affrontato superficialmente nell'Unione europea. Per questo motivo serve una direttiva.</p>
      <p sl="ro">I costi economici non sono stati analizzati molto approfonditamente, purtroppo né in questa relazione né in altri documenti sul fenomeno, perché il problema, che attualmente viene esacerbato dalla crisi economica, presuppone costi finanziari ragguardevoli per il bilancio nazionale dell'ordine di centinaia di milioni di euro. È arrivato il momento di quantificare questi costi, cercando di rispondere a questa situazione, non solo mediante i mezzi finanziari, ma anche mediante strumenti giuridici idonei per affrontare il problema.</p>
    </intervention>
    <intervention id="1-145-000" speaker_id="96661" name="Krisztina MORVAI" is_mep="True" mode="spoken" nationality="Hungary" birth_date="22-06-1963" birth_place="Budapest" p_group="Non" m_state="HU">
      <p sl="hu">Signor Presidente, mi congratulo con la relatrice per l'eccellente documento che ha stilato. Sono orgogliosa di essere stata io in Ungheria a scrivere i primi due libri sul fenomeno della violenza contro le donne circa 15 anni fa. Sono meno orgogliosa del fatto che non sia cambiato praticamente nulla in questo ambito da allora. Incontestabilmente non c'è e non ci può essere alcuna normativa uniforme nell'UE, mentre buona parte del denaro dei contribuenti confluisce nella prevenzione e nei programmi di assistenza.</p>
      <p sl="hu">Vorrei chiedere principalmente alla signora Commissario come viene controllata la spesa in relazione a questi fondi. Ho un suggerimento: invece di chiedere ai governi, bisogna chiedere alle donne che hanno subito abusi. Ad esempio, bisogna chiedere alle donne che hanno subito abusi e che sono state accolte nelle case rifugio di descrivere l'aiuto che hanno ricevuto e l'atteggiamento delle autorità nel loro caso o bisogna chiedere alle ragazze e alle donne che soffrono sulla strada a Budapest o ad Amsterdam e che sperano di poter sfuggire all'inferno della prostituzione, di descrivere il tipo di aiuto che hanno avuto dallo Stato o dal governo.</p>
    </intervention>
    <intervention id="1-146-000" speaker_id="96823" name="Petru Constantin LUHAN" is_mep="True" mode="spoken" nationality="Romania" birth_date="19-03-1977" birth_place="Jud. Suceava" p_group="Group of the European People's Party (Christian Democrats)" m_state="RO">
      <p sl="ro">Signor Presidente, come è stato chiaramente indicato anche nella relazione, gli sforzi profusi per ridurre la violenza contro le donne devono essere sostenuti su due fronti: a livello di Stati membri e mediante misure e programmi gestiti direttamente dalla Commissione europea.</p>
      <p sl="ro">È del tutto fondamentale continuare con il programma Daphne ed incoraggiare la partecipazione degli Stati membri che hanno assistito ad un aumento di questa forma di violenza nell'attuale situazione economica difficile. Oggigiorno molti si trovano alle prese con problemi psicologici che talvolta scatenano la violenza. È vitale impartire una formazione al personale delle autorità di polizia dell'Unione europea come base per garantire che le indagini siano svolte adeguatamente, con una buona comprensione della questione e dell'impatto che la violenza produce sulle donne. Siffatto aspetto è altresì supportato nell'ambito del programma di Stoccolma.</p>
      <p sl="ro">Infine lo sforzo politico deve essere sorretto dal sostegno finanziario ed il programma Daphne può fornire un quadro idoneo a questo scopo.</p>
    </intervention>
    <intervention id="1-147-000" speaker_id="96998" name="Evelyn REGNER" is_mep="True" mode="spoken" nationality="Austria" birth_date="24-01-1966" birth_place="Wien" m_state="AT">
      <p sl="de">Signor Presidente, signora Commissario, quando si tratta di argomenti che attengono alla parità, l'Unione europea è stata ed è in prima linea. È altresì in prima linea nella lotta alla violenza contro le donne.</p>
      <p sl="de">A parte la sua natura spregevole, la violenza contro le donne costa. La relazione afferma che il costo annuo di questa violenza si aggira sui 33 miliardi di euro. Questa stima dovrebbe sgonfiare le argomentazioni di chi sostiene che il catalogo di misure che è stato istituito è destinato ovviamente ad avere un costo. Tale catalogo è però necessario. La formazione per i funzionari di polizia, per i giudici, per il personale medico, tutti questi elementi sono contenuti nella relazione e ringrazio la relatrice.</p>
      <p sl="de">Tuttavia, intravedo, per così dire, il pelo nell'uovo e mi preme metterlo in luce. Deve essere assegnata particolare attenzione alla violenza sul posto di lavoro. È importante predisporre una formulazione più specifica anche su questo tema.</p>
    </intervention>
    <intervention id="1-148-000" speaker_id="28352" name="Zuzana ROITHOVÁ" is_mep="True" mode="spoken" nationality="Czechia" birth_date="30-01-1953" birth_place="Praha" p_group="Group of the European People's Party (Christian Democrats)" m_state="CZ">
      <p sl="cs">Signor Presidente, quando i media puntano i riflettori sui casi di donne e di bambini che hanno subito violenza, ci chiediamo sempre come hanno fatto le persone loro vicine a non sapere nulla per così tanto tempo. La strategia proposta dalla Commissione sulla lotta alla violenza domestica deve quindi prevedere dei meccanismi diagnostici specifici che siano obbligatori per le strutture sanitarie e anche per gli assistenti sociali affinché sia possibile erogare rapidamente un'assistenza alle vittime. La violenza che trova la sua giustificazione in rituali religiosi deve essere severamente punita, questa misura insieme ad una cultura di sensibilizzazione, che comprenda una formazione per i giudici, è destinata a favorire una tolleranza zero nella società in merito alla violenza contro le donne, compresa la mutilazione degli organi femminili. La strategia deve prevedere altresì un servizio legale gratuito e un'assistenza sociale per le vittime della violenza. Desidero ringraziare l'onorevole Svensson per la relazione molto particolareggiata, ma voterò contro parte del considerando J, perché promuove il diritto delle donne di uccidere il proprio feto, ed è questa una pratica cui mi oppongo.</p>
    </intervention>
    <intervention id="1-149-000" speaker_id="photo_generic" name="Cecilia Malmström" is_mep="True" mode="spoken">
      <p sl="en">membro della Commissione. – Signor Presidente, ringrazio i deputati per questo importante dibattito su una materia che palesemente sta a cuore a molti di noi. Reitero i miei ringraziamenti alla relatrice e ai relatori ombra per l'importante documento che hanno stilato.</p>
      <p sl="en">Come ho indicato nel mio intervento introduttivo, stiamo programmando diverse misure in questo ambito. Il progetto sui diritti delle vittime ovviamente riveste grandissima importanza e sarà presentato il mese prossimo. Disponiamo inoltre della politica generale sulla parità per i programmi di prevenzione, di sensibilizzazione, eccetera. Stiano inoltre seguendo, proprio in questo momento, la finalizzazione della convenzione del Consiglio d'Europa sulla prevenzione e sulla lotta alla violenza contro le donne e la violenza domestica allo scopo – quando sarà pronta – di proporre l'adesione dell'UE al Consiglio europeo affinché questo strumento sia poi legalmente vincolante nelle aree in cui l'Unione europea ha competenza.</p>
      <p sl="en">Mi preme inoltre menzionare altre due proposte che avete approvato. La direttiva sulla lotta alla tratta, ad esempio, contiene molte misure di prevenzione, ma anche un sostegno per le vittime, per le donne ed i bambini che sono vittima della tratta a scopi sessuali o ad altri scopi. Inoltre in diverse sezioni del pacchetto sull'asilo, è stata assegnata un'attenzione particolare alle persone vulnerabili nelle procedure sull'asilo, come le donne che hanno subito violenza sessuale, eccetera.</p>
      <p sl="en">Il problema, come avete fatto presente tutti, è gigantesco ed è una vergogna che le donne e le ragazze nella nostra Unione europea vivano costantemente nella paura. Esse temono la violenza, lo stupro, l'abuso sessuale e spesso per mano delle persone che amano di più e di cui dovrebbero fidarsi di più – mariti, compagni, eccetera. Dobbiamo intervenire e dobbiamo agire laddove possiamo riportare risultati positivi. Questa è sicuramente una delle più orrende violazioni dei diritti umani.</p>
      <p sl="en">Desidero congratularmi con tutti i pochi ma coraggiosi uomini che hanno reso un contributo a questo dibattito, perché la violenza contro le donne non è una tematica femminile, è una questione che attiene ai diritti umani. Possiamo conseguire dei risultati in questo ambito solo se lavoriamo insieme, uomini e donne, per contrastare questo terribile fenomeno. Dobbiamo lavorare insieme: dobbiamo realizzare un'Europa in cui le donne e le ragazze non debbano temere la violenza solamente perché appartengono al “genere sbagliato”.</p>
    </intervention>
    <intervention id="1-150-000" speaker_id="28134" name="Eva-Britt SVENSSON" is_mep="True" mode="spoken" role="relatore" nationality="Sweden" birth_date="05-12-1946" birth_place="Värnamo" p_group="Confederal Group of the European United Left - Nordic Green Left - Vice" m_state="SE">
      <p sl="sv">Signor Presidente, innanzi tutto ringrazio i colleghi per le parole molto sagge che hanno espresso nel corso del dibattito e, soprattutto, per la determinazione che ho potuto constatare nella lotta contro questo genere di violenza. Rivolgendomi alla Commissione, vorremmo che il pacchetto sulle vittime di reato preveda un maggiore sostegno per le vittime, ma serve anche una direttiva per contrastare questo tipo di violenza. Non bisogna forzatamente convenire su ogni parola della relazione, ma è importante votare a favore per inviare un segnale forte alla Commissione sulla necessità di varare una direttiva. È importante mostrare a tutte le donne che vivono relazioni abusanti che non devono vergognarsi o sentirsi in colpa. Votando a favore della relazione, mostreremo che il senso di colpa è un reato che viene commesso contro di loro. Ribadisco: non devono sentirsi in colpa o vergognarsi.</p>
      <p sl="sv">Infine, molte di noi donne sono sopravvissute grazie agli sforzi profusi dalla società e grazie al lavoro delle case rifugio per le donne e delle organizzazioni femminili. Adesso non possiamo più permettere che queste persone e queste organizzazioni si sobbarchino tutta la responsabilità di aiutare le donne ad uscire da una situazione in cui molte di esse si trovano. È importante rompere il silenzio e dimostrare che esiste un sostegno per questa fascia vulnerabile. Tengo inoltre ad enfatizzare quanto sia importante mostrare che il problema riguarda tutti i gruppi sociali. Non esistono gruppi particolarmente sensibili. Il fenomeno è diffuso in tutti gli strati sociali. Rivolgo un appello ai colleghi, invitandoli a diffondere il messaggio che le donne non devono più essere costrette a vivere in queste condizioni. Le donne possono costruirsi una vita serena per sé e per i propri figli, ma a tal fine hanno bisogno di sostegno da noi in qualità di rappresentanti eletti. Ringrazio nuovamente tutti i colleghi per la forte determinazione di cui hanno dato prova. Insieme usciremo vincitori da questa lotta.</p>
    </intervention>
    <intervention id="1-151-000" speaker_id="39726" is_mep="True" mode="spoken" role="Presidente" name="László TŐKÉS" nationality="Hungary" birth_date="01-04-1952" birth_place="Cluj" p_group="Group of the European People's Party (Christian Democrats)" m_state="HU">
      <p sl="unknown">La discussione è chiusa.</p>
      <p sl="unknown">La votazione si svolgerà martedì, 5 aprile 2011.</p>
      <p sl="unknown">Dichiarazioni scritte (articolo 149 del regolamento)</p>
    </intervention>
    <intervention id="1-151-500" speaker_id="96603" name="Nessa CHILDERS" is_mep="True" mode="written" nationality="Ireland" birth_date="09-10-1956" birth_place="Dublin" p_group="Group of the Progressive Alliance of Socialists and Democrats in the European Parliament" m_state="IE">
      <p sl="en">Desidero esprimere sostegno per questa relazione e per le raccomandazioni che essa contiene. Le ricerche dimostrano che la situazione nel mio paese, l'Irlanda, rispecchia il problema che affligge tutta l'Europa. Nel 2005 il National Crime Council ha rilevato che una donna su sette in Irlanda ha subito un comportamento abusante grave di natura fisica, sessuale o emotiva dal compagno. Nel 2009 sono diventata la prima ambasciatrice di Rape Crisis North East, che ha sede nella cittadina di Dundalk. Questo servizio di sostegno e di assistenza psicologica è uno dei tanti dell'Irlanda orientale ed offre un supporto fondamentale alle vittime di violenza sessuale e di violenza domestica, eppure si trova a dover affrontare seri problemi di finanziamento. L'Unione europea deve assolutamente far confluire i finanziamenti per la ricerca negli Stati membri affinché si possa tracciare un quadro completo e preciso circa l'entità del problema. Ci vuole però anche un sostegno per le ONG e per i governi degli Stati membri in modo da sensibilizzare in merito all'impatto e alle conseguenze della violenza sessuale, sia che si tratti di violenza domestica, stupro o tratta di esseri umani a scopo sessuale.</p>
    </intervention>
    <intervention id="1-151-750" speaker_id="33997" name="Corina CREȚU" is_mep="True" mode="written" nationality="Romania" birth_date="24-06-1967" birth_place="Bucureşti" m_state="RO">
      <p sl="ro">Quasi un quarto delle donne in Europa ha subito atti di violenza fisica almeno una volta nella vita e oltre un decimo ha subito violenza sessuale. La crisi economica ha contribuito ad esacerbare la situazione, a fronte delle conseguenze sociali che essa implica, in cui la povertà e la mancanza di istruzione sono fattori che favoriscono la violenza di genere. Per tale ragione sono necessarie misure coordinate per affrontare il problema alla radice insieme ad un'armonizzazione legislativa e ad una più stretta cooperazione giudiziaria tra Stati membri allo scopo di innalzare l'efficacia delle inchieste.</p>
      <p sl="ro">Per mettere fine alla violenza contro le donne, gli Stati membri e le istituzioni dell'Unione europea hanno il dovere di avviare con urgenza alcune delle seguenti azioni: campagne di informazione e di sensibilizzazione, istituzione di case rifugio per le vittime, istituzione di un unico numero verde per tutta l'UE in modo da poter erogare un'assistenza immediata ed un supporto per gruppi altamente vulnerabili di donne, come le donne migranti e le richiedenti asilo.</p>
    </intervention>
    <intervention id="1-151-875" speaker_id="96999" name="Alexander MIRSKY" is_mep="True" mode="written" nationality="Latvia" birth_date="20-03-1964" birth_place="Vilna" p_group="Group of the Progressive Alliance of Socialists and Democrats in the European Parliament" m_state="LV">
      <p sl="en">Nel 2008, quando ero deputato al parlamento lettone, avevo presentato una proposta di emendamento al diritto penale della Repubblica lettone allo scopo di inasprire le pene per la violenza domestica contro le donne ed i bambini. Purtroppo l'emendamento non fu accolto. Nel corso della riunione della commissione speciale, in sede di discussione dell'emendamento, i deputati del parlamento lettone tennero un comportamento molto superficiale. Di conseguenza, i casi di lesioni “non gravi” su donne e bambini all'interno della famiglia rimangono impuniti. Spesso non sono istituite delle inchieste e talvolta la polizia si rifiuta di accettare le denunce delle vittime. La protezione delle donne dalla violenza domestica non è disciplinata da strumenti efficaci nella Repubblica lettone. Le autorità nazionali e il governo chiudono gli occhi dinanzi a violazioni palesi e non intendono mettere ordine nella legislazione. Alla luce di questa relazione, rivolgo un appello ai deputati del Parlamento europeo affinché assegnino attenzione all'atteggiamento di assenza di legislazione verso le donne che si sta verificando in Lettonia.</p>
    </intervention>
    <intervention id="1-152-000" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Può succedere ovunque: per la strada, in metropolitana, in case private – le donne ed i bambini non si sentono completamente sicuri da nessuna parte. La pseudo-moralità letale che si rileva nella società dovrebbe farci riflettere. Infatti si tende ormai a considerare pressoché normali le fasi preliminari della vera e propria violenza, come l'invadenza, i commenti osceni e le molestie che vengono messi in atto quotidianamente da molti immigrati contro le donne occidentali. La mancanza di rispetto per le donne ha toccato il culmine quando una giudice tedesca ha fatto riferimento al diritto di procreazione del marito in quanto fattore decisivo nella sentenza su un caso di divorzio tra mussulmani. Consentendo l'immigrazione, l'Unione europea ha importato problemi da tutti i paesi del mondo, compresi i delitti d'onore, i matrimoni combinati e la violenza domestica nelle strutture familiari patriarcali. La cultura, la religione e le tradizioni non devono essere usate per giustificare atti violenti. È questo l'unico modo per spezzare la spirale di violenza. Le statistiche non ci danno alcuna informazione circa il collegamento tra l'aumento record dei casi denunciati di violenza domestica e la maggiore disponibilità delle vittime a difendersi e sulla percentuale di immigrati in questi casi. Ad ogni modo, un numero elevato di immigrate sono registrate nelle case rifugio per donne. È altresì vero che dobbiamo mettere fine alla pseudo-mentalità buonista che considera in maniera più benevola i reati a sfondo religioso o culturale.</p>
    </intervention>
    <intervention id="1-152-500" speaker_id="96760" name="Tiziano MOTTI" is_mep="True" mode="written" nationality="Italy" birth_date="07-02-1966" birth_place="Reggio Emilia" p_group="Group of the European People's Party (Christian Democrats)" m_state="IT">
      <p sl="it">Il mio impegno per la salvaguardia dei più deboli e delle donne offese da violenza mi impone di votare a favore di una legislazione garantista nei confronti delle vittime della violenza. Le donne, come i bambini, sono in alcuni contesti componenti particolarmente fragili della nostra società. Credo quindi che sia importante garantire una maggiore salvaguardia alle donne che dichiarano di aver subito violenza. Sono quindi a favore dell'assistenza giuridica gratuita per le donne vittime di violenze. So che esiste il rischio di una disuguaglianza quando uomini accusati ingiustamente di violenza debbano pagare le spese processuali mentre le accusatrici si avvalgono del patrocinio gratuito, su questo ho riflettuto attentamente. Tuttavia, ritengo che i numeri di casi di violenza, anche in famiglia, richiedano di schierarsi a favore di chi riceve il maggiore pregiudizio dalla mancanza di un sostegno: le donne vittime di violenza rappresentano statisticamente una quota altamente predominante rispetto alle poche malintenzionate che possono approfittare del sistema per inferire su uomini innocenti.” È difficile per le donne maltrattate sporgere denuncia, un'assistenza giuridica gratuita incoraggerebbe le vittime e contribuirebbe a ridurre il numero di episodi rimasti impuniti.</p>
    </intervention>
    <intervention id="1-153-000" speaker_id="96848" name="Mariya GABRIEL" is_mep="True" mode="written" nationality="Bulgaria" birth_date="20-05-1979" birth_place="Gotse Delchev" p_group="Group of the European People's Party (Christian Democrats) - Vice" m_state="BG">
      <p sl="fr">Quando si parla di violenza contro le donne, spesso mancano i dati, le statistiche e le tendenze. Dobbiamo, soprattutto, essere in grado di misurare il fenomeno a livello europeo per comprendere l'entità del problema. In questo modo, potremo meglio identificare le esigenze e quindi prevenire casi di violenza, aiutare le vittime e sanare le ferite. Dobbiamo tener sempre presenti le vittime. Sia che si parli di abuso sessuale, tratta di donne ai fini della prostituzione, violenza domestica o persino violenza con una dimensione culturale – mi riferisco alle mutilazioni genitali e ai matrimoni combinati – si tratta sempre di reati gravi. Dobbiamo approntare un quadro europeo generale per proteggere le donne da questo tipo di violenza. Dobbiamo smetterla di innervosirci all'idea che l'Europa possa diventare un baluardo della protezione delle donne. Serve un quadro giuridico europeo all'interno del quale poter attuare misure concrete come il numero verde per le emergenze e programmi di formazione per la polizia, la magistratura e gli insegnanti. L'Unione europea deve offrire soluzioni all'interno dell'Europa, ma, in qualità di attore globale, deve altresì estendere l'ambito d'azione al di fuori dei propri confini.</p>
    </intervention>
    <intervention id="1-154-000" speaker_id="26829" name="Siiri OVIIR" is_mep="True" mode="written" nationality="Estonia" birth_date="03-11-1947" birth_place="Tallinn" p_group="Group of the Alliance of Liberals and Democrats for Europe" m_state="EE">
      <p sl="et">Purtroppo non è stato possibile fermare la violenza contro le donne in Europa e nel resto del mondo, benché l'Unione europea e le Nazioni Uniti abbiamo assegnato priorità alla lotta contro questo fenomeno. In realtà, sono stati compiuti dei progressi e in qualche modo è aumentata la sensibilizzazione presso l'opinione pubblica, ma le nuove priorità politiche dell'UE sono indispensabili per combattere la violenza contro le donne in maniera più efficace e per realizzare il nostro obiettivo comune affinché le donne e i bambini non debbano più vivere costantemente nella paura di subire violenza. Il trattato di Lisbona, inoltre, prevede la competenza giuridica su tale ambito. Reputo estremamente importante che l'Unione europea attribuisca un'attenzione maggiore nella sua legislazione alla violenza che si scatena tra persone che hanno relazioni strette, poiché non si tratta affatto di faccende private. Purtroppo le vittime troppo spesso temono per la reputazione della famiglia e, verosimilmente, per la propria sicurezza e sopravvivenza economica, quindi non si rivolgono alle forze di polizia. Dobbiamo quindi dedicare un'attenzione particolare allo sviluppo di un sistema di supporto per le vittime, sovvertendo i tabù che esistono nella società – in altre parole dobbiamo sensibilizzare l'opinione pubblica. L'aiuto alle vittime deve essere autentico e deve essere garantito. Uno dei problemi più impellenti risiede nella mancanza di case rifugio in Europa per le donne e i bambini che hanno subito violenza, quindi l'obiettivo di allestire una casa rifugio ogni 10 000 abitanti per le vittime di reati è assolutamente opportuno e necessario. Al fine di garantire una protezione migliore alle donne che sfuggono alla violenza e alla persecuzione, anche quando si recano in un altro paese europeo, è importante mettere in atto la direttiva sugli ordini di protezione.</p>
    </intervention>
    <intervention id="1-154-250" speaker_id="99416" name="Nikolaos SALAVRAKOS" is_mep="True" mode="written" nationality="Greece" birth_date="15-02-1946" birth_place="Kalamata" p_group="Europe of freedom and democracy Group" m_state="GR">
      <p sl="el">La violenza contro le donne può assumere varie forme, dalla repressione psicologica all'abuso fino allo stupro, alla violenza sessuale e alla tratta che è del tutto inaccettabile e illegale per cui le donne vengono abusate per mano di gruppi criminosi senza scrupoli dediti allo sfruttamento della prostituzione. Queste bande spesso ingannano le giovani donne e poi le costringono a prostituirsi. Molte si suicidano per mettere fine all'incubo che stanno vivendo. Dobbiamo esaminare più approfonditamente i paesi da cui originano questi gruppi criminali dediti alla tratta, in cui i trafficanti comprano il silenzio e la compiacenza dei funzionari di governo, trasformando questi paesi in zone di abusi dei diritti umani. Tali bande possono essere contrastamene mediante la cooperazione internazionale tra l'Unione europea, che è la destinazione finale, ed i paesi da cui originano questi gruppi criminali. Chiedo quindi alla Commissione di attivarsi in questa direzione. Ovviamente in questo ambito si apre uno spazio per le organizzazioni che si occupano seriamente di diritti umani.</p>
    </intervention>
    <intervention id="1-154-500" speaker_id="96718" name="Olga SEHNALOVÁ" is_mep="True" mode="written" nationality="Czechia" birth_date="25-10-1968" birth_place="Kromĕříž" p_group="Group of the Progressive Alliance of Socialists and Democrats in the European Parliament" m_state="CZ">
      <p sl="cs">La relazione rappresenta il terzo contributo negli ultimi mesi nella lotta alla violenza contro le donne, dopo l'ordine di protezione europeo e la direttiva sulla lotta alla tratta di esseri umani. La violenza contro le donne è incontestabilmente un problema in tutte le fasce sociali. I dati contenuti nella relazione indicano che una donna su quattro subisce violenza fisica nella vita adulta, mentre oltre il 10 per cento delle donne sono vittima di violenza sessuale. Questi sono dati allarmanti, dietro cui si celano storie di vita di persone vere. Al contempo solo una vittima su dieci richiede un aiuto professionale. Infatti la maggior parte di esse non sa come affrontare la situazione. La violenza contro le donne ha effetti altamente distruttivi, non solo per le donne stesse, ma anche per le persone che le circondano, soprattutto i bambini. Sostengo pertanto le proposte che mirano ad sensibilizzare maggiormente e a formare le figure che possono entrare a contatto con questi casi in ambito professionale. Parallelamente è altresì necessario garantire una cura e un'assistenza migliori per le vittime. Ho apprezzato la relazione anche perché bisogna inviare un messaggio forte e chiaro alla società in modo da affermare che la violenza non sarà tollerata.</p>
    </intervention>
    <intervention id="1-155-000" speaker_id="96789" name="Joanna SENYSZYN" is_mep="True" mode="written" nationality="Poland" birth_date="01-02-1949" birth_place="Gdynia" p_group="Group of the Progressive Alliance of Socialists and Democrats in the European Parliament" m_state="PL">
      <p sl="pl">I diritti umani e la parità di genere sono tra le priorità dell'Unione europea. Posto che la violenza contro le donne è una brutale violazione dei diritti umani ed uno dei principali ostacoli alla parità tra donne e uomini, la lotta contro questa piaga deve diventare il nostro principale obiettivo. L'approccio assunto verso la violenza contro le donne è diverso nei vari ordinamenti nazionali. Alcuni Stati membri, come la Spagna, hanno normative del tutto adeguate in questo settore. Altri non ne dispongono affatto. Sussistono inoltre differenze significative rispetto al tasso di condanne per i casi di violenza contro le donne nei singoli Stati membri. In considerazione delle diverse normative degli Stati membri e della possibilità limitata di mettere in atto le disposizioni del diritto internazionale sulla lotta alla violenza contro le donne, diventa sempre più chiara l'esigenza di varare normative vincolanti a livello europeo in questa materia. Le varie azioni UE devono essere sintetizzate e presentate in un'unica strategia complessiva volta a combattere la violenza contro le donne in tutta l'Unione europea. La strategia deve essere in linea con le altre iniziative internazionali e si deve basare sui programmi europei disponibili e sulle migliori prassi degli Stati membri. Bisogna agire in questo modo affinché non si possa più affermare che persino le mucche godono di una protezione migliore delle donne nell'Unione europea.</p>
    </intervention>
    <intervention id="1-156-000" speaker_id="96655" name="Monika SMOLKOVÁ" is_mep="True" mode="written" nationality="Slovakia" birth_date="06-10-1956" birth_place="Janovík" p_group="Group of the Progressive Alliance of Socialists and Democrats in the European Parliament" m_state="SK">
      <p sl="sk">Conosciamo tutti il problema della violenza contro le donne e ne discutiamo, ma quando si tratta di risolverlo o di debellarlo, i risultati sono scarsi. La violenza colpisce le donne in vari momenti della vita, dall'infanzia fino alla vita adulta. Succede a scuola, al lavoro, nei gruppi tra pari, in pubblico e anche all'interno della vita familiare privata o nella vita con un compagno. Assume molte forme: dalla violenza fisica e sessuale alla violenza mentale e sociale e persino economica. Viene inflitta alle donne che hanno gradi diversi di istruzione, diverse estrazioni socio-economiche, a donne che appartengono a diversi gruppi etnici e religiosi e a donne che vivono sia in campagna che in città. Va enfatizzato, tuttavia, che la violenza contro le donne è un problema che dobbiamo affrontare tutti. Per risolverlo non ci vogliono solamente istituzioni attive, ma anche persone attive – uomini e donne – che non chiudono gli occhi dinanzi a questo sgradevole fenomeno sociale e che sono disposti a battersi in prima persona per dare attuazione al principio di tolleranza zero. I singoli Stati membri devono svolgere un ruolo più ampio in questo ambito, redigendo piani d'azione per contrastare la violenza contro le donne, per stimolare la sensibilizzazione nell'ambito dei mezzi di comunicazione di massa e adottando norme e misure penali specifiche.</p>
    </intervention>
    <intervention id="1-156-500" speaker_id="96803" name="Zbigniew ZIOBRO" is_mep="True" mode="written" nationality="Poland" birth_date="18-08-1970" birth_place="Kraków" p_group="European Conservatives and Reformists Group" m_state="PL">
      <p sl="pl">Purtroppo nonostante tutti gli sforzi che abbiamo profuso, la violenza contro le donne e la violenza in altri settori della vita è ancora un grave problema in Europa. In tutti gli Stati membri si commettono reati violenti verso persone di ogni estrazione sociale. Di conseguenza, la lotta contro questo tipo di problema e l'assistenza erogata alle vittime devono vertere su molteplici aspetti. Allo scopo di prevenire questo genere di violenza, è importante sostenere le famiglie e garantirne lo sviluppo armonioso. Per quanto concerne i reati che attengono alla violenza contro le donne, sarebbe opportuno introdurre un numero verde europeo unico per le emergenze, cui ci si potrebbe rivolgere per ottenere sostegno o per denunciare un reato di questo tipo. L'Unione europea deve cercare di garantire che siano comminate sanzioni più severe per la violenza contro le donne, in particolare per i casi di violenza sessuale. Siffatti reati spesso condizionano la mente della donna per anni, provocando sofferenza e impedendole di vivere una vita normale. È altresì imperativo introdurre al contempo una protezione migliore per i diritti delle vittime nei procedimenti giudiziari. Una questione fondamentale cui si fa riferimento nella relazione è il problema della prostituzione e della tratta di donne. Per combattere efficacemente il fenomeno, è necessario raggiungere un accordo pan-europeo che comprenda, non solo gli Stati membri, ma anche i paesi terzi.</p>
    </intervention>
  </section>
  <section id="creitem18" title="18. Composizione del Parlamento: vedasi processo verbale"/>
  <section id="creitem19" title="19. Risposta dell'UE ai flussi migratori nell'Africa settentrionale e nel Mediterraneo meridionale, in particolare a Lampedusa - Flussi migratori causati dall'instabilità: portata e ruolo della politica estera dell'UE (discussione)">
    <intervention id="1-160-000" speaker_id="1941" is_mep="True" mode="spoken" role="Presidente" name="Roberta ANGELILLI" nationality="Italy" birth_date="01-02-1965" birth_place="Roma" p_group="Group of the European People's Party (Christian Democrats)" m_state="IT">
      <p sl="unknown">L'ordine del giorno reca, in discussione congiunta,</p>
      <p sl="unknown">la dichiarazione della Commissione sulla risposta dell'UE ai flussi migratori nell'Africa settentrionale e nel Mediterraneo meridionale, in particolare a Lampedusa, e</p>
      <p sl="unknown">la relazione di Fiorello Provera, a nome della commissione per gli affari esteri, sui flussi migratori causati dall'instabilità: portata e ruolo della politica estera dell'Unione europea (2010/2269(INI) (A7-0075/2011).</p>
    </intervention>
    <intervention id="1-161-000" speaker_id="photo_generic" name="Cecilia Malmström" is_mep="True" mode="spoken">
      <p sl="en">membro della Commissione. – Signora Presidente, alcuni deputati ne avranno abbastanza di me, ma credo che il dibattito sui flussi migratori giunga proprio al momento giusto. Il dibattito verte sulla discussione di carattere generale in merito al ruolo e alla portata della politica estera dell'Unione europea, come delineato nella relazione dell'onorevole Provera, e mi offre altresì la possibilità di informarvi circa la risposta che l'Unione europea sta apportando alla crisi nel Mediterraneo meridionale.</p>
      <p sl="en">Innanzi tutto ringrazio l'onorevole Provera per l'eccellente relazione che ho letto con grande interesse. È un argomento di estrema attualità per il dibattito ed è in linea con il ruolo a cui la politica estera UE deve adempiere in relazione alla natura molto complessa e sfaccettata dei flussi migratori.</p>
      <p sl="en">Per cominciare, illustrerò alcuni elementi della risposta UE alla crisi nel Mediterraneo meridionale e poi passerò alla disanima del ruolo più generale della politica estera dell'Unione europea. Come sapete tutti, la situazione nel Mediterraneo meridionale è diventata molto critica nelle ultime settimane a causa dei flussi migratori in atto. Oltre 400 000 persone sono state sfollate da quanto sono cominciati a materializzarsi i cambiamenti in Africa settentrionale e in Libia. La maggior parte sono cittadini di paesi terzi che si sono spostati in Tunisia o in Egitto. La maggioranza sono stati rimpatriati nei propri paesi, ma alcune migliaia sono ancora sul posto e tra poco mi addentrerò nei dettagli di tale aspetto.</p>
      <p sl="en">Circa 20 000 migranti, soprattutto dalla Tunisia e, in misura minore, da altri paesi africani sono riusciti ad entrare irregolarmente nell'Unione europea, raggiungendo le coste di Lampedusa e di Malta. Entrambe le isole sono quindi oggetto di forti pressioni migratorie. L'Unione europea ha già risposto a queste gravi, ma diverse, sfide in maniera rapida ed efficiente, mettendo in atto tre azioni concrete. In primo luogo la Commissione ha mobilitato 30 milioni di euro per gestire l'emergenza umanitaria provocata dagli improvvisi flussi di migranti e di rifugiati nei paesi confinanti con la Libia. Con l'assistenza dei fondi erogati su base bilaterale dagli Stati membri e da altri donatori internazionali, è stato possibile offrire un rifugio temporaneo ai migranti e ai rifugiati per soddisfare le esigenze di base e riportarli nei rispettivi paesi d'origine.</p>
      <p sl="en">In secondo luogo, siamo intervenuti in merito ai flussi clandestini e misti che si stanno verificando nel Mediterraneo. Frontex, con l'assistenza di diversi Stati membri, ha avvitato l'operazione congiunta Hermes, volta ad assistere l'Italia ad esercitare un controllo sul flusso di imbarcazioni che trasportano migranti e rifugiati. Inoltre Europol ha dispiegato una squadra di esperti in Italia allo scopo di aiutare i carabinieri e la polizia ad identificare possibili reti criminali implicate nel traffico di migranti.</p>
      <p sl="en">In terzo luogo, la Commissione è intervenuta affinché, a breve termine, gli Stati membri esposti a crescenti flussi di rifugiati e di immigrati clandestini riescano a far fronte alle conseguenze finanziarie di siffatto movimento. Abbiamo rapidamente identificato 25 milioni di euro che potrebbero essere mobilitati nell'ambito del Fondo per le frontiere esterne e del Fondo europeo per i rifugiati, se e quando gli Stati membri ne faranno specifica richiesta. Finora è stata presentata solamente una domanda, ma siamo pronti a prenderne in considerazione altre urgenti.</p>
      <p sl="en">Credo che questa prima risposta sia stata completa. È chiaro, però, che bisogna fare di più. Dobbiamo definire un piano più strutturato e sostenibile in grado di affrontare tutte le varie dimensioni del fenomeno, basandoci sulla solidarietà tra Stati membri e nel pieno rispetto degli obblighi internazionali dell'Unione europea.</p>
      <p sl="en">Ho visitato l'Egitto con il ministro degli Esteri ungherese, Martonyi, e la Tunisia con il collega, Commissario Füle, che è competente per la politica di vicinato. Queste visite si sono in parte innestate nella risposta che abbiamo dato alle conclusioni del Consiglio europeo, il quale ha chiesto alla Commissione di consultarsi attivamente con questi due paesi.</p>
      <p sl="en">In vista del Consiglio “Giustizia e Affari interni” indetto per giugno, entro maggio intendo proporre un pacchetto di proposte alla Commissione sull'approccio dell'UE nel settore della migrazione, della mobilità e della sicurezza in relazione ai paesi del Mediterraneo meridionale.</p>
      <p sl="en">A breve termine devono essere assunte diverse misure. Per quanto concerne i flussi continui di rifugiati dal territorio libico che potrebbero intensificarsi, bisogna prendere in considerazione le azioni che ora vi illustrerò. Deve rimanere disponibile un livello adeguato di fondi per sostenere l'erogazione di assistenza umanitaria. In questo contesto devono essere stanziate delle risorse per soddisfare le esigenze di base dei rifugiati, per agevolarne il ritorno nei paesi d'origine, quando sarà opportuno, e per sostenere una reintegrazione sociale e professionale positiva nel proprio paese.</p>
      <p sl="en">Inoltre un numero crescente di rifugiati che lasciano la Libia sono cittadini di paesi terzi che risiedevano nel paese come rifugiati o come richiedenti asilo. Queste persone, che sono alcune migliaia, non possono ritornare nei propri paesi d'origine. Si deve quindi pensare ad una ridislocazione. La Commissione è disposta ad agevolare questo processo e chiede agli Stati membri di assumersi una responsabilità e di impegnarsi negli sforzi di ridislocazione. Sarà previsto un sostegno finanziario a questo fine, in particolare dal Fondo europeo per i rifugiati. In tale contesto è imperativo che il Consiglio ed il Parlamento europeo si attivino per raggiungere rapidamente un accordo sul programma europeo di ridislocazione. Tutte e tre le istituzioni convengono sull'obiettivo politico. Dobbiamo quindi trovare un modo per uscire dallo stallo istituzionale che si è venuto a creare.</p>
      <p sl="en">È altresì importante sviluppare un programma di protezione regionale che comprenda l'Egitto, la Libia e la Tunisia. Nell'ambito del programma tematico di cooperazione con i paesi terzi, la Commissione ha pianificato di stanziare 3,6 milioni di euro a sostegno di tale programma. Sarà considerata anche la possibilità di dispiegare delle squadre EASO negli Stati membri interessati da questi flussi al fine di aiutare le autorità a selezionare i richiedenti asilo. L'intenzione è quella di dare respiro ai sistemi nazionali di asilo, promuovendo al contempo misure di solidarietà volontaria tra gli Stati membri.</p>
      <p sl="en">Per quanto riguarda i flussi continui in entrata di immigranti clandestini provenienti dal Mediterraneo meridionale, che potrebbero aumentare, la Commissione segnala che l'operazione congiunta Hermes, coordinata da Frontex, necessita di ulteriori risorse dagli Stati membri. Frontex sarà pronta a fornire supporto logistico e finanziario per assistere gli Stati membri interessati, per allestire i voli di rimpatrio e per dispiegare le squadre di intervento rapido alle frontiere, sempre se i paesi lo desiderano.</p>
      <p sl="en">È essenziale che le competenze di Frontex siano rapidamente rafforzate e che siano messe a sua disposizione mezzi più efficaci. Il Consiglio e il Parlamento europeo devono approvare quanto prima il regolamento che emenda l'istituzione dell'agenzia.</p>
      <p sl="en">I servizi europei stanno altresì approntando progetti specifici che saranno varati presto in collaborazione con i paesi interessati a cominciare da Tunisia ed Egitto. L'obiettivo è quello d intensificare la capacità di questi paesi di esercitare un controllo sui loro confini – in cooperazione che le autorità competenti – per contrastare le organizzazioni criminali che promuovono il traffico di immigrati e la tratta di esseri umani, per agevolare la riammissione e la reintegrazione professionale nonché per identificare e registrare i migranti che accedono al territorio, trattandoli ai sensi delle norme internazionali vigenti e offrendo asilo a coloro che necessitano di protezione internazionale.</p>
      <p sl="en">Tutte queste misure rappresentano la risposta immediata a fronte della situazione contingente. Tuttavia, dobbiamo altresì mettere in atto programmi sostenibili di più lungo respiro. Con gli interlocutori di Tunisia ed Egitto abbiamo discusso la definizione di accordi operativi su una serie di questioni che rientrano nel partenariato sulla mobilità. Si potrebbe delineare quindi un nuovo approccio UE su misura, a seconda del paese e dei suoi meriti, tenendo presente la politica estera complessiva dell'UE rispetto ai singoli paesi.</p>
      <p sl="en">I partenariati potrebbero vertere su temi che riguardano le facilitazioni sui visti, a certe condizioni e per categorie specifiche, la migrazione dei lavoratori, la prevenzione di flussi migratori clandestini, l'istituzione di sistemi di asilo, la riammissione, l'attuazione delle norme, il rimpatrio, e via dicendo. Abbiamo convenuto con i ministri degli Interni dei due paesi di allestire un accordo operativo e di cominciare a identificare le aree su cui possiamo lavorare insieme.</p>
      <p sl="en">Sono convinta che questo approccio coerente di politica estera UE contribuirà ad istituire un sistema a lungo termine per affrontare i flussi migratori e questo mi porta a parlare della relazione dell'onorevole Provera. I conflitti aperti e protratti e le crisi umanitarie in regioni come questa sono fattori importanti che alimentano la migrazione sud-sud e la migrazione verso l'Unione europea. Le sfide globali principali che dobbiamo affrontare, come la migrazione, sottolineano appieno l'importanza di sviluppare un approccio complessivo che colleghi la sicurezza, la stabilità, la gestione delle crisi e lo sviluppo.</p>
      <p sl="en">Come suggerisce la relazione, siffatto approccio deve basarsi su un forte approccio ai diritti umani, segnatamente in relazione ai diritti dei migranti. Deve essere assegnata un'attenzione particolare alla situazione dei gruppi vulnerabili. Anche noi riteniamo fondamentale l'attuazione di programmi sostenibili di cooperazione a lungo termine per affrontare la migrazione, la mobilità e la sicurezza insieme alla promozione della democrazia, dello Stato di diritto e della buona governance con i paesi terzi.</p>
      <p sl="en">Questo approccio deve essere su misura, come ho già accennato, a seconda del paese e dei relativi meriti. Siffatto approccio complessivo si innesta negli altri processi politici tra cui figura anche il nesso tra la sicurezza e lo sviluppo, che è stato indicato sia nella strategia europea sulla sicurezza che nel consenso europeo sullo sviluppo.</p>
      <p sl="en">Dobbiamo mobilitare tutta la serie di politiche e di strumenti di cui disponiamo per debellare la povertà, i sistemi di allerta precoce e la diplomazia preventiva, gli aiuti umanitari, le azioni di risposta alle crisi, comprese le sanzioni, le missioni di gestione delle crisi, la ricostruzione post-conflitto e la costruzione della pace.</p>
      <p sl="en">La relazione pertanto è di estrema attualità, in quanto proprio in questo momento l'Unione si trova a dover far fronte ad una crisi. Ma essa rappresenta altresì la possibilità di cominciare qualcosa di nuovo, la possibilità di sostenere le nuove fantastiche forze democratiche che stanno emergendo: esiste una grande disponibilità verso la riforma in questi paesi, soprattutto in Tunisia, ma anche in Egitto.</p>
      <p sl="en">L'approccio globale alla migrazione, in quanto dimensione esterna della politica sulla migrazione dell'UE, deve poggiare su un partenariato autentico con i paesi terzi. È indicato nel programma di Stoccolma e nel relativo piano d'azione. Presenteremo nuove iniziative nell'ambito dell'approccio globale alla migrazione il prossimo autunno. Miriamo a definire gli obiettivi dell'approccio in maniera più chiara e su un piano più strategico. Proporremo le priorità, i principi e le misure concrete, ma verrà esaminato più approfonditamente il collegamento tra migrazione e sviluppo e tra migrazione e cambiamento climatico, ad esempio.</p>
      <p sl="en">So che siete tutti disposti a discutere i diversi elementi di questa iniziativa. È un tema complesso e difficile che richiede molto tempo e grandi sforzi affinché possa essere debitamente valutato. La materia è altresì condizionata dagli eventi contingenti e implica cambiamenti continui e subitanei. Finora la Commissione ha cercato di essere costruttiva e di affrontarla in maniera complessiva ed inclusiva. Adesso sarò lieta di ascoltare le vostre domande.</p>
    </intervention>
    <intervention id="1-162-000" speaker_id="96994" name="Fiorello PROVERA" is_mep="True" mode="spoken" role="relatore" nationality="Italy" birth_date="31-03-1946" birth_place="Vigevano" p_group="Europe of freedom and democracy Group" m_state="IT">
      <p sl="it">Signora Presidente, onorevoli colleghi, questa relazione di iniziativa tragicamente attuale è nata oltre un anno fa per valutare in maniera pragmatica ed equilibrata il fenomeno dell'immigrazione e delle sue cause strutturali, a prescindere da pregiudizi politici o ideologici.</p>
      <p sl="it">Abbiamo voluto approfondire il ruolo della politica estera e le sue possibilità di intervento sulle ragioni profonde dell'immigrazione, al di là degli aspetti umanitari o di emergenza. Guerre, tensioni etniche, cambiamenti climatici persistenti, violazione dei diritti umani, mancanza di libertà civili ed economiche, corruzione endemica, assenza di rappresentanti istituzionali dei bisogni dei cittadini, come sindacati, associazioni, partiti politici: l'insieme di questi elementi rappresenta il terreno d'intervento della politica estera europea ed è con la soluzione di questi problemi che si rimuoveranno molte delle ragioni che spingono milioni di uomini a emigrare.</p>
      <p sl="it">Nessuna politica di cooperazione allo sviluppo può essere pienamente efficace senza intervenire sulle cause di instabilità nei paesi di origine dei migranti. Questo implica una cooperazione regionale sia con i paesi di origine che di transito, anche attraverso accordi bilaterali. Gli obiettivi del Millennio sono già molto ambiziosi, ma non saranno certamente raggiunti senza stabilità politica e senza attuare meccanismi efficaci per prevenire i conflitti e mantenere la pace. La portata globale di questa politica e il suo approccio omnicomprensivo richiedono idee chiare ed ingenti risorse finanziarie, difficilmente reperibili in questo momento di crisi.</p>
      <p sl="it">È pertanto opportuno coordinare le iniziative dell'Unione con quelle di altre grandi potenze, ad esempio gli Stati Uniti, per evitare sovrapposizioni di interventi nelle stesse aree o dispersione di risorse finanziarie, come è spesso avvenuto in passato. Ad un fenomeno globale bisogna rispondere con una politica globale. Dobbiamo accompagnare i paesi di origine degli immigrati verso la democrazia e la good governance mettendo a disposizione i nostri valori e la nostra esperienza.</p>
      <p sl="it">Nell'ambito della politica europea di vicinato è opportuno offrire un'agenda economica capace di aumentare i livelli di occupazione ed accordi commerciali in grado di generare un vero sviluppo economico coerente con le leggi di mercato. Il Commissario Füle e l'Alto rappresentante Ashton hanno richiamato, con la formula "more for more ", il concetto di condizionalità dell'aiuto che intende premiare i paesi più attivi sulla strada delle riforme democratiche e del rispetto dei diritti umani. Questo è coerente con i nostri valori europei, efficace per lo sviluppo e – permettetemi – moralmente giusto nei confronti del contribuente europeo.</p>
      <p sl="it">Per concludere vorrei sottolineare che a una politica europea di gestione dei grandi flussi migratori deve corrispondere l'accettazione del concetto di "burden sharing ", coerentemente col dovere di solidarietà degli Stati previsto dall'articolo 80 del trattato, perché nessun paese può far fronte da solo a un'emergenza di enormi dimensioni.</p>
      <p sl="it">Ringrazio infine il Commissario Malmström per la condivisione mostrata nei confronti di alcuni punti o di molti punti di questa relazione e mi auguro che l'Europa possa concretamente adoperarsi insieme all'Italia per far fronte a un fenomeno che è di dimensioni internazionali e che tocca ognuno di noi.</p>
    </intervention>
    <intervention id="1-163-000" speaker_id="33997" name="Corina CREȚU" is_mep="True" mode="spoken" nationality="Romania" birth_date="24-06-1967" birth_place="Bucureşti" m_state="RO">
      <p sl="ro">relatore per parere della commissione per lo sviluppo. – Signora Presidente, innanzi tutto ringrazio il relatore per la fruttuosa cooperazione che ha offerto nella stesura della relazione.</p>
      <p sl="ro">Per quanto concerne l'argomento specifico di cui discutiamo oggi, l'esodo umano dalla regione mediterranea non è solo un problema per i paesi della regione, in quanto l'intera Unione europea ha la responsabilità di risolvere questa urgente situazione umanitaria. Si tratta di una situazione specifica di cui non avevamo sentore quando abbiamo stilato la relazione. La commissione per lo sviluppo ritiene che ora la priorità debba essere quella di affrontare la situazione umanitaria e di prestare aiuto ai rifugiati. Non possiamo, però, accettare le soluzioni del tutto populiste che sono stati avanzate. Infatti è stato promesso ai cittadini di Lampedusa che ci si sarebbe sbarazzati degli immigrati nel giro di 60 ore. L'evacuazione verso la terraferma in effetti c'è stata dopodiché le regioni di destinazione si sono rifiutate di accogliere i campi e quindi è cominciato il rimpatrio.</p>
      <p sl="ro">Trovo inaccettabile che la Francia e la Germania si siano rifiutate di accogliere parte dei rifugiati e che il ministro degli Interni italiano minacci di concedere permessi di soggiorno temporanei, che consentirebbero a migliaia di immigrati di circolare liberamente nell'Unione europea. Queste non sono risposte né costruttive né inclusive rispetto agli impegni che gli Stati membri si erano assunti. L'egoismo e la solidarietà forzata non figurano tra i valori su cui poggia l'Unione europea. Per tale motivo dobbiamo insistere quanto più determinatamente possibile sul dialogo e sulla cooperazione per identificare soluzioni comuni a questo grave problema.</p>
    </intervention>
    <intervention id="1-164-000" speaker_id="96734" name="Ska KELLER" is_mep="True" mode="spoken" nationality="Germany" birth_date="22-11-1981" birth_place="W.-P.-St. Guben" m_state="DE">
      <p sl="en">relatore per parere della commissione per le libertà civili, la giustizia e gli affari interni. – Signora Presidente, i flussi migratori non si verificano solo dall'esterno verso l'Europa. In realtà, la maggior parte dei flussi migratori si rilevano al di fuori dell'Europa, in paesi e in regioni di altri continenti.</p>
      <p sl="en">Attualmente il Pakistan e la Siria sono i paesi che ospitano il maggior numero di migranti – non dobbiamo dimenticarcelo. Sono diverse le cause da cui traggono origine i flussi migratori: la guerra, i conflitti, la povertà, le discriminazioni, la violenza e le persecuzioni, i motivi familiari, il cambiamento climatico e molti altri. Dobbiamo affrontare queste tematiche e dobbiamo contrastare i fattori scatenanti invece di concentrarci sui migranti. Per combattere siffatte cause serve una valida politica per lo sviluppo e in questo ambito la condizionalità non aiuta molto.</p>
      <p sl="en">Dobbiamo riformare le politiche che si contrappongono ai nostri obiettivi di sviluppo, come talvolta accade nella politica commerciale e nell'agricoltura. Ma abbiamo anche bisogno di una valida politica sulla democrazia e sulla promozione dei diritti umani. In passato la Comunità e gli Stati membri hanno cooperato con i paesi terzi per fermare i migranti e non i diritti umani. La Commissione sta negoziando un accordo con la Libia per dare sostegno e aiutare il paese affinché Gheddafi fermi i migranti. Adesso, però, è arrivato il momento di cambiare. Sono molto lieta che la signora Commissario condivida la mia linea di pensiero, in quanto dobbiamo urgentemente apportare un cambiamento e dirigerci verso un approccio basato sui diritti umani. Non dobbiamo dimenticarci che la stabilità non è l'unica cosa che la gente vuole e di cui ha bisogno. La stabilità senza democrazia non costituisce una meta sostenibile. La stabilità abbinata alla povertà non offre alcuna prospettiva. La stabilità è importante, ma non è l'unica cosa che conta.</p>
      <p sl="en">Non dobbiamo chiudere la porta ad un numero esiguo di migranti, che a livello mondiale, si dirigono verso l'Europa. Serve un sistema di asilo comune che conferisca una protezione efficace a quanti ne hanno bisogno e dobbiamo proteggere i migranti che sfuggono ai conflitti. Occorre garantire un accesso giusto alla migrazione regolare in modo che i migranti abbiano adeguati diritti sociali. Dobbiamo trovare un modo per proteggere i migranti che lasciano i propri paesi per motivi legati al clima, poiché fuggono a causa del cambiamento climatico. Dobbiamo inoltre rivedere le nostre politiche in materia di visto e di confini da una prospettiva dei diritti umani.</p>
      <p sl="en">Non dobbiamo avere paura dei migranti. Sono persone come noi, spesso in grave stato di necessità, che cercano una vita migliore, pace e prosperità. Non è forse per questo che è stata fondata l'Unione europea?</p>
      <p sl="en">Pertanto, rivolgendomi alla Commissione, chiedo: sarà messo in atto un sistema comune di asilo? Che ne è stato del regolamento sulla carta blu? E la Commissione come pensa di garantire la piena attuazione dell'articolo 208 del trattato di Lisbona, che vieta di pregiudicare i nostri obiettivi di sviluppo?</p>
    </intervention>
    <intervention id="1-165-000" speaker_id="4393" name="Mario MAURO" is_mep="True" mode="spoken" nationality="Italy" birth_date="24-07-1961" birth_place="S. Giovanni Rotondo" p_group="Group of the European People's Party (Christian Democrats)" m_state="IT">
      <p sl="it">a nome del gruppo PPE . – Signora Presidente, onorevoli colleghi, signora Commissario, la ringrazio soprattutto per l'impegno che ha profuso nella messa a punto di questo pacchetto di misure, che credo voglia dare in termini politici un segnale, far capire cioè che il problema non è di Malta, che il problema non è dell'Italia, che il problema non è della Spagna, ma che il problema è europeo.</p>
      <p sl="it">Credo che vadano letti in questo senso i richiami che lei ha fatto alla solidarietà tra gli Stati membri e alla politica di vicinato, la volontà di promuovere fondi adeguati per l'emergenza umanitaria, per l'assistenza, per il rimpatrio e per la formazione, di intervenire sul tema dei richiedenti asilo, di fare un programma che superi l'impasse , il richiamo sacrosanto alla direttiva 55 e la volontà di rafforzare l'operazione Hermes. Tutto questo è veramente un segnale di una volontà europea di mettere in discussione l'apatia e l'inconsistenza di molti mesi.</p>
      <p sl="it">Nello stesso tempo, mi consenta rappresentarle quello che è il cuore della nostra preoccupazione. Noi non siamo essenzialmente preoccupati per i 20.000 che sono arrivati a Lampedusa. Noi siamo preoccupati per il fatto politico che ciò rappresenta. Ad esempio, quanto accadde nel 1989, con l'implosione del sistema dell'Est e la caduta del comunismo, gravò certamente molto ad esempio sulla Germania e sull'Austria, ma allora si trovò una solidarietà europea che cercava di rispondere in termini politici a quella sfida e che offrì una road map che si concluse con l'integrazione di molti paesi e di molti popoli che oggi sono in quest'Aula.</p>
      <p sl="it">Non pretendiamo tanto. Non ci sono le condizioni per un'integrazione del Mediterraneo, ma ci sono le condizioni per una politica di vicinato degna finalmente di questo nome, per una strategia euromediterranea degna finalmente di questo nome. È questo che chiediamo all'Europa! Io credo che quello che lei ha detto vada in questa direzione.</p>
      <p sl="it">Mi permetto di sollecitare, per esempio sulla direttiva 55, che, oltre a richiamarla come lei ha fatto, la Commissione arrivi a una vera e propria proposta da portare in Consiglio, che sia dal Consiglio votata a maggioranza qualificata, e che renda quindi ineludibile per i paesi europei capire che il problema degli immigrati è un problema europeo e capire che il problema della tutela degli immigrati è un problema europeo che non possiamo più evadere.</p>
    </intervention>
    <intervention id="1-166-000" speaker_id="96812" name="Juan Fernando LÓPEZ AGUILAR" is_mep="True" mode="spoken" nationality="Spain" birth_date="10-06-1961" m_state="ES">
      <p sl="es">a nome del gruppo S&amp;D. – Signora Presidente, signora Commissario, anch'io ho preso parte all'ultimo dibattito che si è tenuto in Aula su questo stesso argomento e non posso che rammaricarmi, in quanto sono state prese in considerazione solamente alcune delle proposte avanzate ed ora siamo davanti ai flussi di immigrati e alle situazioni cui stiamo assistendo, segnatamente a Lampedusa.</p>
      <p sl="es">Riconosciamo l'aiuto e gli sforzi che la signora Commissario Malmström ha profuso in qualità di Commissario competente per gli affari interni per rafforzare il Fondo europeo sui confini, il Fondo europeo per i rimpatri ed il Fondo europeo per i rifugiati e, ovviamente, per la gestione di Frontex.</p>
      <p sl="es">Ad ogni modo, la crisi nel Mediterraneo mostra chiaramente che la questione non attiene solamente alla credibilità, ma anche alla fattibilità della politica europea comune in tema di immigrazione, che punta a creare un'area di libertà, sicurezza e giustizia, in linea con gli articoli 67 e 89 del trattato sul funzionamento dell'Unione europea. Di conseguenza, questa politica estera europea trasformazionale e insidiosa, che mette a repentaglio la fattibilità della strategia per il Mediterraneo e dell'associazione per il Mediterraneo, pone una sfida particolare a fronte dell'impatto e del significato umanitario che riveste l'Europa nella gestione dell'aspetto umanitario degli sfollati e dei potenziali richiedenti asilo e rifugiati.</p>
      <p sl="es">Tengo quindi ad enfatizzare nuovamente che il dibattito, tra l'altro, deve servire per superare, una volta per tutte, lo stallo che si è creato in merito al pacchetto sull'asilo. Deve richiamare l'attenzione, una volta per tutte, sulla necessità di attivare la direttiva 2001/55/CE sulle misure per gli sfollati in caso di emergenze umanitarie e di flussi massicci e improvvisi di immigrati, assicurandone il rispetto. Inoltre, bisogna soprattutto creare una politica di solidarietà, a parte la direttiva, per dare attuazione alla clausola sulla solidarietà che è stata sancita nel trattato sul funzionamento dell'Unione europea e che deve essere applicata in situazioni come queste.</p>
      <p sl="es">Infatti dobbiamo tenere presente che né l'Italia né la Spagna o la Grecia o nessun altro paese sul confine mediterraneo sono in grado di affrontare questi problemi da soli.</p>
      <p sl="es">Inoltre mi colpisce il fatto che non sia stata invocata o richiesta l'applicazione dell'articolo 5 della direttiva che prevede la messa in atto della clausola di solidarietà ai sensi del trattato. Dobbiamo ovviamente sfruttare questa possibilità per dare una risposta dignitosa ed improntata al sostegno in una questione che, trattandosi del Mediterraneo, ha un carattere nettamente europeo.</p>
    </intervention>
    <intervention id="1-167-000" speaker_id="96677" name="Cecilia WIKSTRÖM" is_mep="True" mode="spoken" nationality="Sweden" birth_date="17-10-1965" birth_place="Svanstein" p_group="Group of the Alliance of Liberals and Democrats for Europe" m_state="SE">
      <p sl="sv">a nome del gruppo ALDE. – Signora Presidente, molti oggi hanno espresso preoccupazione per l'immigrazione. La gente ha semplicemente paura di un'immigrazione di massa verso l'Europa sulla scia degli importanti eventi che si stanno producendo in Africa settentrionale. Questi eventi di certo daranno luogo a flussi migratori. È già stato detto e di sicuro tali flussi continueranno. È inevitabile che la gente cerchi di sfuggire all'instabilità e alla violenza, in particolare nella situazione in cui attualmente versa la Libia. Finora, però, i flussi migratori sono stati più orizzontali che verticali e hanno investito primariamente la Tunisia e l'Egitto. Migliaia di persone, però, sono sbarcate sulla piccola isola italiana di Lampedusa, mettendo davvero alla prova la solidarietà tra gli Stati membri. La cosa preoccupante è che finora gli Stati membri non si sono rivelati all'altezza della situazione e non sembrano disposti a sostenersi in questi momenti difficili.</p>
      <p sl="sv">Il gruppo ALDE ritiene che prima di tutto si debba mettere in atto la direttiva sull'asilo. La risposta, a medio termine, deve essere la preparazione di una politica europea comune sull'asilo che sia degna di questo nome. In questo modo, si creerà, tra l'altro la possibilità di fermare temporaneamente il trasferimento dei richiedenti asilo ai sensi di Dublino II, nei casi in cui uno Stato membro, a prescindere dal motivo, si trovi in una situazione eccezionale. La solidarietà va di pari passo anche con la responsabilità. Ogni Stato membro ora deve rispettare e applicare la direttiva che mira ad armonizzare la protezione delle persone in fuga e, prima del 2012, deve sviluppare un sistema europeo di asilo sostenibile. Ci siamo impegnati a metterlo in atto e dobbiamo agire in uno spirito di solidarietà, rispettando gli impegni internazionali in modo da garantire la sicurezza e la stabilità comune di tutti.</p>
    </intervention>
    <intervention id="1-168-000" speaker_id="4531" name="Jean LAMBERT" is_mep="True" mode="spoken" nationality="United Kingdom" birth_date="01-06-1950" birth_place="Orsett" p_group="Group of the Greens/European Free Alliance" m_state="GB">
      <p sl="en">a nome del gruppo Verts/ALE. – Signora Presidente, sono molto lieta che la signora Commissario ci abbia ricordato che lo straordinario movimento nella regione si è verificato all'interno dell'Africa settentrionale. L'ACNUR stima che oltre 400 000 persone abbiano già lasciato la Libia. È un dato che, dopo aver assistito al dibattito sulla direttiva in materia di procedure, alcuni colleghi farebbero meglio a ricordare: il grosso di questi flussi si sta spostando all'interno dell'Africa settentrionale.</p>
      <p sl="en">Accogliamo con grande favore il sostegno per l'azione dell'ACNUR e di altre organizzazioni che assistono gli sfollati. Tuttavia, è stata giustificatamene espressa grande preoccupazione per le pressioni che si stanno innescando a Malta e a Lampedusa. È una situazione impegnativa, ma è diversa rispetto a quanto sta accadendo in Tunisia e in Egitto. Oltretutto aumentano le preoccupazioni per i minori – non accompagnati o separati all'arrivo. Si teme che non siano debitamente sostenuti o identificati. Speriamo che la Commissione si occupi della loro situazione e della situazione degli altri soggetti particolarmente vulnerabili.</p>
      <p sl="en">Esprimiamo apprezzamento anche per la disponibilità ad applicare la direttiva sulla protezione temporanea. Può la Commissione delineare i criteri di cui si avvarrà per valutare l'opportunità di presentare una raccomandazione?</p>
    </intervention>
    <intervention id="1-169-000" speaker_id="96821" name="Rui TAVARES" is_mep="True" mode="spoken" nationality="Portugal" birth_date="29-07-1972" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="pt">a nome del gruppo GUE/NGL. – Signora Presidente, signora Commissario, i rifugiati sono stati accolti a Lampedusa in condizioni terrificanti, senza garantire loro cibo o strutture igieniche, ossia in condizioni veramente disumane. Il centro di detenzione è chiuso, le organizzazioni non governative, i giornalisti e persino i deputati non vi possono accedere. Il consiglio italiano per i rifugiati ha richiesto la concessione di ordini di protezione temporanea per questi rifugiati ai sensi della direttiva 2001/55/CE, e lei ha accettato la richiesta, signora Commissario. La ringrazio per il suo intervento, in quanto la richiesta era molto ampia e globale. Siamo d'accordo su certi aspetti, mentre non ne condividiamo altri. Ad ogni modo, la ragione dello stallo che blocca la messa in atto di un'azione complessiva ha un nome: l'ipocrisia degli Stati membri.</p>
      <p sl="pt">Signora Commissario, lei ha fatto riferimento alla codecisione in merito alla ridislocazione. In qualità di relatore, posso dire che il Parlamento è disposto a considerare l'idea di cui il Consiglio si fa promotore. Ma è un anno e mezzo che stiamo aspettando e non abbiamo sentito nemmeno un'idea sulla ridislocazione. Grazie all'ipocrisia degli Stati membri il colonnello Gheddafi ha potuto nascondere i rifugiati e gli immigrati per anni, mentre infuriava la vendita di armi. Per tale ragione è assolutamente ipocrita tutto il parlare che si sta facendo sulla mancanza di risorse. Solo nel 2009 i paesi dell'Unione europea hanno guadagnato 343 milioni di euro grazie alla vendita di armi al colonnello Gheddafi, mentre l'importo iniziale che avevano reso disponibile per l'accoglimento dei rifugiati in fuga delle rivoluzioni arabe era di 3 milioni di euro: cento volte meno. Siffatta differenza la dice lunga.</p>
    </intervention>
    <intervention id="1-170-000" speaker_id="97198" name="Mara BIZZOTTO" is_mep="True" mode="spoken" nationality="Italy" birth_date="03-06-1972" birth_place="Bassano del Grappa " m_state="IT">
      <p sl="it">a nome del gruppo EFD . – Signora Presidente, onorevoli colleghi, Lampedusa è stata invasa da decine di migliaia di nordafricani che l'isola, mai e poi mai, potrebbe accogliere. L'Italia è da settimane presa di mira da centinaia di barconi di clandestini. Se non reagiamo tutti insieme, se non reagisce l'UE, l'ondata migratoria di persone in fuga continuerà.</p>
      <p sl="it">I clandestini arrivati negli ultimi mesi devono essere mandati a casa, non c'è alternativa. Ma il governo italiano, al di là di qualche parola di solidarietà, è stato lasciato solo a gestire questo esodo biblico dalle dimensioni imprevedibili.</p>
      <p sl="it">Dove è l'Europa? Fino ad oggi Bruxelles è stata colpevolmente latitante, ha avuto un comportamento vergognoso che i miei concittadini non sopportano più. L'Europa ha lasciato sola l'Italia ad affrontare un'emergenza senza precedenti. Invece, l'Europa non solo deve aiutare l'Italia nei rimpatri dei clandestini, ma deve anche sostenere gli sforzi del governo italiano per evitare che continuino a partire, soprattutto dalla Tunisia, migliaia e migliaia di persone.</p>
      <p sl="it">Tutt'altro discorso vale invece per i profughi libici, su cui l'Europa deve essere al fianco dell'Italia nelle operazioni di identificazione e di gestione logistica, ma soprattutto deve impegnarsi affinché profughi siano ospitati in tutti gli Stati membri. L'accoglienza di chi fugge dalla guerra non può gravare solo sull'Italia. È ora di finirla con le chiacchiere. L'Unione europea, se c'è, batta un colpo. Non possiamo tollerare che l'Italia si riempia di clandestini, mentre la Francia li respinge con metodi vergognosi. I clandestini devono essere spediti a casa loro, mentre tutti gli Stati membri devono impegnarsi sin da ora ad accogliere i profughi libici.</p>
    </intervention>
    <intervention id="1-171-000" speaker_id="24030" name="Philip CLAEYS" is_mep="True" mode="spoken" nationality="Belgium" birth_date="24-05-1965" birth_place="Gent" p_group="Non" m_state="BE">
      <p sl="nl">Signora Presidente, la situazione cui stiamo assistendo a Lampedusa è stata descritta ed è stata prevista già nel 1973 dallo scrittore francese Jean Raspail nel suo profetico romanzo Il campo dei santi . L'unica differenza è che la realtà ha superato la fantasia.</p>
      <p sl="nl">L'Europa deve assumere il controllo della situazione invece di lasciare semplicemente che accada. È assurdo prima applaudire al cambio di regime in Tunisia e in Egitto e poi accettare immediatamente gli immigrati in massa o, più precisamente, i cosiddetti rifugiati provenienti da questi paesi. Tutti sanno che nessuno degli occupanti delle imbarcazioni che approdano a Lampedusa è eleggibile per accedere allo status di rifugiato politico. Però, a queste persone viene consentito l'accesso nel territorio europeo e, con il sostegno di ogni sorta di gruppi sovvenzionati, dei trafficanti di esseri umani e di costosi avvocati. Questi immigrati avvieranno le procedure, trascinandole quanto più possibile e, all'occorrenza, si daranno alla clandestinità, se non vengono riconosciuti come rifugiati.</p>
      <p sl="nl">A giudicare da quanto sta accadendo, Frontex non protegge i confini esterni dell'Europa. Li gestisce come una sorta di comitati di accoglienza. Le imbarcazioni dovrebbero essere scortate presso i luoghi da cui sono salpate, mentre i veri rifugiati dovrebbero, per quanto possibile, essere accolti nella propria regione, non in Europa. È inoltre del tutto imperativo adeguare una serie di convenzioni internazionali alle esigenze contingenti.</p>
    </intervention>
    <intervention id="1-172-000" speaker_id="28397" name="Agustín DÍAZ DE MERA GARCÍA CONSUEGRA" is_mep="True" mode="spoken" nationality="Spain" birth_date="27-09-1947" birth_place="Daimiel " p_group="Group of the European People's Party (Christian Democrats)" m_state="ES">
      <p sl="es">Signora Presidente, ho voluto prendere la parola nel dibattito per parlare di una questione fondamentale: l'emergenza. Questi paesi non possono farcela da soli.</p>
      <p sl="es">Notoriamente il problema trae origine dalle situazioni instabili in Tunisia e in Egitto e dalla guerra in Libia. Oltretutto siffatta instabilità potrebbe protrarsi a tempo indeterminato e purtroppo il problema è destinato a durare troppo. Pertanto dobbiamo decidere come usare le nostre politiche comuni per gestire l'emergenza, perché da soli è impossibile farcela.</p>
      <p sl="es">Signora Presidente, signora Commissario, a mio parere, la solidarietà alle vittime e la solidarietà verso i paesi e le regioni ospitanti deve essere una priorità.</p>
      <p sl="es">Siamo dotati di strumenti che non stiamo usando in maniera adeguata. Abbiamo quattro fondi. La signora Commissario Malmström ha indicato chiaramente e senza mezzi termini delle somme che mi sembrano del tutto irrisorie. Ha parlato di 30 milioni di euro, 25 milioni di euro su richiesta, eccetera. Però, i nostri quattro fondi, il Fondo per i rifugiati, il Fondo per i rimpatri, il Fondo per le frontiere esterne ed il Fondo per l'integrazione totalizzano quasi 3 miliardi di euro nell'ambito delle prospettive finanziarie.</p>
      <p sl="es">Signora Commissario, questi fondi dovrebbero essere usati per le situazioni d'emergenza, in quanto possiamo usarli e modificarli. I limiti in termini e di collaborazione e di solidarietà sono simbolizzati dalla fragilità di cui Frontex ha dato prova nell'operazione Hermes. L'arrivo di un numero crescente di persone che fuggono dalla guerra e dalla disperazione ha messo in luce i gravi limiti di questa capacità. Da soli è impossibile farcela.</p>
      <p sl="es">Chi può farcela? L'Unione europea, però, ha la solidarietà necessaria per far fronte a questa emergenza in tempo reale.</p>
    </intervention>
    <intervention id="1-173-000" speaker_id="28306" name="Ana GOMES" is_mep="True" mode="spoken" nationality="Portugal" birth_date="09-02-1954" birth_place="Lisboa" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Signora Presidente, la relazione dell'onorevole Provera non avrebbe potuto giungere in un momento più opportuno. La Tunisia e l'Egitto, paesi che hanno problemi economici enormi, hanno già aperto le porte ad oltre 400 000 rifugiati provenienti dalla Libia. Nonostante ciò, i governi europei hanno optato per l'inconcludenza, ignorando le 20 000 persone che si sono ammassate a Lampedusa in condizioni disumane. A fronte delle rivoluzioni nell'Africa settentrionale si sono intensificate le pressioni affinché gli Stati membri dell'Unione europea assolvano ai propri impegni umanitari sull'accoglimento dei rifugiati, fissando una nuova politica sull'immigrazione basata sulla solidarietà e sugli altri valori e principi fondamentali dell'Unione europea. A fronte della politica di porte chiuse e di rimpatri forzati che alcuni Stati membri hanno messo in atto nei confronti dei propri vicini nel Mediterraneo, sono stati arginati i flussi di immigrati verso l'Europa, segnatamente mediante l'aumento dei controlli nei porti nordafricani, il pattugliamento del Mediterraneo e persino mediante altri metodi più brutali, come le scosse elettriche. Ad ogni modo, tutto questo ha avuto un costo scandalosamente alto: i diritti dei migranti e dei rifugiati, che sono stati costretti a ritornare in regimi come quello di Gheddafi.</p>
      <p sl="pt">L'attuale emergenza richiede l'adozione di un sistema comune di asilo, basato su responsabilità condivise e dotato di un meccanismo di protezione temporanea e di una maggiore possibilità di ridislocazione. Occorre una nuova strategia sull'immigrazione che tenga conto delle cause del fenomeno, come la povertà, le discriminazioni, i conflitti e la repressione politica. Senza siffatta strategia, i trafficanti riusciranno sempre a trovare itinerari alternativi. La promozione dei diritti umani, della democrazia e dello sviluppo sostenibile pertanto deve diventare un'autentica priorità strategica all'interno della politica estera dell'Unione europea e nell'ambito dei programmi di sviluppo per il Mediterraneo e per altre regioni.</p>
    </intervention>
    <intervention id="1-174-000" speaker_id="97086" name="Sonia ALFANO" is_mep="True" mode="spoken" nationality="Italy" birth_date="15-10-1971" birth_place="Messina" p_group="Group of the Alliance of Liberals and Democrats for Europe" m_state="IT">
      <p sl="it">Signora Presidente, onorevoli colleghi, davanti alla situazione emergenziale la politica europea in materia di asilo e immigrazione sta subendo una seria lezione. Ciò che ancora una volta risalta è che l'UE non è dotata di un quadro legislativo e operativo che le consenta di far fronte a eventi straordinari ma non imprevedibili, come quanto accaduto negli ultimi mesi nel Nord Africa.</p>
      <p sl="it">Lampedusa e il Sud Italia stanno pagando questi errori, ma soprattutto a pagare sono i profughi, accolti in maniera disumana. Pur in presenza dell'articolo 80 del trattato sul funzionamento dell'UE e del principio dell'equa ripartizione della solidarietà, ogni paese di fatto tira acqua al proprio mulino e l'atteggiamento della Francia al confine con l'Italia è inammissibile nell'attuale quadro europeo. A questo proposito, invito la Commissione a valutare la possibilità di chiedere spiegazioni al governo francese.</p>
      <p sl="it">Per anni l'UE ha stipulato accordi con paesi terzi gestiti da regimi dittatoriali, finanziandone attività e anteponendo interessi commerciali a esigenze democratiche. L'Europa ha taciuto davanti ai raid libici, intende tacere anche davanti all'insostenibile situazione delle tendopoli?</p>
      <p sl="it">Ora siamo tutti d'accordo che con Gheddafi non è ammissibile alcun patto. Eppure qualche mese fa non sentivo obiezioni sul trattato Italia-Libia, grazie al quale il problema dell'immigrazione era affrontato in maniera disumana. Oggi Berlusconi ha provato a utilizzare le stesse modalità con la Tunisia, offrendo denaro. Forse, però, il nuovo governo tunisino ha capito la lezione.</p>
      <p sl="it">Eppure, volenti o nolenti, è responsabilità dell'UE e dei 27 Stati membri intervenire, tenendo sempre presente la priorità inderogabile della solidarietà internazionale e della tutela dei diritti umani. Per questo mi auguro che quanto prima la Commissione europea proponga l'avvio della procedura di emergenza prevista dalla direttiva 55/2001 sulla protezione temporanea e che tale proposta venga adottata dal Consiglio in tempi brevi, anche perché altrimenti sarebbe vana.</p>
      <p sl="it">Chiedo inoltre che una delegazione parlamentare, non una delegazione di gruppi politici, venga inviata a Lampedusa per verificare sia le condizioni umanitarie degli immigrati, sia la verifica del principio di non respingimento.</p>
    </intervention>
    <intervention id="1-175-000" speaker_id="96732" name="Malika BENARAB-ATTOU" is_mep="True" mode="spoken" nationality="France" birth_date="25-03-1963" birth_place="Aïn-Benian " p_group="Group of the Greens/European Free Alliance" m_state="FR">
      <p sl="fr">Signora Presidente, la relazione verte su un tema delicato e devo esprimere una critica sul titolo. L'uso dei termini “flussi migratori” ne denota il tono: dà l'impressione che gli immigrati siano merci o invasori.</p>
      <p sl="fr">Questo è un momento storico per i popoli del Mediterraneo meridionale e per noi, ma la paura dell'immigrazione di massa impedisce all'UE e agli Stati membri di creare una nuova dinamica.</p>
      <p sl="fr">I recenti movimenti democratici nel sud ci hanno aiutato a comprendere le nostre contraddizioni. Essi hanno dimostrato ancora una volta l'incoerenza e la mancanza di visione delle nostre politiche di cooperazione che sono obsolete e che sono scollate dalla realtà. È abbondantemente giunto il momento che l'Unione europea metta in atto una politica sull'immigrazione in linea con i nostri valori, in cui riconosca che viviamo in un mondo in cui la gente si muove, un mondo in cui le persone si spostano da un posto all'altro.</p>
      <p sl="fr">È assurdo continuare a parlare di flussi migratori ed è contrario ai nostri principi umanisti. Se noi europei vogliamo essere attori di primo piano nel mondo, allora dobbiamo cambiare approccio ed adoperarci per creare un'Unione basata sulla solidarietà per il Mediterraneo. Non possiamo centrare l'obiettivo senza riformare la politica sulla mobilità o la cosiddetta politica sull'immigrazione. Dobbiamo soddisfare le aspettative dei popoli del sud.</p>
      <p sl="fr">La paura dell'immigrazione non deve più guidare le nostre politiche. Il rafforzamento dei controlli alle frontiere non deve essere più la nostra motivazione principale nell'attuazione degli accordi di cooperazione, come è accaduto nel caso della Libia.</p>
      <p sl="fr">Dobbiamo rivedere le condizioni necessarie per la firma degli accordi sulla circolazione delle persone che comportano accordi di riammissione in modo da garantire il rispetto dei diritti umani. Le nostre azioni si caratterizzano ancora per l'approccio improntato alla sicurezza, il che è contrario ai nostri valori e all'obbligo cui dobbiamo assolvere di proteggere la popolazione. Le posizioni scandalose assunte dal Primo ministro Berlusconi e dal ministro Guéant devono essere fermamente denunciate.</p>
      <p sl="fr">Signora Commissario, che tipo di politica dobbiamo adottare per stabilire un'autentica Unione per il Mediterraneo, un'unione in cui diamo prova di solidarietà verso i popoli del sud che oggi si sentono disprezzati da noi?</p>
    </intervention>
    <intervention id="1-176-000" speaker_id="96858" name="Marie-Christine VERGIAT" is_mep="True" mode="spoken" nationality="France" birth_date="23-09-1956" birth_place="Roanne" p_group="Confederal Group of the European United Left - Nordic Green Left" m_state="FR">
      <p sl="fr">Signora Presidente, il gruppo GUE/NGL non voterà a favore della relazione. Il documento contiene senz'altro alcuni punti positivi, che però vengono costantemente sconfessati dalle prassi in atto in certi Stati membri, tra cui anche il mio paese.</p>
      <p sl="fr">La relazione si rifiuta di riconoscere la migrazione come una questione primariamente sud-sud. Pertanto le tensioni sono semplicemente destinate ad acuirsi, facendo sprofondare ancor più nella povertà i vari paesi.</p>
      <p sl="fr">È vero che l'Unione europea non può accogliere tutte le persone deprivate del mondo, ma non rischia di dover assumere una posizione del genere. I dati lo dimostrano al di là del gran polverone che qualcuno sta sollevando. L'Unione europea non può accogliere tutte le persone deprivate del mondo, ma può rendere un contributo in proporzione alla sua ricchezza, alle sue necessità e al danno che ha provocato e che sta ancora provocando per mezzo delle sue imprese, che stanno saccheggiando le risorse di questi paesi. La relazione rimane nel solco della tradizione della fortezza Europa che guarda solo al proprio interno, in barba ai suoi stessi interessi, soprattutto quelli di natura demografica.</p>
      <p sl="fr">No, l'Unione europea non ha imparato dalle rivoluzioni che si stanno compiendo nei paesi arabi. Non sta dando prova di solidarietà. Nell'arco di pochi giorni i tunisini hanno accolto oltre 100 000 rifugiati libici in condizioni esemplari. No, signora Commissario, le parole che vengono pronunciate nell'Unione non sono in linea con i problemi che il mondo deve affrontare. Siffatte parole serviranno solamente a fomentare politiche xenofobe in certi Stati membri e non posso che rammaricarmene.</p>
    </intervention>
    <intervention id="1-177-000" speaker_id="21817" name="Mario BORGHEZIO" is_mep="True" mode="spoken" nationality="Italy" birth_date="03-12-1947" birth_place="Torino" p_group="Non" m_state="IT">
      <p sl="it">Signora Presidente, onorevoli colleghi, volevo ringraziare anzitutto il Commissario Malmström per l'attenzione che sta dedicando settimana dopo settimana a questa emergenza epocale, perché di questo si tratta.</p>
      <p sl="it">Si sono sentite delle osservazioni, non solo in quest'Aula, che tentavano di ridurre e di minimizzare quello che il nostro governo, il nostro paese e il nostro popolo hanno dovuto affrontare. Si è trattato, e si tratta tuttora, di un'emergenza anche umanitaria di carattere straordinario. Credo che il nostro governo e soprattutto il nostro popolo abbiano fatto una figura straordinaria di fronte all'opinione pubblica internazionale. Straordinario è stato il comportamento della gente di Lampedusa, che prima ha accolto, si è tolta di tasca anche il necessario per darlo agli immigrati, e poi a un certo punto ha detto "non ce la facciamo più", perché accanto ai diritti umani, di cui si parla tutti i giorni in quest'Aula, ci sono anche i diritti dei popoli, fra cui il diritto a mantenere la propria identità, le proprie attività e, naturalmente, a non essere invasi.</p>
      <p sl="it">C'è anche una migrazione di clandestini, di delinquenti usciti dalle carceri. Questo giustamente preoccupa i paesi che devono accoglierli. E poi, quando l'immigrazione assume i caratteri – ripeto – di invasione, bisogna porsi i problemi relativi.</p>
      <p sl="it">Noi stiamo con chiarezza con il nostro popolo, senza se e senza ma. L'Unione europea se ne deve rendere conto, caro Commissario. Accanto ai diritti umani ci sono i nostri diritti, i diritti delle popolazioni autoctone. Per questo motivo, noi approviamo totalmente gli sforzi che il governo italiano sta facendo anche in queste ore in Tunisia, perché a fronte delle cifre modeste indicate dal Commissario, quello che si sta offrendo alla Tunisia da parte del governo italiano è molto. Si sta facendo molto e noi confidiamo in risultati concreti.</p>
      <p sl="it">Ma bisogna passare dalle parole ai fatti e Frontex non sta facendo quello che sarebbe stato necessario fare per mettere fine a questi traffici immondi, perché questi traffici sono la vergogna del Mediterraneo e l'Unione europea ne è anche responsabile. Quindi alt ai traffici dei popoli e sì a un piano Marshall per questi paesi.</p>
    </intervention>
    <intervention id="1-178-000" speaker_id="28255" name="Andreas MÖLZER" is_mep="True" mode="spoken" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Signora Presidente, signora Commissario Malmström, notoriamente le persone che provengono da paesi sovrappopolati e sottosviluppati rischiano la vita ogni giorno, poiché l'Unione europea, con le sue idee pseudo-umanitarie, non indica chiaramente che le regole che si applicano agli immigrati non sono le stesse che si applicano ai rifugiati.</p>
      <p sl="de">Ai sensi della convenzione di Ginevra sullo status dei rifugiati, come sappiamo tutti, i rifugiati sono persone che, a causa del fondato timore di essere perseguitate in ragione della razza, della religione o delle opinioni politiche, si trovano fuori dal paese di cui hanno la nazionalità. Tuttavia, in questa definizione non rientra la maggior parte delle persone che quotidianamente si riversano in Europa. A prescindere dalla situazione nel paese d'origine, queste persone vogliono semplicemente andare da qualche parte nell'Unione europea – una terra in cui, che nella loro mente, scorre latte e miele – per tentare la fortuna e solitamente solo per usufruire dei nostri sistemi sociali. Forse si tratta di una prospettiva che per loro ha senso, ma in qualità di deputati al Parlamento europeo, noi dobbiamo servire gli interessi degli europei, il che certamente non presuppone l'erogazione di un sostegno permanente a milioni di migranti economici che, senza formazione o qualifiche idonee al nostro mercato del lavoro, non ci servono a molto.</p>
      <p sl="de">Inoltre sarebbe estremamente ingiusto, soprattutto verso paesi come la Tunisia e la Libia, che si stanno liberando dai regimi dittatoriali, apprestandosi ad imboccare la strada della democrazia, e che avranno bisogno di tutta la forza di cui dispongono per ricostruire i propri paesi. Queste persone devono contribuire allo sviluppo dei propri paesi.</p>
      <p sl="de">Dalla fine della dittatura di Ben Ali, la Tunisia è un paese libero. Si deve tenere conto di questa situazione nell'UE in relazione alla gestione dei flussi massicci di persone dall'Africa settentrionale. Pertanto tutti i migranti economici, a mio giudizio, devono essere rispediti nel proprio paese prima che raggiungano l'Europa. Non deve essere permesso loro di arrivare a Lampedusa, e noi dobbiamo conferire i necessari poteri all'Agenzia Frontex affinché possa assolvere a questo compito.</p>
    </intervention>
    <intervention id="1-179-000" speaker_id="96818" name="Salvatore IACOLINO" is_mep="True" mode="spoken" nationality="Italy" birth_date="18-11-1963" birth_place="Favara" p_group="Group of the European People's Party (Christian Democrats)" m_state="IT">
      <p sl="it">Signora Presidente, onorevoli colleghi, signora Commissario, abbiamo ascoltato una serie di provvedimenti e iniziative certamente confortanti, che vanno nel segno richiesto peraltro dalla delegazione italiana nell'incontro che abbiamo avuto la settimana scorsa assieme al capo della delegazione con Barroso: più solidarietà, più mezzi, più concretezza e più incisività per Lampedusa, per Malta e per tutti quegli Stati che sono esposti ad una pressione migratoria eccezionale e che soltanto attraverso un governo europeo può essere fronteggiata.</p>
      <p sl="it">Le sue confortanti dichiarazioni, ovviamente, sono coerenti con quello che noi pensiamo per quanto riguarda l'applicazione dell'articolo 5 della direttiva 55. Confidiamo che la stessa possa essere sottoposta al vaglio del Consiglio in tempi assolutamente ragionevoli. Una più coerente politica di vicinato, basata sui risultati e su un criterio di primarietà in favore delle regioni frontaliere che potranno spendere risorse per fare in modo che le chance di lavoro e di crescita dei propri giovani siano realizzate proprio nei territori di appartenenza. Un migliore e più adeguato piano operativo di Frontex, che pure è servita in questa fase eccezionale, anche attraverso pattugliamenti congiunti. Riteniamo che nella rubrica relativa ai fondi per l'immigrazione vi sia la possibilità di intervenire ulteriormente in ragione di una eccezionalità ormai ben nota a ciascuno di noi.</p>
      <p sl="it">Signora Malmström, non abbiamo parlato delle misure compensative. Non c'è con lei il Commissario Hahn, e probabilmente sarebbe stato utile che ci fosse. Una revisione dei Fondi strutturali, una politica che tenga conto di una situazione eccezionale, di un difetto di attrattività, di una penalizzazione di attrattività della regione siciliana sulla pesca e sul turismo, che va in qualche modo compensata a Lampedusa e in Sicilia.</p>
      <p sl="it">Centocinquantamila egiziani sono tornati in Libia, ma non finisce qua questo problema migratorio. Per questo bisogna intervenire con grande concretezza attraverso una politica europea forte e decisa e noi confidiamo che lei e il Presidente Barroso possiate sviluppare quella strategia attraverso un piano sulle migrazioni complessivo. Non possiamo più attenderlo oltre misura e confidiamo che entro questo mese l'Europa faccia il piano sulle migrazioni, nell'interesse di quella solidarietà più volte attesa e che finalmente vorremmo venisse concretizzata.</p>
    </intervention>
    <intervention id="1-180-000" speaker_id="23938" name="John ATTARD-MONTALTO" is_mep="True" mode="spoken" nationality="Malta" birth_date="07-02-1953" birth_place="Sliema" p_group="Group of the Progressive Alliance of Socialists and Democrats in the European Parliament" m_state="MT">
      <p sl="en">Signora Presidente, prima di tutto, ho sentito alcuni colleghi – non tutti – tra quelli che hanno partecipato al dibattito parlare della migrazione come un fenomeno che non è in atto adesso, ma che si verificherà in futuro.</p>
      <p sl="en">Si sta consumando un dramma umano proprio ora, mentre discutiamo in quest'Aula. Al di là delle espressioni di adesione o di dissenso, dovremmo tutti riconoscere che questa tragedia, che si consuma sulla nostra porta di casa – a poche centinaia di chilometri dalla frontiera meridionale dell'Unione europea – sta succedendo adesso ed è destinata ad aggravarsi. Eppure continuiamo a discutere, anche quando è previsto uno strumento – la direttiva del Consiglio 2001/55/CE – che, su raccomandazione della Commissione, può essere attivato dal Consiglio.</p>
      <p sl="en">Come potremo stabilire se l'entità del flusso è elevata, non elevata o abbastanza elevata quando ormai tutto sarà finito? L'Unione europea deve decidere se vuole agire o se vuole reagire. Si reagisce una volta che i fatti si sono già prodotti. Non dobbiamo usare atteggiamenti antiquati, dobbiamo essere l'istituzione del presente.</p>
    </intervention>
    <intervention id="1-181-000" speaker_id="4529" name="Baroness Sarah LUDFORD" is_mep="True" mode="spoken" nationality="United Kingdom" birth_date="14-03-1951" birth_place="Halesworth" p_group="Group of the Alliance of Liberals and Democrats for Europe" m_state="GB">
      <p sl="en">Signora Presidente, la gestione efficiente, la coerenza, la solidarietà, la responsabilità: dovrebbero essere queste le fondamenta della politica europea comune sull'immigrazione. Tale assunto, però, è in contrasto con l'operato effettivo dell'Unione degli ultimi dieci anni, che merita un punteggio di tre su una scala di dieci. Non è colpa della Commissione, che ha prodotto un fiume di politiche e di proposte legislative, ma è in gran parte responsabilità degli Stati membri. È giunto il momento di abbandonare il vecchio atteggiamento reattivo e caotico per assumere un atteggiamento proattivo e improntato alla gestione appropriata. Forse potremmo trarre ispirazione da un paese come il Canada, in particolare dalle sue politiche sull'immigrazione regolare.</p>
      <p sl="en">Il mio paese, il Regno Unito, si è chiamato fuori dall'idea di politica comune. Me ne rammarico, ma, ascoltando anche i tanti che sono stati intervistati a Lampedusa, essi affermano di volersi spostare rapidamente verso il nord e spesso specificatamente nel Regno Unito. Nemmeno questa argomentazione, però, riesce a convincere il mio paese, il quale riceve un grande flusso migratorio, ad eliminare i controlli alle frontiere.</p>
      <p sl="en">Io credo nella solidarietà. Credo che la direttiva sulla protezione temporanea debba essere attivata ora. Ad ogni modo, deve essere responsabilità di tutti gli Stati membri – quelli del nord e quelli del sud – vegliare affinché sia debitamente attuato il diritto UE sull'accoglienza degli immigrati, sul trattamento delle richieste di tipo finanziario o di altro genere nonché sull'integrazione e sull'attuazione delle normative sul lavoro. La solidarietà e la responsabilità devono essere una strada a doppio senso.</p>
    </intervention>
    <intervention id="1-182-000" speaker_id="4385" name="Hélène FLAUTRE" is_mep="True" mode="spoken" nationality="France" birth_date="29-07-1958" birth_place="Bapaume" p_group="Group of the Greens/European Free Alliance" m_state="FR">
      <p sl="fr">Signora Presidente, non possiamo accogliere con favore la rivoluzione in Tunisia, da un lato, e chiedere che il paese metta in atto la politica sul controllo delle frontiere che esisteva ai tempi della dittatura di Ben Ali, dall'altro. Dobbiamo smetterla di esercitare pressioni sul governo tunisino, che ha molti altri problemi da affrontare: i rifugiati – come è stato detto – ed il processo di transizione democratica in atto.</p>
      <p sl="fr">Infatti la situazione è nuova ed ha carattere eccezionale. Forse può consentirci di definire soluzioni appropriate, mostrando al contempo solidarietà. L'onorevole Ludford ha ragione – ha messo in luce un aspetto che è del tutto assente nell'Unione europea. La Commissione europea ed il Parlamento devono prima di tutto indire una moratoria sul rimpatrio dei tunisini, poiché è assolutamente fuori luogo e inadeguato. Dobbiamo inoltre concedere permessi straordinari ai tunisini che sono già arrivati in Francia e in Italia, garantire accesso in Europa alle persone che cercano protezione ed astenerci dall'assumere provvedimenti o dal concludere accordi che potrebbero pregiudicare la protezione, applicare – come è stato invocato – la direttiva del 2001 a tutti i soggetti eleggibili e accogliere i rifugiati che si trovano al confine tra Tunisia e Libia nell'ambito del processo di ridislocazione.</p>
      <p sl="fr">In seguito dobbiamo forgiare legami di cooperazione con questi paesi che in futuro saranno pienamente democratici affinché i tunisini possano venire a lavorare o a studiare e viaggiare in maniera del tutto legittima in modo da creare autentici canali di mobilità tra le due sponde del Mediterraneo.</p>
      <a text="(Applausi)"/>
    </intervention>
    <intervention id="1-183-000" speaker_id="28407" name="Willy MEYER" is_mep="True" mode="spoken" nationality="Spain" birth_date="19-08-1952" birth_place="Madrid" p_group="Confederal Group of the European United Left - Nordic Green Left" m_state="ES">
      <p sl="es">Signora Presidente, Lampedusa è divenuta il simbolo della disumanità della politica di immigrazione dell'Unione europea. Non si tratta di un problema contingente, è un problema strutturale.</p>
      <p sl="es">Mi ricordo il 14 febbraio 2009, nel corso della precedente legislatura. Mi ero recato a Lampedusa con una delegazione del mio gruppo politico. È stato un viaggio all'inferno. All'inferno, ribadisco! Quella politica sull'immigrazione non si basava sull'assunto che l'immigrazione è un diritto e non un reato, e non prevedeva nulla a garanzia del sacro principio del diritto di richiedere asilo.</p>
      <p sl="es">A Lampedusa, nel 2009, non fu fatto nulla per identificare le persone o per valutare le richieste di asilo finché le persone hanno fatto quello che dovevano fare: sono insorte, hanno protestato, perché vivevano come animali.</p>
      <p sl="es">Tra il 2009 e il 2011 non è cambiato nulla. In realtà, però, un cambiamento c'è stato: il Presidente Berlusconi ha firmato un accordo con il colonnello Gheddafi anche se quest'ultimo, in violazione del diritto internazionale, aveva espulso l'Alto commissario per i rifugiati delle Nazioni Unite, sapendo che c'erano 9 000 rifugiati in Libia, la stessa Libia che attualmente viene bombardata dopo che era stato lanciato un appello umanitario.</p>
      <p sl="es">È questa un'ipocrisia che bisogna contrastare. È questo che fondamentalmente deve cambiare nell'Unione europea.</p>
    </intervention>
    <intervention id="1-184-000" speaker_id="28497" name="Gerard BATTEN" is_mep="True" mode="spoken" nationality="United Kingdom" birth_date="27-03-1954" birth_place="London" p_group="Europe of Freedom and Direct Democracy Group" m_state="GB">
      <p sl="en">Signora Presidente, la decisione del Consiglio che adotta la risoluzione del Consiglio di sicurezza dell'ONU afferma che devono essere assunte tutte le misure necessarie per proteggere la popolazione civile e gli insediamenti umani dalla minaccia degli attacchi in Libia, escludendo ogni forma di forza di occupazione straniera sul territorio libico.</p>
      <p sl="en">In un'unica frase sono racchiuse due idee del tutto contraddittorie Come si possono proteggere i civili dagli attacchi senza occupare nemmeno una piccola porzione di territorio a questo scopo? Come possono paesi con una lunga e gloriosa storia militare, come il Regno Unito e la Francia, adottare una politica così assurda? La risposta è assai semplice: sono costretti a causa della politica estera e di sicurezza comune dell'Unione europea a seguito dell'entrata in vigore trattato di Lisbona. Non hanno più il controllo sulla propria politica estera.</p>
      <p sl="en">La decisione del Consiglio prosegue affermando che la responsabilità della politica militare dell'Unione è affidata all'Alto rappresentante per la politica estera e di sicurezza comune. Pertanto la Baronessa Ashton avrà la possibilità di dichiarare la sua prima guerra, mettendo la firma accanto a quella dei grandi della storia militare come Rommel, Montgomery e Eisenhower. Le auguro buona fortuna, ma più verosimilmente siffatta politica idiota si rivelerà un disastro per tutte le parti coinvolte.</p>
      <p sl="en">Le priorità dell'Occidente e dei paesi europei, in particolare, devono puntare ad incoraggiare i regimi moderati dell'Africa settentrionale mediante tutti i mezzi diplomatici possibili, proteggendo le nostre frontiere da ulteriori flussi migratori di massa. Forse non è una risposta politicamente corretta, ma è la risposta realistica che devono dare gli Stati nazionali sensibili, se ovviamente sono in grado di assumere questo genere di decisioni.</p>
    </intervention>
    <intervention id="1-185-000" speaker_id="96946" name="Daniël van der STOEP" is_mep="True" mode="spoken" nationality="Netherlands" birth_date="12-09-1980" birth_place="Delft" p_group="Non" m_state="NL">
      <p sl="nl">Signora Presidente, venerdì scorso centinaia di sedicenti richiedenti asilo, provenienti dall'area che un tempo fu il territorio della Barberia, sono fuggiti dai campi di accoglienza in Italia. Questi immigrati erano stati trasferiti nei centri, perché Lampedusa è satura. Signora Presidente, è questa la dura realtà: migliaia di immigrati senza prospettive provenienti dalla Barberia approfittano dell'instabilità della regione per cercare una vita migliore nella ricca Europa.</p>
      <p sl="nl">Gli immigrati che sono stati intervistati in televisione hanno indicato le città cui ambivano – Amsterdam o Roma, non faceva tanta differenza – o, ancor peggio, si lamentavano perché le autorità italiane non fornivano loro sigarette e bevande. Si tende infatti a dimenticare che queste persone scientemente scelgono l'illegalità e deliberatamente usano a sproposito i servizi sociali europei. Questi sedicenti richiedenti asilo, che io preferisco definire scrocconi, devono essere accolti nella loro regione. Dare loro un rifugio spetta all'Unione africana, alla Lega araba o alla terribile Organizzazione della Conferenza islamica.</p>
      <p sl="nl">L'Unione europea non è responsabile per questi approfittatori. Anche laddove riuscissero ad entrare, dobbiamo imprimere una grande accelerazione alle procedure di asilo dei sedicenti rifugiati e rispedirli il prima possibile nei loro paesi nella Barberia. Questi paesi se ne devono assumere la responsabilità, non noi e non adesso.</p>
      <a text="(L'oratore accetta di rispondere ad una domanda presentata mediante la procedura del cartellino blu ai sensi dell'articolo 149, paragrafo 8)"/>
    </intervention>
    <intervention id="1-186-000" speaker_id="96917" name="Silvia COSTA" is_mep="True" mode="spoken" nationality="Italy" birth_date="12-06-1949" birth_place="Firenze" p_group="Group of the Progressive Alliance of Socialists and Democrats in the European Parliament" m_state="IT">
      <p sl="it">Signora Presidente, onorevoli colleghi, chiedo all'onorevole che è intervenuto poco fa se ritiene veramente appropriato definire le persone che fuggono da una situazione di grandissimo disagio politico – come è stato messo in evidenza da tutti i gruppi politici – come quella del Nord Africa, come "scrocconi" e "approfittatori".</p>
      <p sl="it">Trovo gravissima questa affermazione e chiedo che la Presidenza possa in qualche modo far rilevare quanto è stato affermato e indichi se questo viene considerato appropriato in un dibattito così delicato in cui si parla della sofferenza di persone umane, che evidentemente non si ritiene abbiano il diritto di mangiare, visto che è stato detto "chiedono perfino di mangiare e sono degli scrocconi".</p>
      <p sl="it">Trovo gravissimo che sia stato detto ciò in questa seduta e spero che i cittadini europei possano leggere questa frase così grave che denuncia da sola l'assoluta inadeguatezza politica di chi l'ha pronunciata.</p>
    </intervention>
    <intervention id="1-187-000" speaker_id="96946" name="Daniël van der STOEP" is_mep="True" mode="spoken" nationality="Netherlands" birth_date="12-09-1980" birth_place="Delft" p_group="Non" m_state="NL">
      <p sl="nl">Signora Presidente, onorevole Costa, lei ha ragione. Ho usato parole dure, ma sono molto chiare. L'Unione europea si trova alle prese con un enorme flusso di rifugiati e la sinistra in genere afferma che si tratta solamente di gente sfortunata che è costretta a fuggire dal proprio paese. Va bene, ma perché devono proprio venire tutti in Europa? È sicuramente più difficile raggiungere l'Europa in un barcone, sarebbe invece più facile andare in Marocco o in Arabia saudita. Ovviamente vengono tutti qui per i nostri servizi sociali e perché, così facendo, riescono ad ottenere soldi dal governo del paese ospitante. E voi permettete che accada tutto questo!</p>
      <p sl="nl">Dobbiamo agire con fermezza contro questo fenomeno e dobbiamo garantire che, come Stati membri dell'Unione europea, vengano difesi gli interessi dei cittadini dell'Unione europea. Seguendo il suo ragionamento, si arriva alla catastrofe. Tra un po' sarà la volta dell'Africa sub-sahariana e alla fine arriveranno ancora tutti qui. Non possiamo permettercelo. Forse questo è il suo mondo, ma non il mio. Le faccio i miei migliori auguri, ma non è certo questo che vogliono i cittadini, certamente non in Olanda.</p>
    </intervention>
    <intervention id="1-188-000" speaker_id="28120" name="Simon BUSUTTIL" is_mep="True" mode="spoken" nationality="Malta" birth_date="21-03-1969" birth_place="Attard" p_group="Group of the European People's Party (Christian Democrats)" m_state="MT">
      <p sl="en">Signora Presidente, alcuni anni fa i capi di Stato e di governo dell'UE annunciarono di essere disposti a dar prova di una solidarietà concreta verso gli Stati membri più colpiti dalle pressioni migratorie. Ebbene quel momento è arrivato, poiché il movimento di massa ora ha raggiunto l'Unione europea. Adesso chiediamo al Consiglio europeo di tener fede alle sue parole. Affinché la solidarietà sia concreta, tutti gli Stati membri devono necessariamente assumersi la responsabilità degli sfollati che fuggono dalla Libia per dirigersi in Europa.</p>
      <p sl="en">Disponiamo già di uno strumento, dobbiamo solo usarlo. È il meccanismo di solidarietà previsto dalla direttiva 2001/55/CE che prevede due elementi. In primo luogo conferisce una protezione temporanea a tutti gli sfollati che raggiungono l'UE. In secondo luogo assegna la responsabilità dell'accoglienza a tutti gli Stati membri, non solo al paese in cui sono capitati. Il meccanismo viene attivato con decisione del Consiglio in cui si riconosce l'esistenza di un flusso di massa. Ad ogni modo, la procedura deve essere avviata su proposta della Commissione – ossia da lei, signora Commissario.</p>
      <p sl="en">Non ci sono dubbi sul fatto che sia in atto un esodo di massa dalla Libia. Oltre 400 000 persone sono fuggite dalla Liba, soprattutto verso la Tunisia e l'Egitto, ma adesso anche verso i paesi dell'Unione europea. La settimana scorsa oltre 800 persone, la maggior parte somali ed eritrei, sono arrivati a Malta nell'arco di 24 ore. In proporzione è come se in un giorno arrivassero in Francia 120 000 immigrati. Di sicuro si parlerebbe di flusso di massa. Non bisogna guardare ai numeri in senso assoluto, ma bisogna analizzarli in senso relativo, tenendo conto del loro impatto sul paese d'arrivo.</p>
      <p sl="en">Rivolgo un appello a lei, signora Commissario, affinché assuma una direzione politica e avanzi questa proposta. Mi rivolgo altresì al Consiglio affinché tenga fede alla sua parola e dia prova di solidarietà concreta.</p>
    </intervention>
    <intervention id="1-189-000" speaker_id="4519" name="Claude MORAES" is_mep="True" mode="spoken" nationality="United Kingdom" p_group="Group of the Progressive Alliance of Socialists and Democrats in the European Parliament - Vice" m_state="GB">
      <p sl="en">Signora Presidente, dal 1999 il Consiglio si rifiuta di creare una politica in materia di asilo ed un meccanismo autentico per la condivisione delle responsabilità. Parlando a nome dell'onorevole Sassoli e dei colleghi italiani, in Italia assistiamo ad una situazione per cui il diritto non prevede alcuna soluzione reale. A quest'ora, invece, avrebbe già dovuto essere stata individuata una soluzione. Le procedure di accoglienza, le qualifiche – l'essenza del pacchetto sull'asilo di cui stiamo discutendo oggi – avrebbero dovuto essere messe in atto da tempo. In questo modo avremmo avuto un concetto di ridislocazione ed un concetto di condivisione delle responsabilità cui fare riferimento, ma non è così.</p>
      <p sl="en">Pertanto, secondo il mio gruppo, bisogna erogare un'assistenza a fronte di tale emergenza. Chiediamo al Consiglio, in particolare, ma anche a lei, signora Commissario, di dare prova di direzione politica e di applicare la direttiva del Consiglio 2001/55/CE. In questo modo si verranno a creare le condizioni per la ridislocazione affinché si possa perlomeno alleviare parte delle incombenze che pesano sui paesi coinvolti.</p>
      <p sl="en">Oltre a tale azione – come è già stato detto – non possiamo ignorare i nostri doveri in relazione all'asilo e al diritto internazionale. Dobbiamo assolvere a questi doveri in relazione a molte persone che sono vulnerabili e che soffrono. Le ragioni che stanno alla base della concessione dell'asilo sono profonde ed ampie e sono la povertà e l'instabilità. Ad ogni modo, ora ci troviamo in una situazione che ha colpito i paesi del sud e quindi dobbiamo mettere in atto la direttiva 2001/55/CE.</p>
    </intervention>
    <intervention id="1-190-000" speaker_id="96852" name="Cornelia ERNST" is_mep="True" mode="spoken" nationality="Germany" m_state="DE">
      <p sl="de">Signora Presidente, desidero formulare tre osservazioni. In primo luogo dobbiamo affermare chiaramente che siamo effettivamente in grado di fornire assistenza ai rifugiati in Africa settentrionale, soprattutto ai tunisini, e che abbiamo effettivamente la volontà di farlo. Pertanto sono lieta che la Commissione intenda attivare la direttiva 2001/55/CE in modo da concedere una protezione temporanea e al contempo chiedo agli Stati membri di applicare queste disposizioni in maniera concreta, non solo in Italia, ma anche e soprattutto in Francia e in Germania, paesi che in effetti sono in una posizione tale da poter investire.</p>
      <p sl="de">In secondo luogo ci aspettiamo una presa di posizione netta della Commissione affinché gli accordi sottoscritti con i dittatori, come Ben Ali o Gheddafi, in materia di prevenzione dell'immigrazione – così infatti li definirei – siano dichiarati nulli e privi di efficacia. I partenariati autentici con i paesi terzi, come ha indicato la signora Commissario Malmström, con ogni probabilità sono ben lungi dall'idea che ha l'Italia, la quale intende comprare la disponibilità a riprendersi i rifugiati pagando un prezzo di 150 milioni di euro. Invece di mostrare solidarietà in relazione alla prevenzione dei rifugiati, dobbiamo dar prova di solidarietà concreta verso i paesi nordafricani come la Tunisia, che ha ricevuto un flusso di 150 000 persone.</p>
      <p sl="de">In terzo luogo, dobbiamo renderci conto della fragilità delle fondamenta sui cui poggiano gli strumenti UE sulla prevenzione dei rifugiati. Frontex e Dublino II devono essere riformati. Occorre un sistema di asilo liberale ed una politica sull'immigrazione in Europa e una politica di sviluppo diverse che siano davvero sostenibili.</p>
    </intervention>
    <intervention id="1-191-000" speaker_id="101580" name="Constance LE GRIP" is_mep="True" mode="spoken" nationality="France" birth_date="14-11-1960" birth_place="Chatou" p_group="Group of the European People's Party (Christian Democrats)" m_state="FR">
      <p sl="fr">Signora Presidente, a questo punto del dibattito dovrò inevitabilmente ripetere o ribadire alcuni dei concetti che sono già stati espressi. Ad ogni modo, come hanno affermato diversi colleghi, anch'io ritengo che i problemi che dobbiamo affrontare – problemi che l'intera Unione europea deve affrontare adesso – non possano essere risolti da un solo Stato membro.</p>
      <p sl="fr">Nessuno Stato membro deve trovarsi ad affrontare questo genere di sfide, che devono infatti ricadere sull'intera Unione europea. L'UE deve quindi organizzarsi e gestire la situazione, lavorando insieme ed in maniera corale. È giunto il momento di gettare le fondamenta di un'autentica politica europea in materia di immigrazione e di asilo.</p>
      <p sl="fr">Il patto europeo sull'asilo e l'immigrazione è stato adottato oltre un anno fa. Ora è arrivato il momento di applicarlo in maniera molto concreta.</p>
      <p sl="fr">Abbiamo sentito la signora Commissario, abbiamo sentito le raccomandazioni che ha presentato. Vorrei soffermarmi su questo punto ed esprimere un forte sostegno per alcune delle sue proposte. Dobbiamo assolutamente incrementare le risorse di Frontex. Dobbiamo aumentare le risorse umane, materiali e finanziarie e dobbiamo garantire che possa erogare un maggiore sostegno alle operazioni Hermes e Poseidon.</p>
      <p sl="fr">Servono risorse supplementari per gli Stati membri che sono stati maggiormente colpiti dall'aumento nel flusso migratorio cui stiamo assistendo oggi. In questo modo, la nostra solidarietà si esplicherà anche a livello finanziario.</p>
      <p sl="fr">Dobbiamo forgiare legami cooperativi più stretti con i paesi del Mediterraneo meridionale. Dobbiamo sostenerli, ovviamente, aiutarli e trovare gli strumenti. La signora Commissario ha parlato dei partenariati per la mobilità – e credo che sia stato questo l'argomento della sua visita in Tunisia. Dobbiamo rafforzare siffatti strumenti in uno spirito di responsabilità, di solidarietà ma anche nel quadro di un'azione reale e specifica.</p>
    </intervention>
    <intervention id="1-192-000" speaker_id="96864" name="David Maria SASSOLI" is_mep="True" mode="spoken" nationality="Italy" birth_date="30-05-1956" birth_place="Firenze" m_state="IT">
      <p sl="it">Signora Presidente, onorevoli colleghi, signora Commissario, lei avrà capito che in quest'Aula gode di molta solidarietà, però questo non basta. Per avere e dare forza a una politica europea sull'immigrazione, occorre fare insieme quello che non possono fare gli altri, e cioè avere il consenso dei governi.</p>
      <p sl="it">Prenda le sue proposte e le porti al Consiglio. Noi la sosterremo, perché avrà capito che, a parte qualche accento xenofobo, in quest'Aula lei gode di grande stima e di grande solidarietà. Il Parlamento domani lo riaffermerà dicendo no ai respingimenti, sì a un'attivazione della direttiva 55 del 2001, sì a un'attivazione dell'articolo 25 della stessa direttiva.</p>
      <p sl="it">Domani, in Parlamento faremo la nostra parte. Però occorre che anche gli altri facciano la loro, che i governi siano molto meno egoisti, che la solidarietà che serve per attivare una politica europea ci veda promotori. Il suo lavoro naturalmente è al centro di questo sforzo, perché senza i governi l'Europa sarà più debole.</p>
    </intervention>
    <intervention id="1-193-000" speaker_id="1892" name="Carlos COELHO" is_mep="True" mode="spoken" nationality="Portugal" birth_date="20-05-1960" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Signora Presidente, Commissario Malmström, abbiamo tutti fatto riferimento all'aumento dei flussi migratori sia in termini di portata che di intensità. Alle situazioni croniche di conflitto in Afghanistan, Somalia e nella Repubblica democratica del Congo ora si somma un allarmante aumento di nuovi casi, come l'Egitto, la Tunisia e la Libia, che hanno provocato un drastico deterioramento della situazione.</p>
      <p sl="pt">Gli Stati membri che, per motivi geografici, sono stati maggiormente colpiti dalle pressioni migratorie hanno altresì assistito ad un considerevole ridimensionamento della propria capacità di reazione. Il caos che regna a Lampedusa, cui diversi oratori hanno fatto accenno, ne è un esempio, in quanto il numero dei rifugiati ha superato il numero dei residenti. Gli Stati membri che sono stati particolarmente colpiti quindi devono urgentemente ricevere il sostegno necessario, mediante la fornitura di risorse finanziarie, umane e tecniche, affinché possano effettivamente rispondere ai flussi migratori massicci e affinché possano reagire con umanità alle pressioni umane cui sono soggetti.</p>
      <p sl="pt">Aderisco pertanto l'appello lanciato dai colleghi affinché sia attivato immediatamente il meccanismo di solidarietà dell'Unione europea. È altresì importante avvalersi delle strutture e degli organismi esistenti, come l'Agenzia europea per la gestione della cooperazione operativa alle frontiere esterne degli Stati membri dell'Unione europea e dell'Ufficio europeo di sostegno all'asilo. Probabilmente dovremo anche rivalutare e adattare l'operazione Hermes. Convengo inoltre con quanto ha affermato l'onorevole Tavares sul processo di ridislocazione dei rifugiati. È importante che il Consiglio – il quale non è presente al dibattito – la smetta di nascondersi dietro pretesti giuridici e porti a conclusione positiva la questione della ridislocazione dei rifugiati. Infine, signora Commissario, serve una maggiore solidarietà tra gli Stati membri dell'Unione europea, bisogna migliorare le azioni di coordinamento e bisogna condividere le responsabilità e gli oneri.</p>
    </intervention>
    <intervention id="1-194-000" speaker_id="96886" name="Rosario CROCETTA" is_mep="True" mode="spoken" nationality="Italy" birth_date="08-02-1951" birth_place="Gela" p_group="Group of the Progressive Alliance of Socialists and Democrats in the European Parliament" m_state="IT">
      <p sl="it">Signora Presidente, onorevoli colleghi, signora Commissario, è triste constatare che a volte l'Occidente riesce a trovare grande solidarietà quando deve bombardare, quando deve inviare le imprese nei paesi del terzo mondo e quando deve prendere il petrolio, mentre è difficile trovarla quando deve fare politiche di solidarietà e di immigrazione. I tratti del dibattito di questa sera hanno queste caratteristiche.</p>
      <p sl="it">Io sono stato a Lampedusa lunedì scorso e ho visto 4.000-5.000 persone per terra, ammassate a dormire sotto il sole e sotto la pioggia, a fare i propri bisogni là dove mangiavano e non si cambiavano i vestiti bagnati – che alcuni hanno detto griffati, ma sono falsamente griffati – che avevano durante la traversata, in condizioni disastrose. Fra questi c'erano 4.500 minori, ragazzini di 12-13 anni, che condividevano quella condizione, una condizione di disagio che condividevano anche gli abitanti di Lampedusa.</p>
      <p sl="it">La Tunisia in questo momento ospita 150.000 migranti che vengono dalla Libia e dimostra solidarietà. È un paese povero che dimostra solidarietà, mentre l'Europa ricca non riesce a raccogliere 5.000 migranti. L'Europa deve invece dare solidarietà a questi ragazzi meravigliosi che da Sidi Bouzid hanno fatto partire la "rivoluzione del gelsomino" che sta cambiando il Nord Africa e il mondo.</p>
    </intervention>
    <intervention id="1-195-000" speaker_id="97197" name="Alfredo PALLONE" is_mep="True" mode="spoken" nationality="Italy" birth_date="13-09-1947" birth_place="Frosinone" p_group="Group of the European People's Party (Christian Democrats)" m_state="IT">
      <p sl="it">Signora Presidente, onorevoli colleghi, signora Commissario, la comunicazione che ha dato è in linea con ciò che noi volevamo sentire. Però non vorrei ideologizzare questo dibattito che, a volte, viene ideologizzato in modo bipartisan . Io credo che quando parliamo di emergenza umanitaria sia una cosa molto seria.</p>
      <p sl="it">La domanda che faccio a me stesso, e che rivolgo anche ai colleghi, è la seguente: "Possiamo parlare noi di emergenza umanitaria e fermarci a questo, o dobbiamo porci due tipi di questioni, una sull'emergenza, e quindi sulle questioni immediate, e un'altra strategica?"</p>
      <p sl="it">Il problema dell'Africa e del Medio Oriente è un problema che non può non essere dell'Europa e la domanda che dobbiamo porci è se può esserci sviluppo senza democrazia. Ricordiamoci che la rivolta in questi paesi del Medio Oriente e del Mediterraneo non è stata una rivolta ideologica, ma è stata la rivolta del pane, è stata la rivolta verso la democrazia, per poter campare.</p>
      <p sl="it">Su questo non possiamo non porci alcune questioni. Va benissimo, signora Commissario, affrontare il problema della direttiva 55 del 2001 e di tutto ciò che fa Frontex, ma l'Europa deve domandarsi che cosa vuol fare sul Mediterraneo e sull'intera Africa.</p>
      <p sl="it">Cari colleghi, molti hanno parlato della Libia e di altri paesi. La mia mente va al Darfur, ad alcune situazioni in cui il genocidio continua ogni giorno in Africa. L'unica nota stonata che vorrei inserire è questa: non è vero che l'Europa ha fatto saccheggi. Certo, le responsabilità sono anche di alcuni paesi europei, ma in Africa interagiscono una serie di capitalismi che non sono basati come il nostro sull'economia sociale del lavoro, ma che sono basati sull'economia di Stato, capitalismi di Stato, primo fra i quali la Cina che compra i debiti sovrani e sfrutta intere popolazioni. Noi non riusciamo neanche all'ONU ad andare a prendere presidenti che sono dettati dalla criminalità.</p>
      <p sl="it">Credo che dobbiamo abbandonare le questioni ideologiche e pensare oggi all'immediato e quindi dare accoglienza a questa gente, tutti quanti insieme. Domani, però, non possiamo non parlare della strategia dell'Europa nei confronti dell'intera Africa.</p>
    </intervention>
    <intervention id="1-196-000" speaker_id="96952" name="Sylvie GUILLAUME" is_mep="True" mode="spoken" nationality="France" m_state="FR">
      <p sl="fr">Signora Presidente, il dibattito è quasi giunto al termine, quindi mi soffermerò solo su due punti esponendoli sotto forma di domande. Innanzi tutto il caos umanitario che impera nel Mediterraneo è l'inevitabile conseguenza dei difetti ed, in realtà, della mancanza di una politica comune in materia di immigrazione nell'Unione europea. È irrealistico cercare semplicemente di prevenire i flussi migratori diretti in Europa. Infatti gli Stati membri dell'Europa meridionale ora sono soli a dover far fronte da soli alla situazione che si è venuta a creare. La risposta italiana – le espulsioni collettive – non è accettabile e non lo è nemmeno la posizione della Francia, la quale ha chiuso i confini. Non si risolve nulla in questo modo, si manca semplicemente il bersaglio.</p>
      <p sl="fr">La mia prima domanda è la seguente: possiamo attenderci una riforma e lo sviluppo di una politica europea calibrata in materia di immigrazione?</p>
      <p sl="fr">Anche la mia seconda domanda verte sulla solidarietà europea. Non la vedo come uno slogan, ma come una necessità urgente e assoluta. Anch'io esorto il Consiglio a reagire con urgenza e ad attivare il meccanismo di solidarietà previsto dalla direttiva sulla protezione temporanea in caso di flussi massicci in entrata, ma esorto altresì gli Stati membri a rispondere all'appello dell'Alto commissariato per i rifugiati dell'ONU affinché sia urgentemente applicato il meccanismo di ridislocazione.</p>
      <p sl="fr">Pertanto la mia seconda domanda è la seguente: possiamo attenderci un'azione concreta in occasione del Consiglio “Giustizia e Affari interni” previsto per l'11 e il 12 aprile?</p>
    </intervention>
    <intervention id="1-197-000" speaker_id="96838" name="Cristian Dan PREDA" is_mep="True" mode="spoken" nationality="Romania" birth_date="26-10-1966" birth_place="Bucureşti" p_group="Group of the European People's Party (Christian Democrats)" m_state="RO">
      <p sl="ro">Signora Presidente, il dibattito di oggi sulla relazione Provera giunge al momento giusto visti gli ultimi eventi che si sono prodotti nella regione mediterranea ed in Africa settentrionale. Innanzi tutto tengo ad enfatizzare la necessità di un approccio a livello UE per gestire i flussi migratori innescati dall'ondata di rivoluzioni che ha percorso il mondo arabo, nello spirito di solidarietà previsto dall'articolo 80 del trattato di Lisbona.</p>
      <p sl="ro">D'altro canto, porgo le mie congratulazioni all'onorevole Provera per la relazione che sottolinea la necessità di prendere sempre in considerazione le cause profonde dell'instabilità da cui originano i flussi migratori. Si stanno producendo moltissimi eventi che ci ricordano che dobbiamo urgentemente intervenire. Sulla scia del conflitto che si è scatenato all'indomani delle elezioni in Costa d'Avorio, ad esempio, centinaia di migliaia di ivoriani hanno cercato rifugio nei paesi confinanti, solo la Liberia ne ha accolti 94 000 ed è anch'essa minacciata dall'instabilità.</p>
      <p sl="ro">Per sfuggire alla spirale di instabilità e di migrazione, dobbiamo enfatizzare soprattutto l'aspetto della prevenzione. Mi riferisco principalmente alla prevenzione dei conflitti. Ma bisogna altresì promuovere la democrazia e i diritti umani oltre a migliorare la situazione economica a lungo termine.</p>
      <p sl="ro">Ancora una volta, a mio parere, dobbiamo usare meglio gli strumenti di cui disponiamo nell'ambito dell'approccio complessivo sull'immigrazione per favorire una sinergia tra l'immigrazione e lo sviluppo. La questione dell'immigrazione deve automaticamente figurare nel dialogo con i partner dell'Europa. Devono inoltre essere intensificati anche gli sforzi per sostenere i progetti di sviluppo nei paesi di origine e di transito in al fine di migliorare le condizioni di vita e la capacità di questi paesi di gestire i flussi migratori.</p>
    </intervention>
    <intervention id="1-198-000" speaker_id="988" name="Carlo CASINI" is_mep="True" mode="spoken" nationality="Italy" birth_date="04-03-1935" birth_place="Firenze" p_group="Group of the European People's Party (Christian Democrats)" m_state="IT">
      <p sl="it">Signora Presidente, onorevoli colleghi, signora Commissario, nella situazione del Nord Africa tutto è incerto. Non sappiamo quale esito nell'immediato avrà la guerra civile in Libia, non sappiamo se i nuovi assetti politici nei paesi del Maghreb e in Egitto saranno favorevoli alla democrazia oppure se si potranno creare condizioni ancora peggiori riguardo alla democrazia e ai rapporti con l'Europa.</p>
      <p sl="it">Per quanto riguarda l'arrivo sulle coste europee e in particolare a Lampedusa di un'inarrestabile folla di fuggitivi dalle coste dell'Africa è difficile, anche qui, distinguere chi sono coloro che scappano dalla violenza e dalla paura della morte, chi sono coloro che sono invece per esempio scappati dalle prigioni e chi sono coloro che cercano un avvenire comunque migliore rispetto alla fame nel loro paese.</p>
      <p sl="it">Ci sono però alcune cose certe. In primo luogo, la dignità umana deve essere rispettata in tutti gli uomini. In secondo luogo, l'Europa ha una vocazione di accoglienza nei confronti di tutti i rifugiati. In terzo luogo, le frontiere dei singoli Stati che fanno parte dell'Unione europea sono le frontiere dell'Europa. In quarto luogo, vi è un dovere di solidarietà fra tutti gli Stati europei che fanno parte dell'Unione e che il trattato di Lisbona ha confermato, rafforzato e reso giuridicamente obbligatoria, anche per quanto riguarda la politica dell'immigrazione e la gestione dei flussi migratori in uno spazio di libertà, sicurezza e giustizia. In quinto luogo, sono stati già costruiti gli strumenti per fare fronte alle emergenze come quella in atto, con la direttiva 55 del 2001, con Frontex e con l'UESA. La situazione attuale è una di quelle in cui si fornisce la prova che l'Europa esiste o non esiste.</p>
      <p sl="it">Signora Commissario, ho molto apprezzato il suo intervento ma credo che si debba passare dalle parole ai fatti. Io la conosco bene e so che lei lo farà. Speriamo che la sua proposta sarà seguita. L'importante è che non bastano le parole, ma occorrono i fatti per fare veramente l'Europa. Questa è un'occasione in cui si costruisce l'Europa.</p>
    </intervention>
    <intervention id="1-199-000" speaker_id="96900" name="Georgios PAPANIKOLAOU" is_mep="True" mode="spoken" nationality="Greece" birth_date="15-08-1977" birth_place="Athina" p_group="Group of the European People's Party (Christian Democrats)" m_state="GR">
      <p sl="el">Signora Presidente, siamo ad una svolta. Infatti dobbiamo pensare a come agire in futuro, al di là della crisi che stiamo affrontando. In passato siamo riusciti a limitare i flussi migratori dall'Africa settentrionale verso l'Europa meridionale, in Italia, Spagna, Portogallo, Malta e Grecia, mediante accordi bilaterali tra questi paesi ed i paesi nordafricani. Ed in effetti abbiamo conseguito risultati significativi. Per tale ragione, però, ora sono aumentate le pressioni sulla Grecia alla frontiera con la Turchia. Infatti l'Europa e la Grecia non sono riuscite ad applicare accordi analoghi con la Turchia, benché siffatti accordi bilaterali esistano.</p>
      <p sl="el">Pertanto mi chiedo: ora che si sono verificati tutti questi stravolgimenti, che ne sarà degli accordi, signora Commissario? Potremo o dovremo collegare questi accordi pregressi o gli accordi futuri al finanziamento che forniamo? Il pacchetto di misure che ha annunciato è molto valido e dobbiamo aiutare questi paesi. È nostro dovere aiutare tutti i nostri simili. Però, l'aiuto deve essere collegato all'obbligo per questi paesi di riaccogliere tutti coloro che sono arrivati a Lampedusa e tutti coloro che arriveranno in un futuro prossimo o lontano in altri paesi europei, poiché, più sale la pressione, più persone arriveranno in Europa.</p>
      <p sl="el">Visto che ne stiamo parlando e che è stato fatto accenno alla direttiva 2001/55/CE, forse dovremmo riconsiderare quanto stavano dicendo un anno fa. Diversi colleghi hanno parlato della ridislocazione che tutti attendiamo con ansia. Stiamo ancora aspettando che siano messi in atto i rimpatri e le ridislocazioni. Diteci quindi cos'altro dobbiamo fare. Però, non dovremmo forse cominciare direttamente con la ridislocazione interna dei rifugiati in modo da allentare le pressioni sui paesi che si trovano davvero alle prese con il problema?</p>
      <p sl="el">Per concludere – visto che il tempo a mia disposizione è terminato – dobbiamo limitare gli approcci frammentari applicati dagli Stati membri. Alcuni paesi, come la Germania e la Francia stanno selettivamente sospendendo i rimpatri in Grecia ai sensi di Dublino II. Lo stesso problema potrebbe verificarsi prima o poi anche in Italia. Il governo ellenico ha seguito quest'onda ed ha annunciato un altro approccio frammentario: la costruzione di una palizzata ad Evros, ma non è stata approntata alcuna soluzione complessiva al problema. La questione riveste un'importanza fondamentale e servono una solidarietà reale nonché una strategia complessiva, signora Commissario.</p>
    </intervention>
    <intervention id="1-200-000" speaker_id="23782" name="Jacek PROTASIEWICZ" is_mep="True" mode="spoken" nationality="Poland" birth_date="05-06-1967" birth_place="Brzeg" p_group="Group of the European People's Party (Christian Democrats)" m_state="PL">
      <p sl="pl">Signora Presidente, signora Commissario, originariamente la discussione avrebbe dovuto essere molto più circoscritta e riguardare solamente la relazione Provera. La Conferenza dei presidenti ha deciso di estenderne l'ambito e quindi ora stiamo – giustamente – parlando delle reazioni che sono state messe in atto dinanzi al flusso di persone che, per la maggior parte, sono rifugiati. Non possiamo, infatti, definirli “immigrati clandestini", poiché sono rifugiati – dalla Siria e, soprattutto, dall'Africa settentrionale, che attualmente è teatro di fermenti rivoluzionari. Il dibattito ora prevede anche la valutazione complessiva dell'attuale politica in materia di asilo e di immigrazione dell'Unione europea.</p>
      <p sl="pl">In qualità di relatore ombra per il gruppo PPE sulla relazione Provera, però, desidero soffermarmi sul testo. Mi preme, infatti, metterne in luce due aspetti che, a mio parere, sono del tutto fondamentali. In primo luogo sono molto lieto che la relazione affronti la necessità di garantire una maggiore sinergia tra due dei principali pilastri della politica europea, ovverosia lo sviluppo e la sicurezza. L'insegnamento che stiamo traendo dagli eventi rivoluzionari che si stanno producendo in Africa settentrionale ci indica che gli aiuti forniti solamente attraverso i canali ufficiali e distribuiti mediante i dipartimenti dei regimi dittatoriali non risolvono i problemi sociali dei cittadini dei paesi oggetto della politica UE in materia di aiuti. L'Unione europea deve davvero aiutare la gente comune a superare i problemi di ordine sociale, invece di rimpinguare le tasche dei dittatori e di ci sta al potere.</p>
      <p sl="pl">Non solo la riforma economica, ma anche la riforma sul versante della democrazia e dei diritti umani deve rientrare tra le condizioni per ricevere gli aiuti allo sviluppo. Oggi i giovani di questi paesi del mondo, cui siamo interessati e che sono destinatari della nostra politica di sviluppo, oltre a volere il pane, vogliono anche la libertà e la democrazia.</p>
      <p sl="pl">In secondo luogo, in vista delle sfide demografiche che l'Europa dovrà affrontare, appare sempre più chiaro che l'Unione europea non sarà in grado di far fronte ai problemi che si stanno già profilando all'orizzonte per il mercato del lavoro senza una politica coerente e davvero razionale in materia di immigrazione. L'unica cosa che può prevenire il flusso migratorio verso l'Europa di immigrati più bisognosi con un basso grado di istruzione, alla ricerca di un proprio posto nel mondo, è una politica coerente e ben concepita in materia di immigrazione, come hanno indicato anche altri oratori, come quella messa in atto dal Canada e dalla Nuova Zelanda.</p>
    </intervention>
    <intervention id="1-201-000" speaker_id="96816" name="Giovanni LA VIA" is_mep="True" mode="spoken" nationality="Italy" birth_date="28-06-1963" p_group="Group of the European People's Party (Christian Democrats)" m_state="IT">
      <p sl="it">Signora Presidente, onorevoli colleghi, signora Commissario, la situazione nel bacino del Mediterraneo e i flussi migratori attuali e quelli previsti richiedono l'adozione di una strategia di medio e lungo periodo diversa da quella che ho sentito annunziata dal Commissario Malmström.</p>
      <p sl="it">Credo sia necessario creare nei paesi africani che si affacciano sul bacino del Mediterraneo condizioni di vita democratiche e di sviluppo tali da prevenire i fenomeni migratori ai quali stiamo assistendo. Ritengo quindi necessario a breve un piano straordinario – qualcuno lo ha definito un piano Marshall – per stimolare e implementare un processo di sviluppo dei paesi del Nord Africa. Solo in questo modo potremo frenare e in futuro prevenire i fenomeni migratori.</p>
      <p sl="it">Vorrei rimarcare, inoltre, la necessità di misure compensative per le aree coinvolte. Tutti gli oratori hanno parlato di Lampedusa, ma vorrei invitarvi a riflettere su cosa significhi per un'isola che vive di turismo e pesca un processo di immigrazione come quello in atto. Gli operatori turistici da mesi non ricevono più prenotazioni ma solo disdette. L'Europa deve dimostrare il proprio sostegno con appropriate misure compensative.</p>
    </intervention>
    <intervention id="1-202-000" speaker_id="96813" name="Barbara MATERA" is_mep="True" mode="spoken" nationality="Italy" birth_date="09-12-1981" birth_place="Foggia" p_group="Group of the European People's Party (Christian Democrats)" m_state="IT">
      <p sl="it">Signora Presidente, onorevoli colleghi, intervengo come rappresentante del Mezzogiorno dell'Italia e come orgogliosa europeista, convinta che i paesi membri debbano concorrere a costruire un'Unione solida e duratura.</p>
      <p sl="it">Trovarci impreparati ad affrontare un'emergenza a sole 70 miglia dalle nostre coste riflette le debolezze del nostro sistema a 27 e la necessità di sviluppare un maggior senso di responsabilità e di solidarietà. Una logica individualista rischia di indebolire l'Europa e regredire nel processo di integrazione così faticosamente costruito negli ultimi decenni.</p>
      <p sl="it">Ogni angolo di questa Europa è Europa. È Europa anche a Lampedusa e questo vale in tutti i campi e in tutte le politiche. È assurdo vedere come questa emergenza sia affrontata solo da due paesi membri. Abbiamo scelto di unirci per essere più forti e, come nei migliori matrimoni, tale unione vale nella buona e nella cattiva sorte.</p>
    </intervention>
    <intervention id="1-203-000" speaker_id="96755" name="Sergio Paolo Francesco SILVESTRIS" is_mep="True" mode="spoken" nationality="Italy" birth_date="22-12-1973" birth_place="Molfetta" p_group="Group of the European People's Party (Christian Democrats)" m_state="IT">
      <p sl="it">Signora Presidente, onorevoli colleghi, signora Commissario, la ringrazio per quanto ha dichiarato. Non può che trovare la nostra piena condivisione quando lei parla di solidarietà tra gli Stati membri e quando intende sottolineare come la Commissione chiederà agli Stati membri di assumere le proprie responsabilità rispetto ai richiedenti asilo. Grazie perché tutto quello che fino ad oggi è mancato, oggi lei viene a garantire che avverrà.</p>
      <p sl="it">Noi vogliamo, anche col voto di domani, dar forza a questo suo intervento, dar forza a quanto lei ha detto, dandole però un mandato pieno, affinché quello che fino ad oggi è mancato da oggi avvenga.</p>
      <p sl="it">Purtroppo non tutti i governi europei si stanno comportando in questo modo. Alcuni considerano le frontiere marittime dell'Italia come frontiere dell'Italia e non dell'Europa e dichiarano in maniera chiara e forte di non voler condividere responsabilità che solo l'Italia e il Mezzogiorno d'Italia stanno assumendo.</p>
      <p sl="it">Allora sottoscriviamo in pieno il suo intervento, ma lo sottoscriviamo nella convinzione che, attraverso l'azione forte della Commissione presso il Consiglio, la solidarietà degli Stati membri verso l'Italia sia reale e concreta e l'assunzione di responsabilità e la presa in carico di questa emergenza avvenga da parte di tutti e 27 gli Stati membri.</p>
    </intervention>
    <intervention id="1-204-000" speaker_id="96757" name="Raffaele BALDASSARRE" is_mep="True" mode="spoken" nationality="Italy" birth_date="23-09-1956" birth_place="Lecce" p_group="Group of the European People's Party (Christian Democrats)" m_state="IT">
      <p sl="it">Signora Presidente, onorevoli colleghi, signora Commissario, ho molto apprezzato il suo intervento e l'elenco delle misure annunciate e non voglio entrare nella querelle giuridico-normativa relativa alla protezione temporanea dei migranti e all'applicazione dell'articolo 80 del trattato.</p>
      <p sl="it">Mentre noi parliamo, le carrette del mare continuano a solcare il Mediterraneo verso le coste italiane, pagando spesso un tributo di morte. Lampedusa, nonostante i trasferimenti degli ultimi giorni permane in una situazione di assoluta emergenza e dalle tendopoli di Manduria si continuano a registrare i fumi di massa.</p>
      <p sl="it">L'Italia continua a fare la sua parte nell'accoglienza a questi disperati, mentre altri paesi premiano i commissariati di polizia in base al numero di allontanamenti. Il nostro governo è a Tunisi per cercare di porre un limite a questo flusso, ma non possiamo continuare a fare da soli. C'è bisogno dell'Unione europea, dell'aiuto e del ruolo politico dell'Europa per la programmazione di una nuova politica di vicinato e di una più efficiente strategia sull'immigrazione, partendo dal fallimento del sistema di Dublino e dalla constatazione che Lampedusa non è solo il confine d'Italia ma anche quello d'Europa.</p>
    </intervention>
    <intervention id="1-205-000" speaker_id="96890" name="Mario PIRILLO" is_mep="True" mode="spoken" nationality="Italy" birth_date="11-09-1945" birth_place="Amantea" p_group="Group of the Progressive Alliance of Socialists and Democrats in the European Parliament" m_state="IT">
      <p sl="it">Signora Presidente, onorevoli colleghi, signora Commissario, quale rappresentante eletto nel Mezzogiorno d'Italia mi unisco al coro dei colleghi che mi hanno preceduto nel richiedere adeguati interventi per far fronte alla grave situazione in cui versano i cittadini e i migranti di Lampedusa.</p>
      <p sl="it">La situazione igienico-sanitaria nell'isola ha superato qualsiasi limite di decenza. Mi appello al senso di responsabilità del governo italiano, affinché assicuri tutte le iniziative a sua disposizione, e della Commissione europea, affinché diventino operative le misure previste dalla direttiva europea sulla protezione temporanea per gli immigrati.</p>
      <p sl="it">Il prossimo Consiglio dei ministri europei degli interni, previsto per l'11 aprile, deve adottare provvedimenti utili a non lasciare né gli immigrati né i cittadini di Lampedusa in una condizione disperata. Occorre avviare dunque una riflessione seria sulla politica europea di vicinato, che dovrà puntare su iniziative tese a sostenere una trasformazione democratica, specialmente dei paesi della sponda Sud del Mediterraneo. Mi complimento con l'onorevole Provera.</p>
    </intervention>
    <intervention id="1-206-000" speaker_id="4466" name="Ilda FIGUEIREDO" is_mep="True" mode="spoken" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Signora Presidente, sappiamo che, per risolvere i problemi dell'immigrazione, bisogna sostenere lo sviluppo nei paesi d'origine dei migranti, senza esercitare alcuna interferenza esterna, ma mediante un'azione concreta volta a promuovere la solidarietà, il rispetto dei diritti umani e la difesa della pace in Tunisia, in Egitto, in Libia o in qualsiasi altro paese. Però, nulla di tutto questo si è verificato, come tristemente testimonia la situazione che si è creata a Lampedusa. È assolutamente urgente assumere misure serie, misure di solidarietà, misure in grado di porre fine a questo dramma. Signora Commissario, vorrei attirare specificatamente l'attenzione sulla situazione delle donne immigrate. Bisogna garantire loro il diritto ad avere un passaporto proprio ed un permesso di soggiorno individuale, un fattore importante per contrastare la tratta di esseri umani, in particolare di donne e bambini, per sostenere la ridislocazione dei rifugiati. Infine esorto la Commissione a rivedere la direttiva sui rimpatri quanto prima. Siffatta direttiva è contro gli immigrati che fuggono dalla guerra, dalla fame e dalla miseria, che vogliono solo essere felici con le loro famiglie e che meritano la nostra solidarietà.</p>
    </intervention>
    <intervention id="1-207-000" speaker_id="99416" name="Nikolaos SALAVRAKOS" is_mep="True" mode="spoken" nationality="Greece" birth_date="15-02-1946" birth_place="Kalamata" p_group="Europe of freedom and democracy Group" m_state="GR">
      <p sl="el">Signora Presidente, l'onorevole Provera ha svolto un lavoro eccellente e gli porgo le mie congratulazioni. La relazione tratteggia realisticamente il problema e la proposta sulla condivisione delle conseguenze dell'immigrazione rappresenta una soluzione necessaria.</p>
      <p sl="el">Propongo pertanto di giungere ad un accordo per migliorare ed aggiornare il regolamento di Dublino. Quanto è accaduto mostra che non riusciremo a risolvere la questione dell'immigrazione, che invece è destinata a continuare. Non possiamo eliminarla, ma possiamo gestirla. La Grecia, l'Italia e la Spagna non possono farcela da sole, poiché questi paesi si trovano alle prese con pressioni fortissime. È dal 1990 che non riusciamo ad affrontare il problema. Ci comportiamo come se non esistesse, lasciamo gli Stati membri al loro destino, mentre questa povera gente viene sfruttata e sono gli europei a dover far fronte alle conseguenze. Non bisogna infatti dimenticare che in Europa vi sono 7 milioni di disoccupati, 3 milioni dei quali sono nella fascia d'età tra i 19 ed i 24 anni.</p>
    </intervention>
    <intervention id="1-208-000" speaker_id="96845" name="Corneliu VADIM TUDOR" is_mep="True" mode="spoken" nationality="Romania" birth_date="28-11-1949" birth_place="Bucureşti" p_group="Non" m_state="RO">
      <p sl="ro">Signora Presidente, nelle sue memorie sulla nascita dello stalinismo, l'ex segretario di Stalin, Boris Bajanov, ricorda un episodio che si verificò al Cremlino nel dicembre 1923. In una discussione con i camerati il sanguinario dittatore georgiano pronunciò parole aberranti. Disse infatti che non importava chi votava nel partito e come. Era però assolutamente fondamentale chi contava i voti. Non è stata una sorpresa, quindi che Nursultan Nazarbayer recentemente sia stato rieletto in Kazakhstan con oltre il 95 per cento dei suffragi.</p>
      <p sl="ro">Lo stesso è accaduto in Romania, paese in cui le elezioni sono invariabilmente truccate. Questa farsa di democrazia viene orchestrata dalla mafia locale con la protezione diretta dell'ambasciata USA in Romania, che in effetti decide cosa sia meglio per i rumeni. Infatti WikiLeaks ha evidenziato che, purtroppo, la Romania è un avamposto remoto della CIA, la quale demonizza Stalin, ma in definitiva usa gli stessi metodi. Che disgrazia!</p>
    </intervention>
    <intervention id="1-209-000" speaker_id="96843" name="Marco SCURRIA" is_mep="True" mode="spoken" nationality="Italy" birth_date="18-05-1967" birth_place="Roma" p_group="Group of the European People's Party (Christian Democrats)" m_state="IT">
      <p sl="it">Signora Presidente, onorevoli colleghi, signora Commissario, a questo punto della discussione è stato detto praticamente tutto, e il punto è forse proprio questo. Noi continuiamo a parlare e, mentre parliamo, continuano gli sbarchi, la gente muore in mare e si affolla in condizioni disumane sulle coste italiane e maltesi, che non sono le coste dell'Italia e di Malta, ma sono il confine dell'Europa, porta d'ingresso alla nostra Unione europea per raggiungere uno qualunque dei nostri 27 Stati membri.</p>
      <p sl="it">Non c'è più il tempo di parlare, ce lo dicono i nostri cittadini e ce lo raccontano i migranti che cercavano la libertà e si ritrovano chiusi in campi recintati. È il tempo di agire, signora Commissario. Le chiedo e le chiediamo di prendere l'iniziativa già domani, dopo il nostro voto, e far pervenire la richiesta al Consiglio per l'attuazione della direttiva 55 del 2001 e insieme stabilire una strategia vera per il futuro del Mediterraneo, perché in questa partita l'Europa si gioca la propria faccia, ma anche il suo prossimo destino.</p>
    </intervention>
    <intervention id="1-210-000" speaker_id="96814" name="Elena BĂSESCU" is_mep="True" mode="spoken" nationality="Romania" birth_date="24-04-1980" birth_place="Constanţa" p_group="Group of the European People's Party (Christian Democrats)" m_state="RO">
      <p sl="ro">Signora Presidente, il dibattito di oggi si svolge in un momento critico per la politica europea di vicinato. In siffatto contesto gli incidenti che hanno visto protagonista l'Italia a Lampedusa evidenziano la necessità di definire una politica UE sull'immigrazione incentrata sugli ambiti che ora andrò ad enunciare.</p>
      <p sl="ro">In primo luogo l'Unione europea deve concentrasi sulle cause dei flussi migratori. In altre parole deve affrontare la precaria situazione economica ed il clima politico instabile dei paesi d'origine. Creando occupazione e incrementando gli investimenti in questi paesi, l'Unione incoraggerebbe i cittadini a rimanere impegnati nella propria comunità.</p>
      <p sl="ro">In secondo luogo deve essere salvaguardato il diritto alla protezione dei migranti. È un dovere per Frontex, in particolare, mettere in atto la convenzione di Ginevra sullo status dei rifugiati e gli altri trattati internazionali vigenti in materia.</p>
    </intervention>
    <intervention id="1-211-000" speaker_id="28115" name="Mairead McGUINNESS" is_mep="True" mode="spoken" nationality="Ireland" birth_date="13-06-1959" birth_place="Drogheda" m_state="IE">
      <p sl="en">Signora Presidente, il dibattito di stasera si è caratterizzato per l'uso della parola “solidarietà”. Troppo spesso in quest'Aula i deputati parlano dei propri interessi nazionali, ma sarebbe bene se molti di più parlassero delle preoccupazioni di altri paesi per dar prova di solidarietà.</p>
      <p sl="en">Stasera ho chiesto di intervenire, in quanto mi hanno molto colpita i numeri citati dal collega, onorevole Busuttil, ossia l'arrivo di 800 persone a Malta, che equivalgono a 120 000 persone in Francia, in un solo giorno. I problemi di Malta e di Lampedusa sono problemi dell'Unione europea.</p>
      <p sl="en">Avevo parlato estesamente dell'idea di solidarietà nel dibattito sul trattato di Lisbona. Dobbiamo discutere del concetto di solidarietà in Parlamento, perché tempo che la solidarietà sia avulsa dall'Unione europea al momento, non solo in questa difficile vicenda, ma in molte altre. Il Parlamento ora deve affrontare la questione e ravvivare l'idea di solidarietà nell'Unione europea.</p>
    </intervention>
    <intervention id="1-212-000" speaker_id="photo_generic" name="Cecilia Malmström" is_mep="True" mode="spoken">
      <p sl="en">membro della Commissione. – Signora Presidente, la situazione è davvero difficile. L'Africa settentrionale ovviamente si trova a dover affrontare una sfida. Sopratutto in Tunisia e in Egitto la gente sta cercando di costruire paesi nuovi – paesi democratici fondati sul rispetto dei diritti umani e dello Stato di diritto. Ora i cittadini si stanno preparando per le elezioni indette per la fine dell'estate. Dobbiamo pertanto adoperarci quanto più possibile per sostenerli in questo meraviglioso viaggio.</p>
      <p sl="en">Come sapete, la Commissione sta preparando una strategia rivista per i paesi vicini che sarà presentata al Consiglio. Sarà previsto un sostegno per la democrazia, per lo sviluppo economico, la crescita e le opportunità di occupazione, e vi sarà anche un elemento di mobilità. Questa è la sfida per cui dobbiamo apportare un supporto.</p>
      <p sl="en">Esiste una sfida anche in Libia, in cui l'aumento della violenza sta provocando una situazione di grande insicurezza, costringendo molte persone a fuggire. È una sfida per la politica europea sull'immigrazione. A lungo termine dobbiamo sviluppare un approccio più globale, secondo i principi che sono stati tratteggiati anche nella relazione dell'onorevole Provera, il cui contributo sarà tenuto in considerazione.</p>
      <p sl="en">A breve termine, ovviamente, dobbiamo portare a conclusione il pacchetto sull'asilo. Mi creda, onorevole Keller, ci stiamo lavorando. Con l'aiuto del Parlamento europeo e grazie al lavoro di diversi relatori, in modo da definire il pacchetto e concludere i negoziati con l'Assemblea, spero ancora di riuscire a chiudere la questione entro la fine dell'anno.</p>
      <p sl="en">Esiste una sfida per Lampedusa e per Malta. Respingo le illazioni secondo cui la Commissione o “Bruxelles” non si starebbero impegnando per aiutare l'Italia. In realtà, abbiamo offerto assistenza all'Italia. Per il restante periodo del bilancio in corso, ci sono 171 milioni di euro nella rubrica nazionale per l'Italia. Parte di questi fondi non sono stati usati per l'Italia e stiamo lavorando quasi quotidianamente con le autorità italiane per vedere come può essere riassegnato il finanziamento del programma in modo che possa essere utilizzato per affrontare la situazione a Lampedusa.</p>
      <p sl="en">Abbiamo altresì offerto assistenza all'Italia per il rimborso di parte di costi dei trasferimenti interni dei migranti. Abbiamo l'operazione Hermes condotta da Frontex, e vi ricordo che Frontex dipende dal contributo degli Stati membri che presto è destinato ad esaurirsi. Abbiamo la risposta: è stato attivato Europol. Siamo impegnati nei colloqui con la Tunisia per definire le condizioni per il ritorno organizzato e volontario per quanti non necessitano di protezione internazionale. Stiamo aiutando la Tunisia a contrastare le reti del traffico illegale e stiamo cercando di definire un'assistenza per allestire un controllo sui confini. Queste misure si situano in un partenariato più ampio sulla mobilità.</p>
      <p sl="en">La maggior parte dei rifugiati si trova in Tunisia e in Egitto. Come ho detto, sono oltre 400 000 le persone che hanno lasciato la Libia. La maggior parte sono state rimpatriate. Sono principalmente tunisini ed egiziani, ma provengono altresì da circa 30 paesi diversi, soprattutto africani. Ci sono inoltre rifugiati del Bangladesh, dell'Iraq, dell'Afghanistan, eccetera. In parte queste persone sono abbandonate a se stesse. Non possono far rientro in patria e dobbiamo assisterli. Devono essere ridislocati in Europa. È molto difficile per me spiegare ai somali che non possono venire in Europa, perché non abbiamo trovato un accordo sugli atti delegati o sugli accordi messi in atto. Pertanto esorto il Parlamento ed il Consiglio a giungere ad un accordo, poiché potremmo davvero realizzare l'obiettivo del programma europeo di ridislocazione e aiutare queste persone, perché non sanno dove andare.</p>
      <p sl="en">Si sono poi innescati flussi di rifugiati verso l'Europa – a Lampedusa e a Malta. Comprendo che Malta, ovviamente, viste le dimensioni dell'isola, si trova in balia di pressioni enormi. Oltretutto potrebbero anche arrivare altre ondate. Molti potrebbero aver bisogno di protezione internazionale. Fintantoché continuerà la violenza in Libia, aumenterà il rischio di assistere ad altri flussi di rifugiati in fuga.</p>
      <p sl="en">Queste persone rappresentano davvero una sfida per l'Europa. Probabilmente avranno bisogno di un rifugio. Noi disponiamo di alcuni fondi, abbiamo delle agenzie, abbiamo delle politiche che ci consentono di erogare assistenza. Come ho detto, stiamo considerando la possibilità di avvalerci del meccanismo di protezione temporanea. Si può attivare in presenza di un flusso di massa di persone che non possono far rientro nei loro paesi. Ma per attivarlo, serve la maggioranza qualificata in Consiglio. Al momento siffatta maggioranza non esiste. Ovviamente stiamo compiendo un monitoraggio attento e la prossima settimana riferiremo in Consiglio. Prima di attivare il meccanismo, però, chiedo – e continuerò a chiedere agli Stati membri – di dar prova concreta di solidarietà. Non bastano le belle parole, bisogna agire.</p>
      <p sl="en">Dobbiamo trovare delle soluzioni per assistere l'Italia e Malta e forse anche altri paesi che potrebbero essere investiti da questo genere di pressioni. Sollecito gli Stati membri a muoversi in questo senso. Sono disponibili fondi europei per i paesi europei che risponderanno all'appello. La prossima settimana interverrò nell'ambito del Consiglio “Giustizia e Affari Interni”. Dopodiché riferirò in Parlamento.</p>
      <p sl="en">La ringrazio molto, signora Presidente, per questo dibattito molto importante.</p>
    </intervention>
    <intervention id="1-213-000" speaker_id="4393" name="Mario MAURO" is_mep="True" mode="spoken" nationality="Italy" birth_date="24-07-1961" birth_place="S. Giovanni Rotondo" p_group="Group of the European People's Party (Christian Democrats)" m_state="IT">
      <p sl="it">Signora Presidente, onorevoli colleghi, ho bisogno di avere un chiarimento dal Commissario Malmström. Il Commissario ha detto che, a proposito di un'attivazione della direttiva 55 se ne parlerà in sede di Consiglio. Se ne parlerà la settimana prossima al Consiglio perché, se non ho capito male, oggi manca la maggioranza qualificata.</p>
    </intervention>
    <intervention id="1-214-000" speaker_id="photo_generic" name="Cecilia Malmström" is_mep="True" mode="spoken">
      <p sl="en">membro della Commissione. – Signora Presidente, forse non sono stata chiara su questo punto. Tutto quello di cui vi ho parlato, comprese alcuni sviluppi con Egitto e Tunisia, sarà materia di discussione in Consiglio la prossima settimana.</p>
      <p sl="en">Ovviamente la situazione in Africa settentrionale è il punto principale dell'ordine del giorno. Ho fatto riferimento nel mio intervento al meccanismo di protezione temporanea, ma non so se sarà assunta una decisione o se saranno presi dei provvedimenti in questo senso. Spetta innanzi tutto ai Presidenti decidere sulle modalità di controllo e stiamo seguendo la situazione ora dopo ora. Volevo solamente far presente che al momento non esiste una maggioranza qualificata per attivare il meccanismo di protezione.</p>
    </intervention>
    <intervention id="1-215-000" speaker_id="96994" name="Fiorello PROVERA" is_mep="True" mode="spoken" role="relatore" nationality="Italy" birth_date="31-03-1946" birth_place="Vigevano" p_group="Europe of freedom and democracy Group" m_state="IT">
      <p sl="it">Signora Presidente, onorevoli colleghi, prima di venire alla relazione devo una risposta ai colleghi Tavares e Meyer. Io rispetto molto le opinioni di tutti, ma mi sembra che il loro giudizio su Lampedusa e su quanto è stato fatto a Lampedusa sia poco generoso.</p>
      <p sl="it">Volevo informarli sul fatto che, in tre notti, a Lampedusa sono arrivate 12.000 persone. Lampedusa è una piccola isola, con 6.000 abitanti, e in tre notti sono arrivate improvvisamente 12.000 persone, fino a raggiungere il numero di 20.000 persone. Credo sia molto difficile per qualsiasi paese accogliere un così grande numero di persone arrivate in così poco tempo, su una piccola isola che è sprovvista di strutture per un così grande numero di arrivi. Attualmente, sono 1.400 i migranti che sono presenti a Lampedusa. Molto è stato fatto e, non appena le condizioni del mare lo hanno concesso, i migranti sono stati trasferiti negli altri centri di accoglienza, soprattutto nel Sud del paese.</p>
      <p sl="it">Detto questo veniamo alla relazione. Volevo ringraziare gli shadow rapporteurs dei differenti partiti politici che, con sensibilità diverse, hanno contribuito in maniera davvero efficace a questa relazione. Hanno dato un contributo fondamentale, in assoluta trasparenza, com'era nello spirito iniziale che animava tutti quando abbiamo cominciato. Ringrazio anche il Commissario Malmström per l'entusiasmo che ha dimostrato in questo concetto di "burden sharing " che dovrebbe informare la sua azione in sede Commissione e quindi in sede di Consiglio. Se ci metterà lo stesso entusiasmo, credo che i risultati arriveranno.</p>
      <p sl="it">Concludo dicendo che fare una sintesi è assai difficile. Tuttavia, se una sintesi è possibile, essa consiste nel fatto che finché sussisteranno enormi differenze tra i livelli di sviluppo tra il Nord e il Sud del mondo, finché sussisteranno enormi differenze nella qualità delle istituzioni democratiche, finché ci saranno grandissime differenze nel rispetto dei diritti umani, qualsiasi politica di accoglienza risulterà inefficace e parziale. Dobbiamo intervenire in una grande politica strategica di cooperazione e di aiuto che vada a incidere sulle cause strutturali che portano a queste enormi diseguaglianze tra il Nord e il Sud del mondo. Se risolveremo quelle cause strutturali, tutto il resto verrà di conseguenza e probabilmente vivremo tutti in un mondo migliore.</p>
    </intervention>
    <intervention id="1-216-000" speaker_id="1941" is_mep="True" mode="spoken" role="Presidente" name="Roberta ANGELILLI" nationality="Italy" birth_date="01-02-1965" birth_place="Roma" p_group="Group of the European People's Party (Christian Democrats)" m_state="IT">
      <p sl="unknown">La discussione congiunta è chiusa.</p>
      <p sl="unknown">La votazione si svolgerà martedì 5 aprile 2011.</p>
      <p sl="unknown">Dichiarazioni scritte (articolo 149 del regolamento)</p>
    </intervention>
    <intervention id="1-217-000" speaker_id="97195" name="Giovanni COLLINO" is_mep="True" mode="written" nationality="Italy" birth_date="15-06-1954" birth_place="Pontebba " p_group="Group of the European People's Party (Christian Democrats)" m_state="IT">
      <p sl="it">Il mio parere è molto critico nei confronti dell'azione che l'UE sta svolgendo a livello d'immigrazione. Gli interessi diversi di Germania, Francia, Spagna e degli altri Stati membri, divisi fra nord e sud Europa, stanno mettendo in seria difficoltà l'Italia. Il governo italiano farebbe bene a tergiversare di meno e ad agire di più, respingendo gli immigrati fino a quando l'Europa non si doterà di una vera politica d'immigrazione comune. L'Unione Europea ha bisogno di una politica comune di asilo e di fare in modo che i principi di solidarietà e di burden sharing non rimangano solo sulla carta. Così sarebbe invece se l'Italia si accollasse il peso di una situazione che sta cambiando il volto del Nord Africa e dell'intera regione del Mediterraneo. L'Italia non può più accogliere libici, tunisini, egiziani, fino a quando la Francia, la Germania o l'Austria non la smetteranno di respingere chiunque venga dal Nord Africa attraversando il suo territorio. Fino a quando Bruxelles non si coordinerà con i governi di Parigi, di Berlino, di Vienna, oltre che di Roma e degli altri Stati membri per la gestione dei flussi migratori, l'Italia farà bene a tenere una posizione molto più intransigente rispetto a quella attuale.</p>
    </intervention>
    <intervention id="1-218-000" speaker_id="96717" name="Robert DUŠEK" is_mep="True" mode="written" nationality="Czechia" birth_date="14-03-1967" birth_place="Lanškroun" p_group="Group of the Progressive Alliance of Socialists and Democrats in the European Parliament" m_state="CZ">
      <p sl="cs">la relazione sull'immigrazione identifica una soluzione per prevenire i flussi migratori. Il relatore ritiene che il fenomeno possa essere prevenuto investendo nei paesi da cui traggono origine i flussi migratori. In un periodo di crisi economica e finanziaria, però, l'Unione europea non può “finanziare” massicciamente il terzo mondo, innescando il rischio di compromettere il tenore di vita dei cittadini europei. Ci sono state, ci sono e ci saranno ancora differenze economiche enormi tra l'Unione europea e l'Africa. Se siffatte differenze fossero cancellate ed i cittadini del terzo mondo non avessero più motivi di emigrare nell'Unione europea, vorrebbe dire che abbiamo contribuito ad abbassare il livello di vita nei paesi UE. Non dobbiamo illuderci, l'immigrazione non prende le mosse solamente dalle violazioni dei diritti umani fondamentali. Un'ampia percentuale di immigrati viene nell'Unione europea solamente alla ricerca di una vita “migliore”. Le ricerche sociologiche mostrano che più è elevata la percentuale di immigrati nell'UE, maggiore è il grado di insoddisfazione della popolazione locale rispetto allo stile di vita. Se il numero di immigrati supera una certa percentuale, essi non hanno più interesse ad integrarsi nella società europea, anzi, creano la propria società all'interno dell'UE. L'Unione deve concentrarsi sulla politica in materia di immigrazione esclusivamente per quanto concerne le violazioni ai diritti umani. Le differenze economiche e finanziarie tra paesi di origine dei flussi migratori e l'UE non devono essere motivo per concedere loro finanziamenti. La politica sulla prevenzione dell'immigrazione deve essere abbinata ad una politica sulla prevenzione dell'immigrazione alle frontiere esterne dell'UE.</p>
    </intervention>
    <intervention id="1-218-500" speaker_id="28313" name="Ville ITÄLÄ" is_mep="True" mode="written" nationality="Finland" birth_date="10-05-1959" birth_place="Luumäki" p_group="Group of the European People's Party (Christian Democrats)" m_state="FI">
      <p sl="fi">Gli eventi che si sono prodotti in Africa settentrionale hanno provocato un nuovo flusso migratorio verso i confini meridionali dell'Europa. Parallelamente alla ricerca di soluzioni a questo grave problema contingente, dobbiamo altresì esaminarne le cause.</p>
      <p sl="fi">La caduta dei dittatori arabi può segnare una svolta epocale nella politica mondiale dopo il crollo della cortina di ferro circa vent'anni fa. In particolare, si profila una grandissima possibilità per la democrazia e i diritti civili. Come tutte le rivoluzioni, anche questa, però, comporta un rischio. Nella fase acuta i dittatori abusano sfacciatamente dei propri poteri e minacciano i propri cittadini, come sta accadendo in Libia.</p>
      <p sl="fi">L'Europa ed i suoi alleati non possono e non devono rimanere a guardare il fermento che si profila ai propri confini. Abbiamo una missione comune: dobbiamo adoperarci quanto più possibile per proteggere la vita di cittadini innocenti, tra cui donne e bambini, quando nessun altro è in grado di adempiere a questo compito. La democratizzazione in Africa settentrionale, il rispetto per i diritti umani e la crescita economica emergente che ne scaturisce sono le soluzioni migliori per arginare l'ondata umana che lambisce il confine meridionale dell'Europa.</p>
    </intervention>
    <intervention id="1-218-625" speaker_id="4412" name="Véronique MATHIEU HOUILLON" is_mep="True" mode="written" nationality="France" birth_date="28-10-1955" birth_place="Nancy" p_group="Group of the European People's Party (Christian Democrats)" m_state="FR">
      <p sl="fr">Da settimane ormai migliaia di immigrati si ammassano sulle sponde del Mediterraneo, soprattutto a Malta e a Lampedusa, per sfuggire alla situazione che si è venuta a creare nei loro paesi, in cui regna un'instabilità politica senza precedenti. Frontex ha giustamente avviato l'operazione Hermes per aiutare le autorità italiane a far fronte a questo flusso massiccio di immigrati nel loro territorio. La gestione di questa crisi umanitaria non deve essere lasciata solamente alle autorità italiane. Il controllo delle frontiere esterne dell'UE deve comportare un'azione comune, perché è una sfida comune. Questo flusso massiccio di cittadini di paesi terzi provocherà ondate di immigrati clandestini verso molti Stati membri. Basti pensare che le autorità francesi quotidianamente intercettano centinaia di immigrati clandestini che arrivano direttamente dall'Italia. Sappiamo benissimo infatti che tra i richiedenti asilo vi sono molti migranti economici che si infiltrano in questi flussi migratori misti. Ad ogni modo, deve essere intensificata l'azione europea. Gli Stati membri devono assegnare a Frontex le risorse di cui ha bisogno per portare a termine le proprie missioni. Dobbiamo inoltre cooperare più strettamente con le autorità tunisine. La Tunisia deve ottemperare ai propri obblighi di riammissione.</p>
    </intervention>
    <intervention id="1-218-750" speaker_id="96671" name="Edward SCICLUNA" is_mep="True" mode="written" nationality="Malta" birth_date="12-10-1946" birth_place="Naxxar" p_group="Group of the Progressive Alliance of Socialists and Democrats in the European Parliament" m_state="MT">
      <p sl="en">La situazione in Libia al momento è molto incerta. Sicuramente, però, ha provocato una crisi umanitaria. Come indica la relazione, i conflitti armati, soprattutto quando comportano abusi dei diritti umani, determinano un forte aumento dei flussi migratori verso i paesi vicini. In vista delle enormi proporzioni che il fenomeno può assumere, il programma Frontex dell'UE non può essere lo strumento migliore per affrontare siffatti livelli di immigrazione. L'Unione europea, sin d'ora, deve allestire e pianificare una risposta adeguata, tra cui figuri anche un piano d'azione per condividerne le conseguenze in modo da aiutare i rifugiati a trovare una nuova sistemazione in maniera coordinata. La base deve essere la clausola di solidarietà prevista dall'articolo 80 del trattato sul funzionamento dell'Unione europea. Si può discutere sul numero di rifugiati che potrebbe far scattare la cosiddetta emergenza. Però bisogna approntare un piano dettagliato, con soglie chiare, definite per paese, in modo che i governi europei e la Commissione siano pronti e ben preparati ad affrontare una crisi imminente. In qualità di deputato maltese, trovo molto deludente che la Commissione sia palesemente così poco preparata ad affondare una crisi che da tempo ormai era inevitabile.</p>
    </intervention>
    <intervention id="1-218-875" speaker_id="96770" name="Joanna Katarzyna SKRZYDLEWSKA" is_mep="True" mode="written" nationality="Poland" birth_date="17-02-1977" birth_place="Łódź" p_group="Group of the European People's Party (Christian Democrats)" m_state="PL">
      <p sl="pl">La proposta di risoluzione evidenzia una materia molto significativa ed importante. Oltre a vertere sul problema della parità di trattamento tra donne e uomini nelle aree rurali, essa mette altresì in luce la necessità di creare pari opportunità per le donne che vivono in queste zone in linea con la parità che viene costantemente assicurata alle donne che vivono nei centri urbani. In Parlamento sinora non abbiamo assegnato un'attenzione sufficiente allo sviluppo sociale ed economico delle donne nelle aree rurali. Le donne che vivono in questo contesto si scontrano quotidianamente con molteplici ostacoli sia di tipo economico che in relazione alle infrastrutture, che, in larga misura, limitano le loro possibilità in termini di accesso all'istruzione, alla protezione della salute e, soprattutto, al mercato del lavoro. Dopo tutto, non sono molte le offerte di lavoro nelle aree rurali, in particolare a fronte del fatto che tali aree sono significativamente meno sviluppate sul piano economico. Per tale ragione è così importante sostenere le politiche di sviluppo rurale, migliorando l'accesso alle infrastrutture avanzate o mediante la possibilità di usufruire di tecnologie avanzate di informazione e di comunicazione. Di certo i deputati al Parlamento europeo possono far molto per garantire che le aree rurali possano godere dei benefici della civiltà. Dopo tutto possiamo organizzare varie tipologie di formazione o laboratori mediante i quali si può dare un aiuto reale per favorire l'accesso ai fondi UE destinati allo sviluppo delle aree rurali.</p>
    </intervention>
  </section>
  <section id="creitem20" title="20. Interventi di un minuto (articolo 150 del regolamento).">
    <intervention id="1-220-000" speaker_id="1941" is_mep="True" mode="spoken" role="Presidente" name="Roberta ANGELILLI" nationality="Italy" birth_date="01-02-1965" birth_place="Roma" p_group="Group of the European People's Party (Christian Democrats)" m_state="IT">
      <p sl="unknown">L’ordine del giorno reca gli interventi di un minuto su questioni di rilevanza politica.</p>
    </intervention>
    <intervention id="1-221-000" speaker_id="28117" name="Jim HIGGINS" is_mep="True" mode="spoken" nationality="Ireland" birth_date="04-05-1945" birth_place="Ballyhaunis" p_group="Group of the European People's Party (Christian Democrats)" m_state="IE">
      <p sl="ga">Signora Presidente, l’Unione europea deve prefiggersi come obiettivo una significativa riduzione del numero di incidenti che causano morti e feriti gravi, nonché il miglioramento della sicurezza stradale.</p>
      <p sl="ga">Non accetto attendere fino al 2033 per vedere entrare in vigore la patente di guida europea. Al momento esiste soltanto un modello europeo per la patente di guida, ma a cosa serve realmente?</p>
      <p sl="ga">Vogliamo proteggere gli utenti della strada, se c’è la volontà politica di farlo, ed io sono fermamente convinto che le moderne tecnologie a nostra disposizione possano ridurre il tempo necessario per l’entrata in vigore della direttiva 2006/126/CE. Non possiamo attendere oltre, si tratta di una questione estremamente importante e la Commissione deve agire concretamente.</p>
    </intervention>
    <intervention id="1-222-000" speaker_id="96652" name="Alajos MÉSZÁROS" is_mep="True" mode="spoken" nationality="Slovakia" birth_date="18-06-1952" birth_place="Bratislava" p_group="Group of the European People's Party (Christian Democrats)" m_state="SK">
      <p sl="hu">Signora Presidente, la democrazia, la libertà, la solidarietà e gli ideali cristiani sono i valori comuni europei in cui credo. Questi valori furono affermati anche dal conte János Eszterházy, un politico slovacco-ungherese condannato dai comunisti nel 1947 sulla base di accuse infondate, che morì da martire nella prigione di Mírov nel 1957. Oltre ai suoi innumerevoli meriti, fu l’unico politico che, in qualità di deputato, condannò e votò contro la deportazione degli ebrei al parlamento della Repubblica fascista slovacca nel 1942. La sua unica colpa fu di aver difeso strenuamente gli ungheresi di Slovacchia che, insieme ai cittadini di lingua tedesca, furono umiliati in massa, privati della nazionalità e cacciati in virtù degli ignobili decreti Beneš. L’Unione europea dovrebbe vergognarsi del fatto che questi decreti disumani, che legittimano il terrorismo di Stato, siano tuttora in vigore; stiamo ancora aspettando che János Eszterházy venga riabilitato e lo stesso dicasi per le centinaia di migliaia di cittadini privati della loro dignità umana. Faccio appello ai miei onorevoli colleghi affinché si impegnino maggiormente nella difesa dei nostri valori comuni europei.</p>
    </intervention>
    <intervention id="1-223-000" speaker_id="96856" name="George Sabin CUTAȘ" is_mep="True" mode="spoken" nationality="Romania" birth_date="23-02-1968" birth_place="Bacău" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Signora Presidente, quest’anno le manifestazioni separatiste organizzate dagli estremisti ungheresi in Transilvania per celebrare la giornata nazionale ungherese sono state caratterizzate da preoccupanti segnali di estremismo, in particolare a causa del sostegno e delle dichiarazioni degli alti rappresentanti dello Stato ungherese e di uno dei Vicepresidenti del Parlamento europeo.</p>
      <p sl="ro">Anno dopo anno, la ricorrenza ungherese del 15 marzo compromette la pacifica convivenza tra romeni ed ungheresi. In questa situazione, gesti provocatori come quello compiuto recentemente da un estremista ungherese, che ha simbolicamente impiccato l’eroe della lotta del 1848 per i diritti nazionali dei romeni di Transilvania, servono solo a minacciare la pacifica convivenza.</p>
      <p sl="ro">Condanno fermamente queste manifestazioni di estremismo. Invito le autorità romene a passare dalla complicità politica all’attuazione di norme di legge. Faccio inoltre appello ai forum europei, affinché intraprendano azioni volte a fermare l’ondata crescente di odio etnico e di tendenze separatiste, in una regione in cui si ha l’opportunità unica di sanare le ferite del passato attraverso i valori europei.</p>
    </intervention>
    <intervention id="1-224-000" speaker_id="96999" name="Alexander MIRSKY" is_mep="True" mode="spoken" nationality="Latvia" birth_date="20-03-1964" birth_place="Vilna" p_group="Group of the Progressive Alliance of Socialists and Democrats in the European Parliament" m_state="LV">
      <p sl="lv">Signora Presidente, vorrei porle una domanda: lei pensa che sia possibile chiudere le scuole francesi in Belgio? Oppure, per dire, le scuole tedesche in Francia? Ha ragione: non è possibile. Invece in Lettonia, dove la popolazione di lingua russa supera il 40 per cento del totale, questo è possibile. Oggi, all’interno del parlamento lettone, i membri nazionalisti e nazisti vogliono indire un referendum per chiudere le scuole russe in Lettonia. Allo stesso tempo, l’Alto Commissario OSCE per le minoranze nazionali, Knut Vollebaek, in visita in Lettonia, dichiara di poter andare fiero dell’integrazione lettone. Pensa che io stia scherzando? Si sbaglia. Inoltre, cosa pensa che succederebbe se venissero chiuse le scuole russe in Lettonia? Glielo posso dire io: scoppierebbe una guerra civile nel paese. Se oggi il Parlamento europeo non reagisce a questa iniziativa dichiaratamente estremista, domani sarà già troppo tardi. Grazie.</p>
    </intervention>
    <intervention id="1-225-000" speaker_id="96922" name="Izaskun BILBAO BARANDICA" is_mep="True" mode="spoken" nationality="Spain" birth_date="27-03-1961" birth_place="Bermeo" m_state="ES">
      <p sl="es">Signora Presidente, la crisi nucleare in Giappone non deve essere sfruttata per scopi manipolativi: l’opinione pubblica si aspetta che noi reagiamo e ci diamo da fare. Innanzi tutto, è necessario eseguire in maniera rapida e trasparente i test di sicurezza annunciati e gli Stati si devono impegnare a chiudere gli impianti obsoleti o non sicuri. I primi test vanno eseguiti sugli impianti di prima generazione che utilizzano la stessa tecnologia di Fukushima e che sono al termine della vita utile e tecnicamente obsoleti.</p>
      <p sl="es">Per questo motivo vi chiedo di appoggiare la richiesta di tutte le istituzioni dei Paesi Baschi, affinché venga chiuso al più presto uno di questi impianti: quello di Santa María de Garoña. Oltre 2 milioni di persone vivono entro un raggio di 80 km dall’impianto. Inoltre, è necessario impegnarsi maggiormente sia in termini di prevenzione, dal punto di vista della pianificazione urbanistica e della protezione civile; sia in termini di sicurezza, per quanto concerne la scelta dell’ubicazione di questo tipo di impianti; ed infine per la redazione di un protocollo europeo, in modo da poter intraprendere un’azione congiunta efficace, rapida e ben organizzata, per affrontare catastrofi di ampia portata.</p>
    </intervention>
    <intervention id="1-226-000" speaker_id="28116" name="Marian HARKIN" is_mep="True" mode="spoken" nationality="Ireland" birth_date="26-11-1953" birth_place="Sligo" p_group="Group of the Alliance of Liberals and Democrats for Europe" m_state="IE">
      <p sl="en">Signora Presidente, il Segretario generale della Commissione, Catherine Day, ha recentemente descritto il salvataggio delle banche irlandesi come “difficile ma sostenibile”. Non si tratta di un salvataggio, ma di un sell-out : una svendita, su richiesta dell’Unione europea, agli obbligazionisti di qualunque tipo, categoria e classe (senior, junior, garantiti e non garantiti), mentre i contribuenti irlandesi devono sostenere un debito intollerabile.</p>
      <p sl="en">Il costo del salvataggio delle banche è di 70 miliardi di euro, per non citare i 200 miliardi di euro del fondo d’emergenza da parte della Banca centrale europea. Come può una piccola isola di 4 400 000 abitanti affrontare una simile follia? Il debito che grava sulle spalle di ogni uomo, donna o bambino irlandese è di circa 160 000 euro per il solo salvataggio delle banche, una cifra che non tiene nemmeno conto degli interessi. Facciamo un piccolo confronto: se la Francia, con una popolazione di 62 milioni di persone, dovesse affrontare una crisi bancaria equivalente, il debito per i cittadini francesi sarebbe di mille miliardi di euro. La Commissione descriverebbe una situazione simile come “difficile ma sostenibile”?</p>
      <p sl="en">Catherine Day si sbagliava anche quando ha detto che questa non è una crisi dell’euro. Se la Commissione europea non riconosce questo punto e non agisce di conseguenza, allora il futuro della zona euro, non soltanto quello dell’Irlanda, è incerto.</p>
    </intervention>
    <intervention id="1-227-000" speaker_id="96708" name="Oriol JUNQUERAS I VIES" is_mep="True" mode="spoken" nationality="Spain" birth_date="11-04-1969" birth_place="Barcelona" p_group="Non" m_state="ES">
      <p sl="it">Signora Presidente, onorevoli colleghi, nell'attuale crisi economica internazionale la Catalogna presenta segnali molto positivi, come per esempio un incremento del 16% delle sue esportazioni l'anno scorso, ma anche sintomi molto negativi come una disoccupazione giovanile oltre il 40%.</p>
      <p sl="it">Una delle principali ragioni di queste difficoltà è la perdita di gettito fiscale subita ogni anno dal nostro paese, equivalente a più del 10% del prodotto interno lordo, una cifra molto superiore all'apporto dei Länder più ricchi della Germania all'insieme della Repubblica federale.</p>
      <p sl="it">L'asfissia economica della Catalogna colpisce uno dei principali motori economici del Sud dell'Europa e per questa ragione costituisce un problema per l'insieme dell'Unione europea.</p>
    </intervention>
    <intervention id="1-228-000" speaker_id="23784" name="Janusz WOJCIECHOWSKI" is_mep="True" mode="spoken" nationality="Poland" birth_date="06-12-1954" birth_place="Rawa Mazowiecka" p_group="European Conservatives and Reformists Group" m_state="PL">
      <p sl="pl">Signora Presidente, la Repubblica di Lituania ha recentemente adottato una legge sull’istruzione che modifica il sistema scolastico in modo tale da far temere la chiusura di un numero significativo (almeno la metà, o forse di più) delle scuole polacche in Lituania Si tratta di un altro esempio di discriminazione verso la minoranza nazionale polacca che ha vissuto nel paese per secoli, generazione dopo generazione. Dopo l’introduzione del divieto di scrivere i nomi polacchi utilizzando la grafia originale, il divieto di utilizzare la forma polacca dei toponimi e dopo i casi estremi di polacchi penalizzati per aver utilizzato la loro lingua madre, ci troviamo di fronte ad un altro esempio di discriminazione, che questa volta riguarda l’istruzione.</p>
      <p sl="pl">Tra tutte le discriminazioni, questa è la più deprecabile, perché non vi è alcun conflitto tra le popolazioni dei due paesi e tuttavia le autorità lituane stanno istigando e fomentando in maniera irresponsabile un simile scontro, che può avere conseguenze estremamente negative. Siamo preoccupati delle violazioni dei diritti umani in diverse parti del mondo, mentre questi fatti incresciosi accadono proprio qui, all’interno dell’Unione europea. È davvero giunto il momento per l’Unione europea di occuparsi della questione. È una vergogna, non soltanto per la Lituania, ma per l’intera Unione europea. Grazie.</p>
    </intervention>
    <intervention id="1-229-000" speaker_id="28514" name="Kyriacos TRIANTAPHYLLIDES" is_mep="True" mode="spoken" nationality="Cyprus" birth_date="03-09-1944" birth_place="Palaihori" p_group="Confederal Group of the European United Left - Nordic Green Left" m_state="CY">
      <p sl="el">Signora Presidente, il Primo ministro turco ha commentato la relazione Oomen-Ruijten sui progressi compiuti dalla Turchia in vista dell’adesione dichiarando che la relazione non è equilibrata e che personalmente egli considera poco adeguati anche quanti si sono occupati della sua redazione.</p>
      <p sl="el">Pochi giorni dopo, i leader delle organizzazioni sindacali turco-cipriote, radunatisi all’esterno del Parlamento europeo a Bruxelles, hanno dichiarato che la leadership politica turca insulta non soltanto i deputati del Parlamento europeo che hanno votato a favore della relazione Oomen-Ruijten, ma anche i cittadini turco-ciprioti che si sono riversati in massa nella zona occupata di Cipro per protestare contro la repressione esercitata su di loro da 40 000 militari e innumerevoli coloni turchi. Parlando alla manifestazione, Izzet Izcan, un politico turco-cipriota, ha dichiarato che Ankara viola le leggi internazionali attraverso la modifica dell’intera struttura demografica, trasferendo cittadini dalla Turchia e mettendo così a rischio l’intera esistenza della comunità turco-cipriota; egli ha anche sottolineato che chiunque rispetti i diritti umani, come l’Unione europea, non può tollerare tali violazioni.</p>
      <p sl="el">Signora Presidente, possiamo noi, in qualità di Parlamento europeo, tollerare tali violazioni? Le chiedo di portare questa protesta dei cittadini turco-ciprioti all’attenzione del Consiglio e della Commissione, così che possano prendere provvedimenti adeguati prima che sia troppo tardi.</p>
    </intervention>
    <intervention id="1-230-000" speaker_id="99416" name="Nikolaos SALAVRAKOS" is_mep="True" mode="spoken" nationality="Greece" birth_date="15-02-1946" birth_place="Kalamata" p_group="Europe of freedom and democracy Group" m_state="GR">
      <p sl="el">Signora Presidente, il Nord Africa è in fiamme in seguito agli sviluppi politici in Egitto, Tunisia e Libia. La crisi si sta estendendo anche ad altri Stati del Medio Oriente con conseguenze spiacevoli, ambigue e incerte dal punto di vista politico. Al contempo, i decisori in Occidente hanno concesso ampia autonomia alla Turchia, causando scontri tra Ankara e Israele e un'intensificazione delle relazioni del paese con Iran e Brasile. La Turchia sta inoltre acquisendo autonomia dalle politiche statunitensi nell’ambito del Medio Oriente così come dalle disposizioni europee per la sua futura adesione all’Unione. Nei paesi dell’ex Jugoslavia persiste l’instabilità che alimenta i gruppi nazionalistici. In base a statistiche internazionali affidabili, la popolazione musulmana, attualmente di 1,6 miliardi, raggiungerà i 2,2 miliardi entro il 2030, mentre la popolazione europea diminuirà di 50 milioni.</p>
      <p sl="el">La mia domanda è questa: i leader europei sono consapevoli che la destabilizzazione del sud avrà ripercussioni negative sull’euro nonché sulla stabilità geopolitica del sistema di sicurezza dell’Occidente?</p>
    </intervention>
    <intervention id="1-231-000" speaker_id="96951" name="Diane DODDS" is_mep="True" mode="spoken" nationality="United Kingdom" birth_date="16-08-1958" birth_place="Banbridge" p_group="Non" m_state="GB">
      <p sl="en">Signora Presidente, era mia intenzione parlare dell’impatto della crisi finanziaria nella Repubblica d’Irlanda sull’economia dell’Irlanda del Nord. È con profondo rammarico, invece, che informo quest’Assemblea brutale e disumano assassinio del venticinquenne Constable Ronan Kerr, agente di polizia cattolico dell’Irlanda del Nord ucciso per mano di terroristi repubblicani sabato pomeriggio.</p>
      <p sl="en">Constable Kerr è stato ucciso da una bomba posizionata sotto la sua auto, esplosa mentre si stava recando al lavoro. Il giovane poliziotto è morto sul colpo. Mi appello a quest’Assemblea affinché condanni questo gesto atroce e chieda la fine delle violenze perpetrate dai terroristi repubblicani irlandesi che mirano a riportare l’Irlanda del Nord ai giorni bui del passato e a compromettere il processo politico.</p>
      <p sl="en">Dal 2007 i terroristi repubblicani dissidenti hanno posto decine di bombe sotto le auto private di agenti di polizia, ma fortunatamente la maggior parte non è scoppiata. Sono certa che sosterrete il mio appello a fornire alla polizia tutte le informazioni in merito all’assassinio. Alcuni cittadini della comunità locale sono a conoscenza di informazioni sul brutale omicidio di Constable Kerr ed è necessario che si facciano avanti, che consegnino gli assassini alla giustizia e non li proteggano. Lo devono fare per il futuro del paese e nel rispetto di un coraggioso agente di polizia e del dolore della madre e della famiglia. Sono allibita dalla mancanza di rispetto di alcuni onorevoli colleghi presenti in Aula nei confronti del mio intervento.</p>
    </intervention>
    <intervention id="1-232-000" speaker_id="96658" name="Konstantinos POUPAKIS" is_mep="True" mode="spoken" nationality="Greece" birth_date="18-01-1951" birth_place="Ilioupoli Attikis" p_group="Group of the European People's Party (Christian Democrats)" m_state="GR">
      <p sl="el">Signora Presidente, con la ratifica della Convenzione delle Nazioni Unite sui diritti delle persone con disabilità, i 27 Stati membri si sono impegnati a favore della parità di diritti, di trattamento e di opportunità delle persone con disabilità, garantendone la piena partecipazione nella società. A quanto pare, però, questi principi non sono universalmente in tutta Europa. Circa 30 milioni di cittadini europei non vedenti incontrano grandi difficoltà nello svolgimento di attività quotidiane, come fare acquisti al supermercato, poiché hanno sempre bisogno di qualcuno che indichi loro il contenuto di una confezione.</p>
      <p sl="el">Desidero chiedere, quindi, alla Commissione di avviare ampie consultazioni con gli organismi competenti per l’adozione su base volontaria di un sistema di etichettatura dei prodotti in braille. Mi appello altresì agli onorevoli colleghi affinché diano il proprio sostegno sottoscrivendo la dichiarazione scritta n. 14.</p>
    </intervention>
    <intervention id="1-233-000" speaker_id="96900" name="Georgios PAPANIKOLAOU" is_mep="True" mode="spoken" nationality="Greece" birth_date="15-08-1977" birth_place="Athina" p_group="Group of the European People's Party (Christian Democrats)" m_state="GR">
      <p sl="el">Signora Presidente, le conclusioni dell’ultimo vertice sono state tutt’altro che rassicuranti. La disposizione che prevede l’assistenza a uno Stato membro per ristrutturare il proprio debito dopo il 2013 si allontana nettamente dalla posizione iniziale dell’Unione europea al momento dello scoppio della crisi, in base alla quale la ristrutturazione del debito doveva essere evitata ad ogni costo. In Grecia si è riacceso il dibattito sui mercati tra illustri economisti di fama internazionale.</p>
      <p sl="el">Per quale motivo l’Unione europea si è allontanata dalla posizione iniziale? Nonostante gli sforzi, non c’è stato alcun risparmio di costi; forse è venuta meno la forza. In realtà, non si stanno controllando le previsioni e le stime eseguite. In Grecia, la recessione invece di migliorare sta peggiorando e le spese dello Stato si sono contratte a -9 per cento, quando, sulla base del memorandum per il 2011, dovrebbero ammontare a +8,5 per cento, ma soprattutto il tasso di disoccupazione ha già raggiunto quota 15 per cento.</p>
      <p sl="el">L’unica soluzione è la crescita, ma vi sono segnali di crescita? No, nessuno. Sono necessarie politiche a favore della crescita e non cambiamenti di posizione e dibattiti in merito a ristrutturazioni.</p>
    </intervention>
    <intervention id="1-234-000" speaker_id="23816" name="András GYÜRK" is_mep="True" mode="spoken" nationality="Hungary" m_state="HU">
      <p sl="hu">Signora Presidente, la Presidenza ungherese è a metà del suo mandato ed è quindi il momento opportuno per rivedere i successi registrati finora. Uno dei principali risultati è l’accordo in linea di principio ottenuto di recente in seno al Consiglio in merito a un pacchetto di sei proposte legislative volte a rafforzare la governance economica. La rapida adozione della nuova legislazione da parte del Parlamento potrebbe migliorare in modo significativo la competitività dell’economia europea. Il vertice sull’energia tenutosi a febbraio ha rappresentato un importante passo avanti: grazie al potenziamento del mercato comune per l’energia e allo sviluppo delle infrastrutture, si potrà finalmente creare una politica comune europea per l’energia. Sono stati raggiunti, inoltre, accordi fondamentali per quanto riguarda la Politica agricola comune e la Politica di coesione.</p>
      <p sl="hu">Alcune questioni non sono state ancora chiuse e tra queste vi è la strategia dell’Unione europea per i rom, la cui adozione implicherebbe l’assunzione ufficiale da parte dell’Unione europea della responsabilità per l’inclusione sociale della popolazione rom. Onorevoli colleghi, il successo della Presidenza ungherese corrisponde al successo dell’Europa. Vi chiedo, quindi, di riaffermare con il voto il vostro sostegno nel perseguire gli obiettivi comuni. Signora Presidente, la ringrazio per avermi concesso la parola.</p>
    </intervention>
    <intervention id="1-235-000" speaker_id="28115" name="Mairead McGUINNESS" is_mep="True" mode="spoken" nationality="Ireland" birth_date="13-06-1959" birth_place="Drogheda" m_state="IE">
      <p sl="en">Signora Presidente, come l’onorevole Dodds, era anche mia intenzione affrontare il tema economico, ma il terribile e disumano assassinio di un giovane agente di polizia cattolico in Irlanda del Nord mi ha spinto a cambiare argomento. Ritengo sia importante che quest’Assemblea comprenda la gravità della tragedia per l’Irlanda e per la famiglia del giovane poliziotto.</p>
      <p sl="en">Kerr aveva terminato a dicembre il periodo di formazione iniziale; aveva solo 25 anni e una bomba è esplosa sotto la sua auto. Mi hanno toccato profondamente le parole della madre ieri, nel giorno della festa della mamma, che, rivolgendosi alla comunità cattolica, ha invitato i giovani a non rinunciare ad entrare a far parte delle forze di polizia dell’Irlanda del Nord, proprio quando si sta cercando la neutralità della polizia per il bene del nostro paese, ed ha esortato tutti i cattolici a non lasciarsi scoraggiare da questo omicidio. Ha aggiunto che dobbiamo tutti farci avanti, far sentire la nostra voce e lottare per la parità.</p>
      <p sl="en">La madre del poliziotto ucciso ha affermato con tristezza di non voler ritornare ai giorni bui del passato, segnati da paura e terrore. Ha dichiarato che erano molto fieri di Ronan, di quello che rappresentava e ha chiesto di fare in modo che la sua morte non sia vana.</p>
      <p sl="en">L’omicidio non è stato ancora rivendicato. I cittadini che conoscono i responsabili del crimine devono farsi avanti e fornire le prove alla polizia dell’Irlanda del Nord. L’Europa ha sostenuto il processo di pace ed è nostro dovere continuare a farlo.</p>
    </intervention>
    <intervention id="1-236-000" speaker_id="96857" name="Cătălin Sorin IVAN" is_mep="True" mode="spoken" nationality="Romania" birth_date="23-12-1978" birth_place="Galaţi" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Signora Presidente, una legge della Romania impone l’aumento degli stipendi degli insegnanti perché sono molto bassi. La legge è stata approvata e votata dal parlamento rumeno, ma non è stata applicata. I diritti degli insegnanti sono stati riconosciuti dal tribunale attraverso una sentenza definitiva, ma il governo non intende applicare la norma e sta elaborando una nuova legge che fissi un tetto salariale per gli insegnanti. Non si tratta solamente di un danno per la democrazia e di un modus operandi scorretto da parte delle istituzioni democratiche, ma mette a repentaglio anche il conseguimento degli obiettivi della strategia Europa 2020.</p>
      <p sl="ro">Siamo tutti consapevoli che l’istruzione e l’acquisizione di competenze sono fondamentali al fine di contribuire in maniera sostenibile alla ripresa dopo la crisi. Per un’economia basata sulla conoscenza e sulla ricerca, abbiamo bisogno di giovani ben formati, di insegnanti che percepiscono salari alti e di un sistema d’istruzione efficace.</p>
    </intervention>
    <intervention id="1-237-000" speaker_id="96847" name="Claudiu Ciprian TĂNĂSESCU" is_mep="True" mode="spoken" nationality="Romania" birth_date="19-07-1965" birth_place="Bucureşti" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Signora Presidente, a causa dell’amministrazione incompetente e della disastrosa politica di vandalismo economico messe in atto dal regime Băsescu-Boc, il sistema sanitario della Romania, e in particolare, il settore delle assicurazioni sanitarie, ha raggiunto livelli di sussistenza. Il trattamento riservato allo staff medico che opera nel sistema e ai pazienti, che ne dovrebbero trarre vantaggio, ha ormai raggiunto i limiti della decenza e della dignità umana.</p>
      <p sl="ro">Migliorare e porre rimedio alla situazione è possibile, ma l’attuale governo ignora le possibili soluzioni. Di recente sono state gettate le basi per una collaborazione tra i sindacati dei medici di base e il comitato per la sanità della camera dei deputati nella speranza di ottenere risultati migliori nei futuri dibattiti con il ministero per la Salute e l’istituto nazionale di assicurazione sanitaria.</p>
      <p sl="ro">Desidero richiamare l’attenzione del Parlamento europeo sulla situazione, dal momento che, nel caso in cui le azioni sostenute dal parlamento rumeno non risultassero efficaci, ci troveremmo in presenza di un’ulteriore prova degli abusi di potere in Romania dove il principio democratico della separazione dei poteri dello Stato non viene più applicato.</p>
    </intervention>
    <intervention id="1-238-000" speaker_id="28338" name="Antonio MASIP HIDALGO" is_mep="True" mode="spoken" nationality="Spain" birth_date="03-05-1946" birth_place="Oviedo" p_group="Group of the Progressive Alliance of Socialists and Democrats in the European Parliament" m_state="ES">
      <p sl="es">Signora Presidente, desidero fare eco alle preoccupazioni espresse la settimana scorsa dal principe ereditario Felipe di Borbone, che porta il titolo storico della mia regione (principe delle Asturie) in occasione dell’incontro con il principe di Galles a Madrid.</p>
      <p sl="es">Il principe Felipe ha giustamente invitato i governi di Spagna e Regno Unito a risolvere il deleterio conflitto di Gibilterra. È a mio parere un appunto importante sul quale richiamo l’attenzione dei miei colleghi qui, al Parlamento europeo.</p>
      <p sl="es">La Spagna e il Regno Unito sono due Stati con democrazie esemplari ed è quindi intollerabile che nel ventunesimo secolo continui l’occupazione della rocca. Per legge l’occupazione di uno Stato sovrano da parte di un altro Stato non è accettabile.</p>
      <p sl="es">Allo stesso modo, l’occupazione di Cipro del Nord, dove mi sono recato di recente, è chiaramente inaccettabile dal momento che viola l’integrità territoriale di Cipro.</p>
    </intervention>
    <intervention id="1-239-000" speaker_id="96653" name="Katarína NEVEĎALOVÁ" is_mep="True" mode="spoken" nationality="Slovakia" birth_date="10-11-1982" birth_place="Nitra" p_group="Group of the Progressive Alliance of Socialists and Democrats in the European Parliament" m_state="SK">
      <p sl="sk">Signora Presidente, l’Unione europea intende diventare l’economia più competitiva al mondo. Per raggiungere l’obiettivo, deve investire sul futuro e, dal mio punto di vista, i giovani e la loro istruzione rappresentano il nostro futuro. Si dice che chi intende raggiungere un obiettivo cerca i motivi per farlo, mentre chi non intende ottenere un risultato cerca solo delle scuse.</p>
      <p sl="sk">Ritengo che l’Unione europea stia attualmente cercando le scuse per non stanziare altri fondi per l’istruzione. Siamo sempre pronti a rimarcare che è in corso una crisi e che dobbiamo far fronte alle conseguenze che si presentano. In un periodo in cui sono in corso le discussioni sul programma per i prossimi sette anni, comprensivo di finanziamenti e bilanci, ci dovremmo porre una domanda: quanto intendiamo investire nell’istruzione e nel nostro futuro? Certo, sarà fondamentale conoscere i piani del Consiglio e della Commissione a questo proposito.</p>
      <p sl="sk">Al contempo, è intollerabile l’azione di alcuni Stati membri – incluso il mio paese di origine – che stanno trasferendo i fondi destinati all’istruzione verso altri ambiti. È scorretto. Dobbiamo essere consapevoli che investire nel futuro è l’unico modo per raggiungere i nostri veri obiettivi.</p>
    </intervention>
    <intervention id="1-240-000" speaker_id="97203" name="Ramon TREMOSA i BALCELLS" is_mep="True" mode="spoken" nationality="Spain" birth_date="30-06-1965" birth_place="Barcelona" p_group="Group of the Alliance of Liberals and Democrats for Europe" m_state="ES">
      <p sl="en">Signora Presidente, oggi intendo denunciare un’aggressione nei confronti di uno dei pilastri dell’Unione europea: il mercato interno e la libera circolazione di beni e persone. La federazione catalana delle industrie di carni e alcuni quotidiani catalani hanno riportato di recente la notizia che un picchetto di coltivatori francesi ha attaccato e danneggiato camion provenienti dalla Catalogna, distruggendo completamente le carni trasportate da alcuni dei mezzi.</p>
      <p sl="en">Dall’inizio del 2011 vi sono state due aggressioni simili, l’ultima poche settimane fa ai danni di un camion che trasportava carne dalla Catalogna: un picchetto francese ha bloccato il mezzo, ha assalito il conducente e ha cosparso di carburante i 20 000 chili di carne fresca trasportati.</p>
      <p sl="en">La pressione esercitata da alcuni sindacati agricoli francesi con la distruzione di prodotti provenienti dall’estero ha rapidamente avuto ripercussioni sui clienti dell’industria di carne catalana, con un calo delle vendite del 50 per cento. Ho presentato alla Commissione un’interrogazione parlamentare scritta nella speranza che l’Unione europea metta fine a queste inaccettabili aggressioni.</p>
    </intervention>
    <intervention id="1-241-000" speaker_id="39724" name="Csaba SÓGOR" is_mep="True" mode="spoken" nationality="Romania" birth_date="12-05-1964" birth_place="Arad" p_group="Group of the European People's Party (Christian Democrats)" m_state="RO">
      <p sl="hu">Signora Presidente, la diversità culturale in Europa è un valore che ogni cittadino deve difendere attivamente, ma non sempre è così. Nel nostro continente esistono numerose culture uniche a rischio di estinzione, quali ad esempio i csango ungheresi che vivono nella Moldavia rumena. La raccomandazione 1521/2001 del Consiglio d’Europa incoraggia la conservazione della cultura della minoranza csango, indicando misure specifiche. Nonostante i progressi dell’ultimo decennio ottenuti grazie alla raccomandazione, la situazione non è ancora soddisfacente. Il Consiglio d’Europa non dispone degli strumenti legislativi dell’Unione né di un meccanismo di responsabilità che permetta di conformarsi alle norme emesse e che garantisca il buon funzionamento dell’Unione. Il Consiglio d’Europa si pone al di sopra dell’UE per molti aspetti riguardanti la tutela dei diritti umani ad alto livello; tuttavia le raccomandazioni e i trattati emessi non possono portare ai risultati desiderati. Se l’Unione europea intende rispettare effettivamente il principio di conservazione della diversità culturale e linguistica, come sancito dall’articolo 3 del trattato sull’UE, è necessario fare il possibile affinché questo principio venga messo in pratica in concreto. Iniziamo dalla conservazione della cultura dei csango ungheresi in Moldova.</p>
    </intervention>
    <intervention id="1-242-000" speaker_id="96811" name="Rosa ESTARÀS FERRAGUT" is_mep="True" mode="spoken" nationality="Spain" birth_date="21-10-1965" birth_place="Valldemossa" m_state="ES">
      <p sl="es">Signora Presidente, la Commissione europea ha approvato a gennaio una strategia per contrastare l’abbandono scolastico, un contributo fondamentale per la strategia Europa 2020 nel affrontare il problema dell’abbandono scolastico in tutta l’Unione e ridurne il tasso di almeno 10 punti percentuali.</p>
      <p sl="es">La strategia, stranamente, non fa riferimento ai disabili e per questo desidero cogliere l’occasione per proporre un incontro tra i ministri per l’Istruzione degli Stati membri a Bruxelles il 2 e il 4 maggio per discutere delle strategie globali in materia.</p>
      <p sl="es">Desidero chiedere che la questione dei disabili venga inserita nella strategia, considerato quanto sia importante che in tutta Europa questo gruppo di cittadini abbia accesso all’istruzione e al mercato del lavoro. L’articolo 20 della Convenzione delle Nazioni Unite sui diritti delle persone con disabilità sancisce che i disabili non devono essere esclusi per nessun motivo dal sistema generale d’istruzione.</p>
    </intervention>
    <intervention id="1-243-000" speaker_id="1941" is_mep="True" mode="spoken" role="Presidente" name="Roberta ANGELILLI" nationality="Italy" birth_date="01-02-1965" birth_place="Roma" p_group="Group of the European People's Party (Christian Democrats)" m_state="IT">
      <p sl="unknown">La discussione è chiusa.</p>
    </intervention>
  </section>
  <section id="creitem21" title="21. Ruolo delle donne nell’agricoltura e nelle zone rurali (breve presentazione)">
    <intervention id="1-245-000" speaker_id="1941" is_mep="True" mode="spoken" role="Presidente" name="Roberta ANGELILLI" nationality="Italy" birth_date="01-02-1965" birth_place="Roma" p_group="Group of the European People's Party (Christian Democrats)" m_state="IT">
      <p sl="unknown">L'ordine del giorno reca la relazione di Elisabeth Jeggle, a nome della commissione per l'agricoltura e lo sviluppo rurale, sul ruolo delle donne nell'agricoltura e nelle zone rurali (2010/2054(INI) (A7-0016/2011).</p>
    </intervention>
    <intervention id="1-246-000" speaker_id="4271" name="Elisabeth JEGGLE" is_mep="True" mode="spoken" role="relatore" nationality="Germany" birth_date="21-07-1947" birth_place="Untermarchtal" p_group="Group of the European People's Party (Christian Democrats)" m_state="DE">
      <p sl="de">Signora Presidente, signora Commissario, in qualità di autrice della relazione di iniziativa del Parlamento sul ruolo delle donne nell’agricoltura e nelle zone rurali, il mio obiettivo era condurre un ampio dibattito pubblico per conferire maggiore visibilità e maggior peso all’importante ruolo multifunzionale delle donne nelle zone rurali.</p>
      <p sl="de">Uno degli obiettivi fondamentali della politica europea per le zone rurali rimane di garantire condizioni di vita equivalenti in tutte le regioni ed evitare lo sviluppo unilaterale dei centri urbani, in modo che i cittadini possano costruirsi una prospettiva di vita e crescita anche nelle campagne. Nei decenni passati la Politica agricola comune (PAC) era incentrata sullo sviluppo economico positivo dell’agricoltura e delle aree rurali. In un’ottica lungimirante, occorrerà invece puntare maggiormente a formare e promuovere aree rurali orientate al futuro.</p>
      <p sl="de">A tale fine sono necessari maggiori sforzi e nuove strategie da parte di tutti gli attori coinvolti. È più fondamentale che mai tenere conto delle necessità delle donne che vivono nelle zone rurali e sfruttare le loro potenzialità. L’esperienza insegna infatti che aspetti come la qualità della vita e il potere economico sono legati, soprattutto nelle zone rurali, alla presenza delle donne e al loro impegno su più fronti. In particolare negli anni passati il sostegno offerto alle donne e ai loro progetti ha permesso di compiere importanti passi in avanti nello sviluppo complessivo delle comunità rurali. Si tratta di esperienze registrate in tutta Europa nel quadro degli aiuti del secondo pilastro della PAC nonché di altre forme di sostegno dell’Unione europea.</p>
      <p sl="de">Le donne svolgono un ruolo essenziale anche in agricoltura, settore in cui negli ultimi anni hanno contribuito in maniera determinante alla diversificazione delle imprese e al loro adattamento al mercato, nel concreto la multifunzionalità del settore agricolo. Oltre alla produzione alimentare, le aziende agricole offrono prodotti e servizi innovativi e dispongono di un potenziale economico che potrebbe essere sfruttato maggiormente. Un’opportunità da questo punto di vista è costituita dal sostegno concreto a favore delle donne nell’agricoltura. Occorre dare maggior rilievo alle loro molteplici competenze professionali oltre che ai loro variegati interessi e alle diverse prestazioni che offrono. A tale scopo, in particolare, chiediamo che le donne possano usufruire pienamente delle risorse offerte dalla vita e dal lavoro in ambiente agricolo. Le donne impegnate nell’agricoltura desiderano condividere i diritti e i doveri connessi con la posizione che occupano nell’ambito delle rispettive aziende agricole, ad esempio la rappresentanza all’interno degli organismi agricoli. È inoltre indispensabile garantire un’adeguata copertura sociale delle lavoratrici impiegate nel settore agricolo.</p>
      <p sl="de">Dopo un intenso dibattito, durante la votazione in seno alla commissione per l’agricoltura e lo sviluppo rurale la relazione è stata approvata con un solo voto contrario. Non sono stati presentati emendamenti per il voto di domani in plenaria: lo considero un segnale che abbiamo trovato un ottimo compromesso accettabile per tutti i gruppi. Un voto unanime conferirebbe alla relazione il peso necessario affinché riceva, come mi auguro, la giusta considerazione da parte di Commissione e Consiglio. Desidero ringraziare i colleghi, e in particolare i relatori ombra, per l’eccellente collaborazione offerta.</p>
      <p sl="de">È indispensabile tenere conto dell’importante ruolo delle donne nell’agricoltura e nelle zone rurali nell’imminente dibattito sul futuro della PAC dopo il 2013. Confido che la nostra relazione costituirà una base importante per la discussione e apporterà un contributo positivo anche al futuro dibattito finanziario.</p>
    </intervention>
    <intervention id="1-247-000" speaker_id="28115" name="Mairead McGUINNESS" is_mep="True" mode="spoken" nationality="Ireland" birth_date="13-06-1959" birth_place="Drogheda" m_state="IE">
      <p sl="en">Signora Presidente, mi congratulo con l’onorevole Jeggle per l’ottima relazione e per il suo incessante impegno in tale settore negli anni in cui ho avuto il piacere di conoscerla. L’assenza di emendamenti per questa fondamentale relazione è un omaggio al suo lavoro.</p>
      <p sl="en">Nel breve tempo a mia disposizione, desidero concentrarmi su alcuni paragrafi della relazione. Accolgo con favore il paragrafo 4, sull’importanza di dotare l’agricoltura di fondi adeguati, e il paragrafo 10, sulle nuove tecnologie nelle zone rurali e sulla necessità di ampliare l’accesso alla banda larga. Ritengo che il paragrafo 34 sia di particolare rilevanza: le donne essere rappresentate in modo appropriato in tutti gli organismi politici, economici e sociali del settore agricolo, affinché nei processi decisionali confluiscano i punti di vista di donne e uomini. Questo punto è fondamentale e mi rincresce notare che le organizzazioni agricole sono caratterizzate da una preponderante presenza maschile. Si tratta di un aspetto che non dobbiamo trascurare.</p>
      <p sl="en">La Commissione deve riconoscere che al momento il principale problema per gli uomini e le donne impiegati in agricoltura è l’incertezza rispetto al dibattito sulla riforma della PAC. Temo che alcuni agricoltori stiano cercando di pronosticare il risultato delle riforme e potrebbero incorrere in costi aggiuntivi che rappresenterebbero per loro un onere. Vi chiedo di trasmettere questo messaggio alla Commissione.</p>
    </intervention>
    <intervention id="1-248-000" speaker_id="36281" name="Silvia-Adriana ȚICĂU" is_mep="True" mode="spoken" nationality="Romania" birth_date="14-11-1970" birth_place="Galaţi" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Signora Presidente, il principale problema per le donne che vivono nelle zone rurali è la mancanza di occupazione, che si traduce in redditi bassi per gli anziani e nel conseguente maggiore rischio di povertà. Non va inoltre dimenticato che istruzione e servizi sanitari rappresentano la linfa vitale delle comunità che vivono nelle zone rurali.</p>
      <p sl="ro">La precarietà delle infrastrutture di base nelle campagne riduce l’interesse degli imprenditori nello sviluppo di aziende agricole e unità produttive in queste aree. Esorto gli Stati membri a impiegare i Fondi strutturali per ovviare alla mancanza di adeguate infrastrutture nelle zone rurali e attuare politiche positive atte a migliorare l’accesso alle infrastrutture pubbliche per tutti. Esorto la Commissione e gli Stati membri a tener fede al proprio impegno di migliorare la fornitura di banda larga nelle zone rurali quale strumento per stimolare la competitività.</p>
      <p sl="ro">Il turismo rurale basato su attività turistiche a conduzione familiare crea occupazione, consente di conciliare gli obblighi familiari con l’attività lavorativa e incentiva la popolazione rurale a rimanere in campagna.</p>
    </intervention>
    <intervention id="1-249-000" speaker_id="28116" name="Marian HARKIN" is_mep="True" mode="spoken" nationality="Ireland" birth_date="26-11-1953" birth_place="Sligo" p_group="Group of the Alliance of Liberals and Democrats for Europe" m_state="IE">
      <p sl="en">Signora Presidente, accolgo con favore la tempestiva relazione dell'onorevole Jeggle, che ringrazio per la buona collaborazione offerta.</p>
      <p sl="en">Sono in pochi a rendersi conto che il 42 per cento delle persone regolarmente occupate nell’agricoltura è costituito da donne e che almeno tre aziende agricole su dieci nell’Unione europea sono dirette da una donna. Affinché le donne e le famiglie rimangano in campagna e contribuiscano alla realizzazione degli obiettivi della strategia Europa 2020 attraverso l’agricoltura, è necessaria una serie di servizi e strutture legati alla vita quotidiana, quali servizi sanitari e di collaborazione domestica, istruzione, svago, trasporti e banda larga.</p>
      <p sl="en">È essenziale che tutti i servizi non siano orientati solo al mercato ed occorre fornire un’adeguata assicurazione sociale alle donne impiegate nel settore agricolo per garantirne il futuro e la pensione. Le capacità imprenditoriali delle donne vanno agevolate ed è necessario coinvolgerle trasversalmente nei processi decisionali a livello locale e regionale, negli organismi agricoli e in tutti gli organi decisionali. Tali misure avrebbero un impatto significativo e contribuirebbero a garantire alle donne un ruolo nell’agricoltura del futuro.</p>
    </intervention>
    <intervention id="1-250-000" speaker_id="96706" name="João FERREIRA" is_mep="True" mode="spoken" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">Signora Presidente, la situazione delle donne nell’agricoltura e nelle campagne rispecchia e subisce la profonda crisi che ha investito le zone rurali a seguito delle attuali politiche, come la Politica agricola comune (PAC) e non solo. Le donne costituiscono il 42 per cento della forza lavoro agricola di tutti i paesi dell’Unione europea e sono per la grande maggioranza impiegate in aziende agricole a conduzione familiare. Di conseguenza, risentono particolarmente della chiusura di centinaia di migliaia di piccole e medie aziende agricole e della progressiva distruzione dell’agricoltura a gestione familiare causata dalle riforme della PAC. Inoltre, come in altri ambiti di attività, sono tra i soggetti più colpiti da disoccupazione, precarietà del lavoro, salari bassi e povertà, il tutto esacerbato da politiche antisociali perseguite con il pretesto della crisi.</p>
      <p sl="pt">Le belle parole e le buone intenzioni non bastano: bisogna rompere con queste politiche, attribuire valore al ruolo delle donne, ai loro diritti e all’uguaglianza e, tra le altre cose, rafforzare la rete di servizi legati alle risorse rurali, alla sanità, all’istruzione e all’assistenza familiare. È inoltre necessario rendere disponibili attività culturali e di svago e contrastare le disuguaglianze e la desertificazione.</p>
    </intervention>
    <intervention id="1-251-000" speaker_id="39714" name="Rareș-Lucian NICULESCU" is_mep="True" mode="spoken" nationality="Romania" birth_date="29-08-1976" birth_place="Cluj-Napoca" p_group="Group of the European People's Party (Christian Democrats)" m_state="RO">
      <p sl="ro">Signora Presidente, ritengo che i passaggi più importanti della relazione siano quelli riguardanti le condizioni di vita nelle campagne, che desidero commentare.</p>
      <p sl="ro">In primo luogo, va menzionato l’importante ruolo del Fondo europeo agricolo per lo sviluppo rurale (FEASR) nella modernizzazione dei paesi. È necessario destinare al Fondo i finanziamenti adeguati nel quadro della futura Politica agricola comune per contribuire a ridurre le disparità tra zone rurali e zone urbane. In secondo luogo, ritengo indispensabile ammodernare le infrastrutture fisiche di base, soprattutto nei nuovi Stati membri; questo aspetto deve certamente restare parte del FEASR.</p>
      <p sl="ro">Il mio ultimo commento sul riguarda l’invecchiamento della popolazione rurale, in merito al quale tengo a sottolineare l’importanza dei programmi mirati ai regimi di pensionamento anticipato per gli agricoltori e i lavoratori agricoli e agli incentivi all’attività destinati ai giovani agricoltori.</p>
    </intervention>
    <intervention id="1-252-000" speaker_id="95281" name="Viorica DĂNCILĂ" is_mep="True" mode="spoken" nationality="Romania" birth_date="16-12-1963" birth_place="Roşiori de Vede" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Signora Presidente, desidero congratularmi con l’onorevole Jeggle per l’approccio adottato nella relazione.</p>
      <p sl="ro">È essenziale riconoscere il ruolo significativo delle donne nell’agricoltura, sia nella produzione primaria sia nella diversificazione delle attività economiche nelle aziende agricole e nelle zone rurali.</p>
      <p sl="ro">Dobbiamo prestare attenzione alla profonda povertà e all’isolamento che colpiscono le donne nelle campagne, per sottolineare la necessità che misure efficaci volte a garantire loro pari opportunità diventino un obiettivo primario della Politica agricola comune. In questo contesto, è essenziale migliorare la qualità della vita delle donne che vivono nelle zone rurali, fornendo loro il migliore e più rapido accesso all’istruzione, alla formazione professionale, all’apprendimento permanente, a efficienti servizi sanitari pubblici locali nonché a infrastrutture e servizi di sostegno all’infanzia e alla famiglia.</p>
      <p sl="ro">Migliorare le pari opportunità per le donne nelle zone rurali richiede una promozione più attiva del loro ruolo, sia nell’agricoltura sia in altri ambiti dell’attività economica, tra cui la tutela della multifunzionalità del settore agricolo.</p>
    </intervention>
    <intervention id="1-253-000" speaker_id="photo_generic" name="Viviane Reding" is_mep="True" mode="spoken">
      <p sl="en">Vicepresidente della Commissione . – Signora Presidente, desidero anzitutto ringraziare la relatrice e i membri della commissione per l’agricoltura e lo sviluppo rurale per aver portato alla nostra attenzione questo importante tema.</p>
      <p sl="en">La Commissione è consapevole del ruolo essenziale svolto dalle donne nell’agricoltura e nelle zone rurali e comprende che il suo inserimento nella Politica di sviluppo rurale. Il regolamento sullo sviluppo rurale fornisce sostegno in una serie di ambiti molto importanti per le donne nelle aree rurali, quali ad esempio la costituzione e lo sviluppo di microimprese che aggiungono valore ai progetti agricoli e la ricerca di punti vendita.</p>
      <p sl="en">La Politica di sviluppo rurale prevede anche misure per aiutare gli uomini e le donne a conciliare vita familiare e professionale; la misura relativa ai servizi essenziali, per esempio, consente di promuovere strutture sociali come centri diurni per bambini e anziani. Si può inoltre decidere di sostenere servizi di trasporto pubblico locale e infrastrutture di piccola scala.</p>
      <p sl="en">La situazione delle aree rurali varia molto tra gli Stati membri, anche per quanto concerne le possibilità e i bisogni delle donne. Stati membri e regioni devono analizzare attentamente la situazione ed elaborare misure ad hoc in base alle condizioni locali, tenendo conto degli specifici problemi delle donne. Possono ad esempio accordare precedenza alle donne in relazione a certe misure e ricorrere all’ingegneria finanziaria per istituire fondi di garanzia finalizzati a favorirne l’accesso al credito. Le donne dovrebbero inoltre rivestire un ruolo centrale nel quadro del programma Leader, al quale possono apportare interessi e potenzialità specifici per dare slancio al potenziale di sviluppo di un’area.</p>
      <p sl="en">La Commissione concorda sulla necessità di disporre di maggiori dati sulla situazione delle donne. In particolare alla luce della richiesta di semplificazione avanzata dagli Stati membri, sarebbe tuttavia difficoltoso convincerli a farsi carico di nuovi oneri di trasmissione di dati. Se possibile, si dovrebbero presentare e analizzare statistiche basate sui dati esistenti con una scomposizione per genere. La Commissione includerà dati relativi alle donne, ove disponibili, nelle relazioni sui progressi realizzati sull’attuazione delle linee guida strategiche per lo sviluppo rurale.</p>
      <p sl="en">Un altro fattore importante fondamentale per lo sviluppo delle donne nel settore agricolo e nelle zone rurali è lo scambio di esperienze. A questo proposito, desidero richiamare la vostra attenzione sulla Rete europea per lo sviluppo rurale e le reti nazionali che ne fanno parte e che possono essere utilizzate per condividere le migliori prassi. È auspicabile che sempre più associazioni femminili utilizzino le reti esistenti per stabilire contatti tra donne che vivono in aree rurali diverse.</p>
    </intervention>
    <intervention id="1-254-000" speaker_id="1941" is_mep="True" mode="spoken" role="Presidente" name="Roberta ANGELILLI" nationality="Italy" birth_date="01-02-1965" birth_place="Roma" p_group="Group of the European People's Party (Christian Democrats)" m_state="IT">
      <p sl="unknown">La discussione è chiusa.</p>
      <p sl="unknown">La votazione si svolgerà martedì 5 aprile 2011.</p>
      <p sl="unknown">Dichiarazioni scritte (articolo 149 del regolamento)</p>
    </intervention>
    <intervention id="1-255-000" speaker_id="95017" name="Iosif MATULA" is_mep="True" mode="written" nationality="Romania" birth_date="23-08-1958" birth_place="Tamasda" p_group="Group of the European People's Party (Christian Democrats)" m_state="RO">
      <p sl="ro">Nel mio paese, la Romania, un’elevata percentuale della popolazione vive nelle campagne. Sono quindi consapevole dell’importanza di dedicare maggiore attenzione alla condizione delle donne in queste aree, tenendo conto di opportunità e sfide specifiche.</p>
      <p sl="ro">In qualità di membro della commissione per la cultura e l’istruzione e della commissione per lo sviluppo regionale, desidero sottolineare la necessità di fornire un sistema di qualificazione professionale che offra alle donne una formazione adeguata in quanto produttrici e imprenditrici, soprattutto in vista della realizzazione degli obiettivi della strategia Europa 2020. Possiamo raggiungere questo traguardo anche fornendo agli agricoltori un migliore accesso ai servizi di navigazione Internet su banda larga.</p>
      <p sl="ro">Il sostegno all’iniziativa imprenditoriale delle donne può consentire loro di percepire un reddito più elevato e rendersi indipendenti dal punto di vista economico. Potremo inoltre alleviare l’impatto dell’esclusione sociale e della povertà, che colpiscono molto duramente la popolazione femminile.</p>
      <p sl="ro">Stiamo al contempo discutendo anche della futura riforma della Politica agricola comune, che dovrebbe dedicare maggiore attenzione al ruolo e alle necessità delle donne che vivono nelle zone rurali. La sfida è di rendere più allettante l’idea di vivere in campagna e dedicarsi all’agricoltura; si tratta di una prospettiva che può offrire alle donne che vivono nelle zone rurali autentiche opportunità di sviluppo economico e personale.</p>
    </intervention>
    <intervention id="1-256-000" speaker_id="96771" name="Jarosław KALINOWSKI" is_mep="True" mode="written" nationality="Poland" birth_date="12-04-1962" birth_place="Wyszków" m_state="PL">
      <p sl="pl">Sebbene siano più spesso gli uomini a scegliere di lavorare nel settore agricolo, le donne sono presenti nelle zone rurali da tempo immemore e purtroppo il loro contributo è sempre stato sottovalutato. Il loro costante impegno e il loro approccio di lungo periodo a molti problemi contribuiscono a migliorare la qualità della vita e il lavoro in queste aree. Spesso le donne non sono rappresentate nella fase di pianificazione delle risorse, nonostante molte comunità rurali potrebbero trarre grandi vantaggi se tenessero conto delle necessità delle agricoltrici. Dobbiamo garantire alle donne l’accesso a opportunità di crescita professionale nel settore agricolo, fornendo sostegno concreto in termini di formazione e consulenza lavorativa. È importante promuovere l’ambiente rurale come un luogo allettante dove lavorare, dove è possibile realizzare progetti familiari e professionali.</p>
    </intervention>
  </section>
  <section id="creitem22" title="22. Finanziamenti dell'UE nell'ambito della disattivazione di centrali nucleari nei nuovi Stati membri (breve presentazione)">
    <intervention id="1-258-000" speaker_id="1941" is_mep="True" mode="spoken" role="Presidente" name="Roberta ANGELILLI" nationality="Italy" birth_date="01-02-1965" birth_place="Roma" p_group="Group of the European People's Party (Christian Democrats)" m_state="IT">
      <p sl="unknown">L'ordine del giorno reca la relazione di Marian-Jean Marinescu, a nome della commissione per il controllo dei bilanci, sull'efficienza ed efficacia dei finanziamenti dell'UE nell'ambito della disattivazione di centrali nucleari nei nuovi Stati membri (2010/2104(INI) (A7-0054/2011).</p>
    </intervention>
    <intervention id="1-259-000" speaker_id="33982" name="Marian-Jean MARINESCU" is_mep="True" mode="spoken" role="relatore" nationality="Romania" birth_date="11-08-1952" birth_place="Râmnicu Vâlcea" m_state="RO">
      <p sl="ro">Signora Presidente, i trattati di adesione siglati da Slovacchia, Bulgaria e Lituania includevano la richiesta di chiudere alcuni reattori nucleari non più in linea con gli standard di sicurezza e per i quali non era possibile un adeguamento vantaggioso in termini di costi. L’assistenza finanziaria fornita dall’Unione europea non era intesa a coprire gli interi costi di disattivazione, ma riguardava misure i seguenti settori: disattivazione (manutenzione e sorveglianza dei reattori dopo la chiusura, trattamento dei rifiuti, stoccaggio e decontaminazione delle scorie e dei combustibili esauriti e lavori di smantellamento); energia (sostituzione della capacità di produzione delle unità chiuse, miglioramento della sicurezza dell’approvvigionamento di energia e dell’efficienza energetica nonché altre misure volte ad agevolare le necessarie attività di ristrutturazione e ammodernamento dell’infrastruttura energetica); gestione delle conseguenze sociali (assistenza ai lavoratori delle centrali per il mantenimento di un elevato livello di sicurezza dopo la chiusura e riqualificazione del personale per lo svolgimento di nuove mansioni legate alla disattivazione).</p>
      <p sl="ro">L’assistenza finanziaria è stata decisa senza definire un massimale, condizione che si è mantenuta anche dopo l’elaborazione dei piani e delle strategie per la disattivazione, ed esisteva quindi la possibilità di erogare aiuti finanziari aggiuntivi. Tra il 1999 e il 2011 l’Unione europea ha destinato ingenti fondi al finanziamento di questa attività, per un ammontare complessivo di circa 2,8 miliardi di euro.</p>
      <p sl="ro">La relazione chiede un chiarimento in relazione ai seguenti aspetti nelle future valutazioni condotte dalla Commissione europea e dalla Corte dei conti europea: effettivo utilizzo dei fondi stanziati dall’Unione europea per garantire una disattivazione sicura; garanzia di uno stoccaggio sicuro delle scorie nucleari a seguito della disattivazione; coordinamento sufficiente fra i tre progetti in essere al fine di garantire un utilizzo efficiente delle esperienze raccolte e aderenza al modello basato sui progetti precedentemente elaborati e finanziati per conseguire una riduzione dei costi; carattere definitivo dei piani e delle strategie attuali ovvero possibilità di includere nuove attività e quindi finanziamenti aggiuntivi in futuro; eventuale necessità di assegnare ulteriori finanziamenti a favore di progetti in campo energetico ovvero di continuare a concentrarsi sui piani di disattivazione; verifica della necessità di nuovi stanziamenti di fondi dell’Unione europea da destinare a tali attività.</p>
    </intervention>
    <intervention id="1-260-000" speaker_id="28178" name="Miroslav MIKOLÁŠIK" is_mep="True" mode="spoken" nationality="Slovakia" birth_date="11-09-1952" p_group="Group of the European People's Party (Christian Democrats)" m_state="SK">
      <p sl="sk">Signora Presidente, la chiusura anticipata dei reattori nucleari in Lituania, Slovacchia e Bulgaria, richiesta in fase di adesione dei tre paesi all’Unione europea, ha impedito l’accantonamento nei rispettivi fondi nazionali degli importi necessari a coprire i costi legati alla disattivazione degli impianti. L’assistenza dell’Unione europea è stata quindi essenziale per fare fronte all’ingente onere finanziario ed economico.</p>
      <p sl="sk">Secondo gli studi degli esperti, tuttavia, i costi per la disattivazione degli impianti hanno già superato i livelli dell’assistenza finanziaria prevista da parte dell’Unione europea e, nonostante le reali operazioni di disattivazione siano ancora in fase iniziale, sono probabilmente superiori anche alle prime stime. Onorevoli colleghi, la disattivazione dovrà procedere anche dopo il termine delle prospettive finanziarie a copertura del periodo fino al 2013. È quindi necessario prendere in esame lo stanziamento di nuovi fondi per i progetti di disattivazione delle tre centrali nucleari.</p>
    </intervention>
    <intervention id="1-261-000" speaker_id="36281" name="Silvia-Adriana ȚICĂU" is_mep="True" mode="spoken" nationality="Romania" birth_date="14-11-1970" birth_place="Galaţi" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Signora Presidente, nell’Unione europea ci sono 143 centrali nucleari e, secondo i dati relativi al 2010 resi noti a marzo dalla direzione generale Energia, l’energia nucleare contribuisce al mix energetico dell’Unione per circa il 28 per cento.</p>
      <p sl="ro">Quanto accaduto in Giappone ha messo in guardia sui rischi associati alle centrali nucleari. La chiusura anticipata e la disattivazione rappresentano un onere finanziario ed economico notevole ed è per questo che l’Unione europea fornisce assistenza agli Stati membri coinvolti, segnatamente Lituania, Slovacchia e Bulgaria. La mancanza di finanziamenti per le misure di disattivazione ritarderebbe il processo, mettendo a rischio l’ambiente e la salute umana.</p>
      <p sl="ro">Chiediamo agli organi nazionali competenti di mettere a punto i piani di disattivazione dettagliati e alla Commissione di riferire in merito a tale processo, indicando chiaramente l’entità dei finanziamenti dell’Unione europea necessari in questi casi e fornendo una pianificazione finanziaria dettagliata a lungo termine dei progetti di disattivazione.</p>
    </intervention>
    <intervention id="1-262-000" speaker_id="96680" name="Zigmantas BALČYTIS" is_mep="True" mode="spoken" nationality="Lithuania" birth_date="16-11-1953" birth_place="Šilutė" p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">Signora Presidente, desidero congratularmi con la collega e ringraziarla per la collaborazione fornita nella stesura di questa importante relazione. Al momento dell’adesione all’Unione europea, i tre Stati membri hanno assunto un impegno complesso sia dal punto di vista economico che dal punto di vista sociale, ovvero chiudere le loro centrali nucleari per la prima volta, senza disporre della capacità finanziaria né dell’esperienza necessarie. L’Unione europea ha dimostrato solidarietà impegnandosi a fornire un’adeguata assistenza finanziaria non solo per la disattivazione, ma anche per lo sviluppo di progetti nel settore delle energie alternative e per l’attenuazione dell’impatto sociale negativo derivante dalla disattivazione delle centrali. Concordo sulla necessità di affrontare determinate questioni, quali lo stanziamento di fondi destinati a specifici lavori di disattivazione e la complessità delle strutture amministrative nazionali degli Stati membri, che probabilmente impediscono un efficace assorbimento dei fondi assegnati. La Commissione europea deve assumere un maggiore ruolo di coordinamento, al fine di assicurare la chiusura tempestiva ed efficace di questi reattori nucleari, garantire la trasparenza nell’utilizzo dei fondi e incoraggiare i paesi interessati a sviluppare energie alternative e creare nuova occupazione.</p>
    </intervention>
    <intervention id="1-263-000" speaker_id="96706" name="João FERREIRA" is_mep="True" mode="spoken" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">Signora Presidente, circa la metà degli Stati membri dell’Unione europea dispone di centrali nucleari. Molti dei reattori attivi sono piuttosto vecchi ed è necessario smantellarne alcuni per motivi di sicurezza e per salvaguardare la salute pubblica e l’ambiente. Ci sembra giusto che i nuovi Stati membri cui è stato richiesto di disattivare alcuni impianti possano contare sull’appoggio dell’Unione europea per portare a termine i processi di disattivazione nella maniera più adeguata e sicura possibile. I processi devono includere la necessaria manutenzione e sorveglianza dopo la chiusura, il trattamento, lo stoccaggio e la decontaminazione delle scorie, il miglioramento ambientale degli impianti e il sostegno alle attività di sostituzione della capacità di produzione delle unità chiuse, prestando particolare attenzione alla sostenibilità ambientale e all’efficienza energetica.</p>
      <p sl="pt">Come giustamente si afferma nella relazione, si devono tenere in debito conto le conseguenze sociali del processo, garantendo la salvaguardia dei posti di lavoro dei dipendenti nonché tutte le condizioni di sicurezza prima, durante e dopo la disattivazione.</p>
    </intervention>
    <intervention id="1-264-000" speaker_id="96654" name="Jaroslav PAŠKA" is_mep="True" mode="spoken" nationality="Slovakia" birth_date="20-06-1954" birth_place="Banská Štiavnica" p_group="Europe of freedom and democracy Group - Vice" m_state="SK">
      <p sl="sk">Signora Presidente, la relazione Marinescu verte sull’efficienza ed efficacia dei finanziamenti dell’Unione europea stanziati per la disattivazione di reattori nucleari di progettazione sovietica. Dopo l’incidente di Chernobyl, la Repubblica slovacca ha ricostruito totalmente la centrale nucleare di Jaslovské Bohunice, dotandola dei dispositivi di sicurezza più all’avanguardia prodotti da aziende specializzate francesi e tedesche.</p>
      <p sl="sk">Al termine di questa imponente operazione di ammodernamento, gli ispettori dell’Agenzia internazionale per l’energia atomica hanno stabilito che la centrale nucleare di Jaslovské Bohunice era pronta a funzionare in tutta sicurezza per oltre trenta anni. Ciononostante, per tranquillizzare e rassicurare i cittadini della vicina Austria, durante i negoziati per l’adesione all’Unione europea la Repubblica slovacca ha acconsentito alla disattivazione anticipata dei reattori V1 e V2 della centrale, che pure rispondevano agli standard più elevati.</p>
      <p sl="sk">A mio parere, il contributo simbolico dell’Unione europea ai costi di disattivazione di questi reattori è un semplice tentativo di compensare almeno in parte la perdita subita dalla Repubblica slovacca, che è stata privata di una fonte di energia pulita potente ed efficiente, e non un contributo concreto alla chiusura dell’impianto.</p>
    </intervention>
    <intervention id="1-265-000" speaker_id="photo_generic" name="Viviane Reding" is_mep="True" mode="spoken">
      <p sl="en">Vicepresidente della Commissione. – Signora Presidente, la Commissione accoglie con grande favore la relazione di iniziativa del Parlamento sull’efficienza ed efficacia dei finanziamenti dell’Unione europea nell’ambito della disattivazione di centrali nucleari nei nuovi Stati membri. La sicurezza nucleare è e resterà una priorità assoluta per l’Unione europea e per questo la Commissione attribuisce grande importanza alle azioni volte a facilitare la disattivazione sicura di reattori nucleari che non possono essere adeguati agli standard di sicurezza richiesti.</p>
      <p sl="en">Desidero innanzi tutto affermare che condividiamo molti dei punti di vista espressi nella relazione. Concordiamo sulla necessità che gli Stati membri forniscano piani di disattivazione dettagliati nonché una solida pianificazione finanziaria a lungo termine. Riteniamo inoltre essenziale che i fondi siano principalmente destinati alle attività di disattivazione e che la Commissione possa rivestire un ruolo importante monitorandone attentamente l’utilizzo.</p>
      <p sl="en">Credendo nella rigida applicazione del principio “chi inquina paga”, la Commissione condivide l’opinione del Parlamento secondo cui ai gestori di impianti nucleari spetta il compito di garantire l’accantonamento di risorse finanziarie per la disattivazione già durante il ciclo produttivo degli impianti stessi. La disattivazione deve essere quanto più sicura possibile e a tale fine è essenziale una gestione trasparente e controllata dei fondi ad essa destinati.</p>
      <p sl="en">La relazione si sofferma sull’efficienza ed efficacia dei finanziamenti dell’Unione europea nell’ambito della disattivazione. Come abbiamo notato con piacere, in vari passaggi della relazione si riconosce che l’obiettivo principale dei finanziamenti dell’Unione europea era anzitutto garantire che i reattori venissero chiusi e restassero inattivi per motivi di sicurezza. Riteniamo che il raggiungimento di questo obiettivo sia un fattore essenziale di cui tenere conto nella valutazione dell’efficienza e dell’efficacia dei finanziamenti dell’Unione europea.</p>
      <p sl="en">La Commissione tiene a puntualizzare che l’appoggio dell’Unione europea non è mai stato finalizzato a coprire la totalità dei costi della disattivazione né a compensare tutte le conseguenze economiche. Era finalizzato semplicemente a contribuire alla compensazione durante le prime fasi di chiusura.</p>
      <p sl="en">La Commissione sottolinea inoltre che tutte le responsabilità per la disattivazione degli impianti nucleari competono agli Stati membri. È loro responsabilità fornire una pianificazione a lungo termine dettagliata nonché stabilire calendari precisi e stime dei costi per il completamento delle operazioni di disattivazione.</p>
      <p sl="en">Desidero ringraziare il relatore e il Parlamento per questa tempestiva discussione su un tema che, dopo gli avvenimenti di Fukushima, ha acquisito maggiore rilevanza. La disattivazione sicura e completa è un elemento fondamentale della sicurezza nucleare e deve quindi rispettare gli standard più elevati. La relazione del Parlamento rappresenta un valido contributo alla discussione che la Commissione terrà con i tre Stati membri interessati per la valutazione dell’eventuale erogazione di assistenza finanziaria da parte dell’Unione europea anche dopo il 2013.</p>
    </intervention>
    <intervention id="1-266-000" speaker_id="1941" is_mep="True" mode="spoken" role="Presidente" name="Roberta ANGELILLI" nationality="Italy" birth_date="01-02-1965" birth_place="Roma" p_group="Group of the European People's Party (Christian Democrats)" m_state="IT">
      <p sl="unknown">La discussione è chiusa.</p>
      <p sl="unknown">La votazione si svolgerà martedì 5 aprile 2011.</p>
      <p sl="unknown">Dichiarazioni scritte (articolo 149 del regolamento)</p>
    </intervention>
    <intervention id="1-267-000" speaker_id="97008" name="Georgios STAVRAKAKIS" is_mep="True" mode="written" nationality="Greece" birth_date="13-10-1954" birth_place="Christos Ierapetras" p_group="Group of the Progressive Alliance of Socialists and Democrats in the European Parliament" m_state="GR">
      <p sl="el">La discussione sulla relazione della commissione per il controllo bilanci è di grande attualità,alla luce della minaccia nucleare causata dal terribile terremoto e dallo tsunami che hanno colpito il Giappone. Al tempo stesso sottolinea che l’Unione europea sta monitorando e offrendo sostegno concreto sotto forma di aiuti finanziari all’impegno per la disattivazione delle centrali nucleari. Le azioni sono volte a garantire che le centrali nucleari funzionino adeguatamente e in condizioni di sicurezza, per evitare un’altra Černobyl o un’altra Fukushima, e nel contempo ad affrontare l’impatto della chiusura e della disattivazione soddisfacendo il fabbisogno energetico dei paesi in cui le centrali sono attive. Queste attività, associate al considerevole sostegno finanziario fornito a Lituania, Slovacchia e Bulgaria, illustrano la grande importanza attribuita dall’Unione europea al tema della sicurezza nucleare. Il programma oggetto della discussione è stato minuziosamente elaborato e avviato nel 1999. Il sostegno finanziario è finalizzato a curare l’ambiente e ammodernare la produzione, la trasmissione e la distribuzione, nonché ad accrescere la sicurezza dell’approvvigionamento energetico. La valutazione del rendimento delle risorse rese disponibili e una gestione sana e trasparente sono i fattori che garantiranno il raggiungimento dell’obiettivo.</p>
    </intervention>
    <intervention id="1-267-500" speaker_id="96855" name="Csanád SZEGEDI" is_mep="True" mode="written" nationality="Hungary" birth_date="22-09-1982" birth_place="Miskolc" p_group="Non" m_state="HU">
      <p sl="hu">La catastrofe naturale che ha colpito il Giappone e il successivo disastro nucleare hanno riportato l’attenzione su questo importante tema. Come è accaduto a Černobyl, gli effetti del disastro potrebbero durare per decenni, rappresentando una triste quanto indesiderata eredità per le future generazioni. Quanto accaduto ha anche dimostrato la necessità di ridurre gli sprechi energetici e conferire sempre maggiore importanza alle energie rinnovabili. La relazione di oggi critica diversi aspetti deI finanziamenti per la chiusura delle centrali nucleari nei nuovi Stati membri in relazione alla trasparenza e all’attuazione. Oltre alla disattivazione delle centrali menzionate nella relazione, ritengo sia fondamentale ispezionare tutte le centrali nucleari europee e, ove necessario, renderle più sicure per prevenire possibili disastri. Per questo chiedo ai colleghi di discutere della proposta di risoluzione che ho recentemente presentato assieme a un collega austriaco su una maggiore sicurezza dell’energia nucleare nella regione del Danubio, nell’ambito della cooperazione europea.</p>
    </intervention>
  </section>
  <section id="creitem23" title="23. Politica europea in materia di investimenti internazionali (breve presentazione)">
    <intervention id="1-269-000" speaker_id="1941" is_mep="True" mode="spoken" role="Presidente" name="Roberta ANGELILLI" nationality="Italy" birth_date="01-02-1965" birth_place="Roma" p_group="Group of the European People's Party (Christian Democrats)" m_state="IT">
      <p sl="unknown">L'ordine del giorno reca la relazione di Kader Arif, a nome della commissione per il commercio internazionale, sulla futura politica europea in materia di investimenti internazionali (2010/2203(INI) - (A7-0070/2011).</p>
    </intervention>
    <intervention id="1-270-000" speaker_id="28137" name="Kader ARIF" is_mep="True" mode="spoken" role="relatore" nationality="France" birth_date="03-07-1959" birth_place="Alger" p_group="Group of the Progressive Alliance of Socialists and Democrats in the European Parliament" m_state="FR">
      <p sl="fr">Signora Presidente, signora Commissario, onorevoli colleghi, desidero anzitutto rivolgere un sincero ringraziamento a tutti coloro con cui ho avuto l’opportunità di lavorare su questo tema.</p>
      <p sl="fr">Ciascun contributo è stato prezioso nella stesura della relazione e grazie alla cooperazione di tutti i gruppi politici – sono particolarmente grato ai relatori ombra – il testo di cui discutiamo oggi è coerente e lancia un messaggio forte.</p>
      <p sl="fr">Senza dubbio ci troviamo a una svolta nella politica europea in materia di investimenti, in un momento in cui dobbiamo sfruttare i nuovi poteri che il trattato di Lisbona ci ha assegnato per fare fronte a una duplice sfida: in primo luogo, fornire alle imprese europee gli strumenti necessari per investimenti esteri di qualità e tutelati da un quadro giuridico che fornisca un sostegno di lungo periodo.</p>
      <p sl="fr">In secondo luogo, l’Europa deve consolidare la propria posizione di maggior beneficiario a livello mondiale di investimenti esteri diretti e dotarsi degli strumenti per controllare tali investimenti, favorendo così uno sviluppo sostenibile in grado di creare posti di lavoro di qualità.</p>
      <p sl="fr">Votando su questa relazione, prima espressione ufficiale della nostra istituzione dopo l’entrata in vigore del trattato di Lisbona, il Parlamento assume a pieno titolo il nuovo ruolo di colegislatore in materia di regolamentazione del commercio e illustra le proprie priorità quando stanno per prendere il via i primi negoziati in materia di protezione degli investimenti. Questo processo è essenziale in quanto finalizzato a dare voce ai cittadini, che manifestano crescente interesse rispetto al commercio e meritano il nostro sostegno.</p>
      <p sl="fr">Nel mondo contemporaneo, dove si scatenano conflitti anche in ambito commerciale, tutelare le nostre aziende che investono all’estero deve diventare prioritario. Gli accordi internazionali sono nati per tutelare gli investitori da espropri pesanti e ingiustificati e da leggi nascoste finalizzate unicamente ad escluderli dai mercati. Dobbiamo ribadire questo obiettivo primario.</p>
      <p sl="fr">Nonostante l’Europa sia uno dei mercati più aperti al mondo, è necessario ristabilire un equilibrio con i nostri principali partner per consentire alle aziende europee di beneficiare di condizioni paritarie. Questa è la proposta avanzata nella relazione, che enfatizza la necessità di includere negli accordi futuri requisiti relativi alla non discriminazione, al trattamento giusto ed equo e alla protezione contro l’esproprio diretto e indiretto.</p>
      <p sl="fr">I requisiti vanno definiti in maniera tale da evitare interpretazioni errate. Alcune aziende hanno impiegato formulazioni vaghe nei loro accordi di investimento di prima generazione per tutelare i propri interessi più di quanto sia legittimo, per esempio attaccando nuove norme sociali e ambientali contrarie ai loro interessi. Comparendo di fronte ad arbitri internazionali, in mancanza di trasparenza e possibilità di appello, hanno richiesto ingenti compensazioni sostenendo che simili norme sono paragonabili a un esproprio indiretto. L’Europa, che in futuro riceverà maggiori investimenti soprattutto dai paesi emergenti, deve tutelarsi da abusi di questo genere.</p>
      <p sl="fr">Questa è l’idea alla base delle riforme intraprese negli Stati Uniti e in Canada, due paesi in cui governi e autorità sono stati penalizzati in numerosi casi di arbitrato internazionale e che hanno radicalmente rivisto i propri modelli di accordo di investimento.</p>
      <p sl="fr">Proponendo nuove definizioni delle norme di protezione, la relazione raggiunge un giusto equilibrio tra la salvaguardia dei diritti degli investitori e la funzione regolatrice dei pubblici poteri. Ciò implica anche l’integrazione, in ogni futuro accordo, di clausole specifiche che sanciscano il diritto di regolamentazione da parte dei pubblici poteri nei settori della protezione della sicurezza nazionale, dell’ambiente, della salute pubblica, dei diritti dei lavoratori e dei consumatori, della politica industriale e della diversità culturale.</p>
      <p sl="fr">La maggiore protezione per gli investitori deve accompagnarsi a un comportamento più responsabile, soprattutto nei paesi in via di sviluppo che hanno leggi sociali e ambientali meno rigide. Per questo motivo, la relazione cita l’inclusione di norme sociali e ambientali in tutti gli accordi di libero commercio firmati dall’Unione europea. Dobbiamo superare le accuse pubbliche e inserire in tutti gli accordi futuri un insieme di clausole chiare sulla responsabilità sociale basate sulle linee guida dell’OCSE e che le imprese sono tenute a rispettare.</p>
      <p sl="fr">Se il nostro scopo è realmente la definizione di una nuova politica europea in materia di investimenti, chiedo che questa sia esemplare e promuova investimenti sostenibili e rispettosi dell’ambiente, favorendo buone condizioni di lavoro sia in Europa sia nei paesi terzi. Ecco perché questa relazione, in virtù dell’autorevolezza ad essa attribuita con il voto di mercoledì, deve fungere da riferimento per tutti i futuri negoziati condotti dalla Commissione.</p>
    </intervention>
    <intervention id="1-271-000" speaker_id="36281" name="Silvia-Adriana ȚICĂU" is_mep="True" mode="spoken" nationality="Romania" birth_date="14-11-1970" birth_place="Galaţi" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Signora Presidente, secondo gli articoli 206 e 207 del trattato sul funzionamento dell’Unione europea, gli investimenti esteri diretti rientrano nella competenza esclusiva dell’Unione europea. La Commissione ha già stilato un elenco dei paesi che saranno partner privilegiati per la negoziazione dei primi accordi di investimento (Canada, Cina, India, Mercosur, Russia e Singapore).</p>
      <p sl="ro">Invitiamo la Commissione, il Parlamento e gli Stati membri a strutturare una politica di investimento integrata e coerente che promuova investimenti di elevata qualità e dia un contributo concreto al progresso economico mondiale e allo sviluppo sostenibile. Chiediamo che la futura politica dell’Unione europea promuova investimenti sostenibili, rispettosi dell’ambiente e volti a incoraggiare condizioni lavorative di buona qualità nelle imprese interessate dagli investimenti. Chiediamo inoltre alla Commissione di garantire la reciprocità in sede di negoziazione dell’accesso al mercato con i suoi principali partner commerciali sviluppati e con le principali economie emergenti.</p>
      <p sl="ro">Signora Presidente, in qualità di relatrice per gli accordi sui trasporti aerei tra Unione europea e paesi terzi quali Canada e Brasile, desidero domandare al relatore e al Commissario in che modo si garantirà la relazione tra l’accesso graduale al mercato, le compagnie aeree e gli accordi di investimento internazionali.</p>
    </intervention>
    <intervention id="1-272-000" speaker_id="96654" name="Jaroslav PAŠKA" is_mep="True" mode="spoken" nationality="Slovakia" birth_date="20-06-1954" birth_place="Banská Štiavnica" p_group="Europe of freedom and democracy Group - Vice" m_state="SK">
      <p sl="sk">Signora Presidente, nella relazione sulla futura politica europea in materia di investimenti internazionali, il relatore ha messo in luce numerose questioni ancora aperte riguardanti potenziali accordi dell’Unione europea. Il primo compito dell’Unione europea è tutelare l’interesse pubblico dei cittadini, che rappresenta negli ambiti ad essa affidati dagli Stati membri. In molti casi, l’interesse pubblico tutelato dallo Stato si scontra con gli interessi di investitori stranieri aggressivi, che spesso si rivelano più abili in sede di arbitrato internazionale rispetto ai paesi che difendono gli interessi dei cittadini. Questo è chiaramente dimostrato dai casi citati nella relazione relativi ad Argentina, Stati Uniti e Canada.</p>
      <p sl="sk">Emerge dunque la concreta necessità di definire le norme di protezione in modo chiaro, proprio per evitare che vengano male interpretate dagli investitori. Questa grande polemica irrisolta continua ad essere una responsabilità internazionale dell’Unione europea, specie sul piano finanziario, dato che non è chiaro chi dovrà assumersi gli oneri finanziari qualora l’Unione europea risulti perdente in un procedimento giudiziario. Il Consiglio dell’Unione europea non ha ancora fornito una risposta adeguata in proposito.</p>
    </intervention>
    <intervention id="1-273-000" speaker_id="photo_generic" name="Viviane Reding" is_mep="True" mode="spoken">
      <p sl="en">Vicepresidente della Commissione. – Signora Presidente, la Commissione accoglie con favore la relazione del Parlamento sulla futura politica europea in materia di investimenti internazionali perché è un passo importante che apre la strada all’attuazione della competenza esclusiva dell’Unione europea rispetto agli investimenti.</p>
      <p sl="en">Come sapete, gli investimenti sono la nuova frontiera della politica commerciale comune. Dobbiamo cogliere questa opportunità – siamo pienamente d’accordo con il Parlamento su questo aspetto – per strutturare una politica di investimento integrata e coerente che promuova gli investimenti e dia un contributo concreto alla crescita economica e allo sviluppo sostenibile.</p>
      <p sl="en">La Commissione condivide pienamente l’idea che la protezione degli investitori debba continuare a rappresentare la prima priorità della politica europea in materia di investimenti. Riteniamo che l’obiettivo della nuova politica debba essere garantire a tutti gli investitori europei la possibilità di operare in un contesto imprenditoriale aperto e regolamentato in maniera adeguata ed equa, non solo nel mercato interno ma anche nei paesi terzi.</p>
      <p sl="en">Prendo atto della raccomandazione del Parlamento che invita l’Unione europea a basarsi sulle migliori prassi degli Stati membri nei trattati bilaterali d’investimento, notando che la forza dell’azione europea in tale ambito dovrebbe consentire risultati migliori di quelli ottenuti dai singoli Stati membri.</p>
      <p sl="en">Pur mirando a garantire alti livelli di protezione per i nostri investitori, non dobbiamo però trascurare altri obiettivi, quali la capacità pubblica di regolamentare e la coerenza con altre politiche dell’Unione europea. Il diritto degli Stati e dell’Unione di adottare le misure necessarie a raggiungere obiettivi di politica pubblica legittimi è una norma indiscutibile della politica commerciale comune e troverà applicazione anche nella nostra politica d’investimento.</p>
      <p sl="en">Il sistema di risoluzione delle controversie e la relativa responsabilità finanziaria sono temi molto importanti che meritano una riflessione più approfondita. Come riferito nella comunicazione, il nostro obiettivo è garantire la trasparenza la coerenza delle sentenze nonché massimizzare la produttività del sistema. Dobbiamo affrontare una serie di tematiche legate allo status dell’Unione europea secondo il diritto internazionale. Terremo conto delle opinioni del Parlamento espresse nella relazione al momento di analizzare le possibilità e le nuove idee volte ad un approccio più completo a queste tematiche.</p>
      <p sl="en">Considereremo con attenzione tutte le raccomandazioni avanzate dal Parlamento nella relazione durante il progressivo sviluppo e l’attuazione della nostra politica d’investimento. La Commissione ha già presentato alcune proposte per le direttive di negoziato in materia di investimenti in relazione a Canada, India e Singapore. Intendiamo cogliere l’opportunità per ampliare i negoziati commerciali in corso e intraprendere negoziati globali sugli investimenti con questi paesi. Il parere del Parlamento è dunque molto tempestivo e farà da guida alla Commissione e al Consiglio nella definizione delle rispettive direttive di negoziato finali.</p>
      <p sl="en">Da ultimo, ma non per importanza, desidero assicurarvi che, poiché lo sviluppo di una politica d’investimento globale europea è ora responsabilità comune di tutte le istituzioni, la Commissione sarà sempre disponibile a collaborare con il Parlamento e il Consiglio nel rispetto della suddivisione delle competenze tra tutte le istituzioni coinvolte.</p>
    </intervention>
    <intervention id="1-274-000" speaker_id="1941" is_mep="True" mode="spoken" role="Presidente" name="Roberta ANGELILLI" nationality="Italy" birth_date="01-02-1965" birth_place="Roma" p_group="Group of the European People's Party (Christian Democrats)" m_state="IT">
      <p sl="unknown">La discussione è chiusa.</p>
      <p sl="unknown">La votazione si svolgerà mercoledì 6 aprile 2011.</p>
      <p sl="unknown">Dichiarazioni scritte (articolo 149 del regolamento)</p>
    </intervention>
    <intervention id="1-275-000" speaker_id="4345" name="Tokia SAÏFI" is_mep="True" mode="written" nationality="France" birth_date="11-07-1959" birth_place="Hautmont" p_group="Group of the European People's Party (Christian Democrats)" m_state="FR">
      <p sl="fr">L’ampliamento della sfera di competenza dell’Unione europea agli investimenti esteri diretti sancito dal trattato di Lisbona permette finalmente di elaborare una vera politica europea in materia. In questa fase di sviluppo, è prioritario fornire quante più certezze possibile agli investimenti e agli investitori. Il passaggio dalla competenza nazionale a quella europea non deve comunque incidere in alcun modo sull’adeguata attuazione dei circa 1 200 accordi in vigore tra gli Stati membri e paesi terzi. Sempre in nome della certezza del diritto e della prevedibilità sul piano giuridico, l’Unione europea ha il dovere di elaborare un meccanismo di risoluzione delle controversie efficace, trasparente e accessibile a tutti gli investitori, anche i più piccoli (per esempio le piccole e medie imprese). I meccanismi integrati negli accordi commerciali bilaterali più recenti sono una buona base, ma si limitano a regolamentare le controversie tra Stati membri e Unione europea. È necessario stabilire norme adeguate per regolamentare potenziali controversie tra l’Unione europea e le aziende. Infine, l’UE deve cogliere questa opportunità per compiere un ulteriore passo in avanti, includendo negli accordi futuri non solo norme che agevolino l’accesso degli investitori ai paesi, ma anche clausole di base relative a standard sociali e ambientali.</p>
    </intervention>
  </section>
  <section id="creitem24" title="24. Ordine del giorno della prossima seduta: vedasi processo verbale"/>
  <section id="creitem25" title="25. Chiusura della seduta"/>
</text>
