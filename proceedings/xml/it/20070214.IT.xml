<?xml version='1.0' encoding='utf-8'?>
<text id="20070214.IT" lang="it" date="2007-02-14" place="Strasburgo" edition="Edizione GU">
  <section id="creitem1" title="1. Apertura della seduta"/>
  <section id="creitem2" title="2. Presunto utilizzo di paesi europei da parte della CIA per il trasporto e la detenzione illegale di persone (discussione)">
    <intervention id="3-006" speaker_id="4470" is_mep="True" mode="spoken" role="Presidente">
      <p sl="unknown">L’ordine del giorno reca in discussione la relazione presentata dall’on. Giovanni Claudio Fava, a nome della commissione temporanea sul presunto utilizzo di paesi europei da parte della CIA per il trasporto e la detenzione illegale di persone, sul presunto utilizzo di paesi europei da parte della CIA per il trasporto e la detenzione illegale di persone [2006/22000(INI)] – (A6-0020/2007).</p>
    </intervention>
    <intervention id="3-007" speaker_id="4469" name="Giovanni Claudio Fava" is_mep="True" mode="spoken" role="relatore">
      <p sl="it">Signor Presidente, signor vicepresidente della Commissione, signor Presidente in carica del Consiglio, onorevoli colleghi, dopo un anno di lavoro e più di 200 audizioni, sette missioni all’estero, migliaia di pagine e documenti analizzati, ciò che presentiamo stamattina al Parlamento non è soltanto la relazione conclusiva dei lavori della nostra commissione, bensì l’analisi rigorosa su cinque anni di eccessi e di abusi, spesso tollerati in nome della lotta contro il terrorismo internazionale.</p>
      <p sl="it">La lotta al terrorismo è una sfida che ci vede tutti impegnati senza alcuna defezione, ma senza accettare neppure che, in nome di questa sfida, i principi fondativi dei nostri trattati vengano ridotti a carta straccia. Dunque veniamo al punto del nostro mandato: extraordinary renditions. Sapevano i nostri governi? Alcuni governi sì, certamente. Sapevano quei governi che hanno deciso di inviare i loro agenti a interrogare a Guantánamo, in Siria, in Afghanistan le vittime delle renditions. Sapevano le ambasciate europee a Sarajevo cosa sarebbe accaduto agli algerini catturati e affidati agli americani contro l’ordine di scarcerazione dei tribunali locali. Sapevano i vertici del Sismi in Italia che la CIA preparava un sequestro di persona sul territorio italiano.</p>
      <p sl="it">Esiste attorno a queste vicende una responsabilità ampia e un concorso di colpe che hanno risparmiato pochi paesi europei. Lo dimostrano i fatti collezionati, signor Presidente, fatti – non opinioni né pregiudizi – circostanziati, concreti, gravi, provati, verificati. I fatti sono anche le domande senza risposta, le contraddizioni e le omissioni che abbiamo raccolto: ma se davanti all’evidenza di questi fatti qualcuno decidesse di voltarsi dall’altra parte, sarà solo la sua mancanza di coraggio civile, la sua mancanza di onestà intellettuale.</p>
      <p sl="it">Mi chiede quasi ogni giorno il collega Gawronski, cosa abbiamo scoperto di nuovo in questi mesi? Molte cose, collega Gawronski. Abbiamo scoperto che dietro i ventuno casi di renditions che abbiamo ricostruito, ce ne sono molti altri: detenuti senza volto, senza nome, senza nessuno che reclami per la loro sorte, perché sprovvisti passaporti occidentali in tasca. Abbiamo scoperto che un uomo è innocente: può restare a Guantánamo privato dei più elementari diritti per quasi cinque anni, soltanto perché nessun governo vuole farsi carico della sua scarcerazione. Abbiamo scoperto che la tortura non serve a nulla nella lotta contro il terrorismo: ce lo ha spiegato Maher Arar, vittima innocente di una rendition , detenuto e torturato per dodici mesi in Siria.</p>
      <p sl="it">Abbiamo scoperto questo ed altro perché Mura Kurnaz, Maher Arar sono stati nostri testimoni: abbiamo chiesto che venissero ascoltati davanti alla nostra commissione e li abbiamo a lungo interrogati, loro e molti altri: vittime, parenti, avvocati, magistrati. Duecento audizioni, signor Presidente, il campionario di un’umanità ferita ed umiliata. E adesso dovremmo far finta di nulla e voltarci dall’altra parte come hanno fatto molti governi europei? Certo, qualcuno preferirebbe parole più accomandanti, più prudenti, magari pensando che gli abusi, le violazioni, gli eccessi siano il prezzo normale da pagare nella lotta contro il terrorismo. Questo è falso. La forza dei nostri principi sta nel rigore con cui sapremo applicarli, a partire dalla relazione che questa mattina discutiamo. Questo Parlamento, signor Presidente, è chiamato a riaffermare la propria autonomia dal gioco delle convenienze e delle appartenenze politiche. Di fronte alla verità ciascuno di noi non rappresenta né un governo né un partito, bensì soltanto se stesso, la sua onestà morale, la sua integrità di uomo e di deputato.</p>
      <p sl="it">Vorrei ringraziare, signor Presidente, anzitutto il presidente della commissione, l’onorevole Carlos Coelho, per l’equilibrio con cui ha diretto durante quest’anno i nostri lavori. Vorrei ringraziare tutti i funzionari e collaboratori e i colleghi che si sono dedicati con particolare attenzione e passione a questo lavoro. La pagina che oggi si scrive nel nostro Parlamento è innanzitutto il frutto di questa comune passione civile. Dal Consiglio e dalla Commissione, signor Presidente, ci aspettiamo adesso lo stesso rigore e, se mi è permesso, la stessa coerenza. Abbiamo aperto una porta e non permetteremo a nessuno di richiuderla. E’ nostro dovere compiere ogni sforzo, anche al di là di questa relazione, affinché i fatti accaduti in questi cinque anni non debbano mai più verificarsi.</p>
    </intervention>
    <intervention id="3-008" speaker_id="photo_generic" name="Günter Gloser" is_mep="True" mode="spoken">
      <p sl="de">Presidente in carica del Consiglio. – Signor Presidente, signor Commissario, oltre un anno fa, a metà dicembre 2005, nella risoluzione che chiedeva l’istituzione della commissione temporanea sul trasporto e la detenzione illegali di prigionieri, il Parlamento riaffermava, e cito, “la sua determinazione a lottare contro il terrorismo, ma sottolinea che tale lotta non può essere vinta sacrificando proprio quei principi che il terrorismo cerca di distruggere, e in particolare che la tutela dei diritti fondamentali non deve mai essere compromessa.” Il Consiglio – allora come oggi – condivide tale opinione.</p>
      <p sl="de">In questa stessa sede, a luglio dell’anno scorso, nella discussione sulla relazione interlocutoria della commissione temporanea sul trasporto e la detenzione illegali di prigionieri, il mio predecessore, la collega Paula Lehtomäki, intervenendo a nome della Presidenza finlandese aveva evidenziato che “Ogni azione intrapresa contro il terrorismo deve essere conforme agli obblighi derivanti dal diritto internazionale, e su questi non si può accettare alcun compromesso, per quanto riguarda i diritti umani, i rifugiati o i problemi umanitari, in nome della lotta contro il terrorismo”. La posizione del Consiglio a tale riguardo non è cambiata.</p>
      <p sl="de">I ministri degli Esteri dell’Unione europea hanno manifestato tale principio anche nei colloqui con altri Stati, mentre nel dialogo con i nostri amici americani abbiamo inoltre espresso chiaramente la nostra preoccupazione in merito alla situazione a Guantánamo e abbiamo esortato gli Stati Uniti a chiudere il campo di detenzione senza ulteriori indugi.</p>
      <p sl="de">Su tali tematiche ha preso posizione anche l’Alto rappresentante per la PESC e Segretario generale del Consiglio, Javier Solana, quando è comparso di fronte alla commissione, sottolineando che, proprio nei confronti degli Stati Uniti, l’Unione europea aveva sempre insistito sull’importanza dei valori comuni che occorre difendere nella lotta contro il terrorismo. Ne consegue che il Consiglio già da tempo ha attuato la richiesta formulata in tal senso nella relazione.</p>
      <p sl="de">Il lavoro della commissione temporanea sul presunto utilizzo di paesi europei da parte della CIA per il trasporto e la detenzione illegali di prigionieri, come pure le indagini del Consiglio d’Europa, hanno sollevato una serie di questioni importanti e sensibilizzato ulteriormente circa l’importanza dei diritti umani. Le audizioni della commissione, la sua relazione interlocutoria e il progetto di relazione definitiva in esame hanno trovato riscontro in inchieste parlamentari e giudiziarie in una serie di Stati membri. In molti casi tali inchieste non sono ancora concluse, come nel mio paese, dove una commissione d’inchiesta parlamentare sta esaminando alcune delle questioni sollevate dalla vostra commissione temporanea.</p>
      <p sl="de">Tali indagini sono in linea con le richieste formulate nella relazione e, conformemente al principio della sussidiarietà, mi pare che si tratti del livello corretto per svolgere questo tipo di inchieste.</p>
      <p sl="de">Infatti, in molti ambiti esaminati dalla commissione, l’Unione europea non ha competenze; penso in particolare alla supervisione sui servizi segreti. Il Consiglio, nella persona della signora Ministro Lehtomäki e dell’Altro rappresentante Solana, lo ha ribadito più volte al Parlamento europeo e alla commissione.</p>
      <p sl="de">Ciò potrebbe essere per voi motivo di rammarico, ma il disposto dei Trattati vigenti limita le possibilità d’intervento del Consiglio in tali ambiti.</p>
      <p sl="de">Pertanto, la reprimenda espressa nella relazione nei confronti del Consiglio per non aver cooperato sufficientemente con la commissione temporanea, in ultima analisi, non è giustificata, perché sia la Presidenza finlandese sia la Presidenza tedesca hanno partecipato alle discussioni in plenaria sulla relazione interlocutoria e definitiva. Javier Solana come pure il Coordinatore dell’Unione europea per la lotta al terrorismo, de Vries, hanno accolto le convocazioni della commissione temporanea e nell’ambito del rispettivo mandato hanno risposto a tutte le domande.</p>
      <p sl="de">Comprenderete che non sono in grado, in questo intervento, di discutere i punti specifici della relazione perché, innanzi tutto, non desidero prevenire i vari emendamenti che sono stati presentati e, secondariamente, in merito alle sezioni dedicate ai singoli Stati membri, è giusto che la Presidenza si attenga alle consuetudini invalse e si astenga dal commentare pubblicamente questioni che riguardano gli Stati membri.</p>
      <p sl="de">La commissione temporanea, come è regola, ha tratto le sue conclusioni – alcune delle quali di vasta portata – e formulato osservazioni critiche sui singoli casi e sui singoli Stati membri in base a documenti pubblicamente accessibili e testimonianze importanti. Le asserzioni tendono ad assumere rapidamente valenza di fatti e dal punto di vista del Consiglio in alcuni casi sarebbero state auspicabili formulazioni più caute, tanto più che alcuni dei temi trattati non possono essere giudicati in via definitiva senza una conoscenza approfondita degli atti.</p>
      <p sl="de">Tuttavia penso che il Parlamento e il Consiglio, nel merito, non siano poi tanto distanti quanto il progetto di relazione in esame lascerebbe supporre e sono convinto che tutte le Istituzioni dell’Unione europea fondino il proprio operato sui medesimi valori comuni e inalienabili. Il Consiglio comunque continuerà a rispettare i diritti umani fondamentali e a difenderli attivamente in Europa e fuori.</p>
    </intervention>
    <intervention id="3-009" speaker_id="photo_generic" name="Franco Frattini" is_mep="True" mode="spoken">
      <p sl="it">Vicepresidente della Commissione . – Signor Presidente, onorevoli deputati, la sicurezza è diventata, dopo i tragici attentati terroristici nel mondo, un diritto essenziale dei cittadini, perché tutti noi possiamo vivere in un mondo fatto di libertà e di diritti. Ed è innegabile che la sicurezza sia uno dei diritti fondamentali dei cittadini, che rende possibile l’esercizio delle libertà, ma non dobbiamo mai dimenticare, come molte volte abbiamo detto in quest’Aula, che la legalità è il presupposto per garantire il diritto alla sicurezza dei cittadini. In altri termini, onorevoli deputati, la sicurezza non è e non può mai essere ad ogni costo. Essendo questi i nostri valori, non dobbiamo avere paura e neppure vergogna di affrontare una tale vicenda in quest’Aula, una vicenda che abbiamo cercato di chiarire e di spiegare grazie al lavoro del Parlamento e al contributo di molti di noi.</p>
      <p sl="it">Non dobbiamo mai dimenticare, in primo luogo, che la ricerca della verità nello Stato di diritto si fonda sull’individuazione di fatti precisi, sui quali sono chiamati a indagare giudici liberi e indipendenti. E di fronte a segnalazioni, denunce e fatti era ed è doveroso che le inchieste nazionali accertino la verità e, ove risulti che la legge è stata violata, assicurino la punizione dei responsabili. E’ innegabile che vi siano stati dei responsabili ma non spetta alle istituzioni europee, a questo Parlamento o alla Commissione, emanare sentenze bensì chiedere l’accertamento della verità. E’ evidente che dalla verità che risulterà dallo svolgimento dei processi secondo la Stato di diritto potranno derivare delle conseguenze, tanto a livello istituzionale quanto a livello politico.</p>
      <p sl="it">Io plaudo all’inchiesta del Parlamento per avere fornito, come appena detto dal relatore, on. Fava, degli elementi di fatto, utili alla prosecuzione delle indagini. E’ quindi compito dei magistrati indagare ed è compito dei governi – tanto di quelli che l’hanno fatto che di quelli che ancora non l’hanno fatto – condurre inchieste amministrative e punire i funzionari infedeli, perché un funzionario che commette delle violazioni con la copertura del segreto tradisce le sue istituzioni, tradisce lo Stato, ed è quindi un funzionario infedele. E’ comunque dovere dei governi, una volta che i fatti saranno definitivamente chiariti, rivelare la verità, anche se dovesse trattarsi di una verità scomoda e spiacevole.</p>
      <p sl="it">Il compito della Commissione europea è stato quello di contribuire ai lavori del Parlamento, fornendo elementi concreti, che si sono rivelati utili all’indagine del Parlamento. Ma il compito della Commissione consisterà anche, una volta che sarà emersa la verità certa e sicura, se emergerà, nel trarre conclusioni dalle sentenze e, a quel punto, nel formulare delle proposte.</p>
      <p sl="it">Ai parlamenti e alla politica, onorevoli deputati, io credo spetti anche e anzitutto guardare al futuro e suggerire delle soluzioni affinché questi fatti non accadano mai più. Sono certo che tutti coloro che si sono impegnati in questa indagine lo hanno fatto principalmente per servire il fine della sicurezza nella legalità e nel rispetto delle leggi, e per servire la sicurezza come diritto: la sicurezza non è un optional dopo l’11 settembre 2001, è un diritto fondamentale. Io confido nella volontà di tutti coloro che hanno lavorato su questo aspetto di continuare a farlo.</p>
      <p sl="it">Ecco perché occorre una riflessione sul ruolo dei servizi. Il Presidente in carica del Consiglio ha giustamente detto che non vi può essere una legge europea sui servizi segreti ma si impongono delle riflessioni politiche sul ruolo di tali servizi che – ne sono profondamente convinto – sono istituzioni essenziali per contrastare il terrorismo, che devono comunque operare sotto una responsabilità ed un mandato preciso e chiaro dei governi. Occorrono, quindi, delle regole a livello nazionale: in molti Stati membri, compreso il mio paese, sono in corso delle riforme, tuttavia un aspetto importante su cui, credo, sia utile un messaggio di questo Parlamento è la necessità che i servizi d’informazione e sicurezza – i servizi segreti, come sono comunemente chiamati – siano soggetti a forme di controllo più incisive dei parlamenti, non già al fine di rivelare le attività segrete, che sono indispensabili per lottare contro il terrorismo, ma per rendere conto del consuntivo delle loro attività, ossia di quello che è stato fatto grazie alle informazioni raccolte. Dunque, non si vuole conoscere l’informazione segreta, ma sapere complessivamente qual è stato il rendiconto dell’attività di un’istituzione che deve essere confermata e non può essere screditata, come se si trattasse di associazioni di criminali. Tuttavia il controllo politico dei parlamenti è, a mio avviso, indispensabile.</p>
      <p sl="it">Vi sono anche altri aspetti su cui è possibile riflettere in sede europea: mi riferisco all’uso dello spazio aereo. Onorevoli deputati, l’uso dello spazio aereo è uno dei punti che la relazione Fava mette in evidenza. Come si classificano gli aeromobili di Stato, ovvero quelli adibiti a servizi di Stato? Come li distinguiamo dagli aeroplani civili? Questo è un punto sul quale la Commissione europea può dare un contributo, perché la nostra responsabilità sul traffico aereo può aiutare a definire criteri più sicuri, che permettano di accertare la possibilità di un uso legittimo e impediscano l’abuso della finalità di copertura di un aeroplano per servizi di Stato, quando non si tratta di servizi di Stato. Si tratta di un contributo concreto che noi possiamo dare.</p>
      <p sl="it">Permettetemi ora di svolgere una riflessione di ordine puramente politico. Credo che sarebbe un errore politico dare l’impressione – questa non è l’intenzione dichiarata dal relatore – che siano gli Stati Uniti d’America sul banco degli imputati. Sarebbe un errore politico, sul quale non sarei comunque d’accordo – lo dico sinceramente – giacché dovremmo piuttosto sottolineare in primo luogo che sul banco degli imputati sono i terroristi, cioè coloro che hanno violato le leggi e che sono pronti ancora una volta a colpire le nostre istituzioni democratiche. Dico ciò perché tutti sappiamo che questa vicenda oscura, certamente piena di violazioni, è nata proprio grazie alla grande democrazia americana, grazie alla stampa libera che negli Stati Uniti ha permesso di cominciare a rivelare fatti su cui il Parlamento europeo ed altre istituzioni anche giudiziarie hanno indagato. Voi sapete perfettamente che il Congresso degli Stati Uniti si sta ancora occupando della vicenda e che è nostra intenzione, durante il semestre di Presidenza tedesca, collaborare con la Presidenza al rilancio della collaborazione euroatlantica fondata su due pilastri: sicurezza e diritti, che sono inscindibili l’uno dall’altro.</p>
      <p sl="it">Credo che continueremo a cercare la verità e a collaborare, come è nostro dovere, con gli Stati Uniti d’America, da alleati sinceri, che dicono la verità anche quando la verità è scomoda, e che chiedono la punizione dei responsabili in caso di violazioni. Permettetemi di dire in conclusione che se questo Parlamento si dividerà oggi su una questione così delicata, il suo messaggio ne uscirà indebolito. Se sarà invece unito nelle parole di fermezza, da un lato, e di rilancio della collaborazione su “diritti e sicurezza”, dall’altro, si dimostrerà un Parlamento più forte.</p>
    </intervention>
    <intervention id="3-010" speaker_id="1113" name="Jas Gawronski" is_mep="True" mode="spoken">
      <p sl="it">a nome del gruppo PPE-DE . – Signor Presidente, onorevoli colleghi, noi, fin dall’inizio dei lavori di questa commissione, un anno fa, abbiamo cercato di migliorare la relazione in esame e di renderla più equilibrata, più utile, più condivisa. Oggi dobbiamo ammettere di non esserci riusciti. Abbiamo cominciato subito con il piede sbagliato: nella nostra prima missione a Washington, ci siamo presentati al dipartimento di Stato come un tribunale accusatore – mi dispiace deluderla Commissario Frattini – rendendo sin dall’inizio arduo un dialogo, che sarebbe stato utile per raggiungere il nostro obiettivo.</p>
      <p sl="it">Dopo il nostro passaggio a Londra, il ministro britannico per gli Affari europei ha inviato una lettera ai suoi colleghi europei, sconsigliandoli dall’incontrarci. Pur avendo perso la speranza di migliorare la relazione in oggetto, abbiamo fatto ancora un ultimo tentativo, ieri, nella nostra riunione, indicando alcuni punti chiave sui nostri emendamenti che, se non dovessero passare, si tradurrebbero nel nostro voto contrario, a livello di gruppo. Il relatore ha già indicato, a meno che voglia cambiare idea, che non approverà questi nostri “emendamenti chiave” e quindi tutto lascia prevedere il nostro voto contrario.</p>
      <p sl="it">Ma, se mi è concesso di spogliarmi brevemente del mio ruolo di coordinatore e di parlare a titolo personale, devo ammettere che, anche se questi emendamenti fossero approvati, molti nel nostro gruppo voterebbero contro la relazione. Personalmente, potrei votarvi a favore soltanto se venissero approvati due emendamenti da me presentati, che mi sembrano molto semplici, lineari e accettabili. Il primo afferma che i servizi segreti si chiamano così perché sono segreti e devono avere la possibilità di agire in segreto, fintanto che non violano la legge. Il secondo afferma che la CIA può volare quando e come vuole, fintanto che non viola la legge. Se questi emendamenti fossero approvati, io sarei anche portato a votare a favore. Il relatore li ha respinti. Io credo che il la mancata approvazione di questi emendamenti significa che con questa relazione non si vuole soltanto individuare, denunciare e punire i colpevoli, ma anche condannare all’inefficienza i servizi segreti in quanto tali, esponendoci poi a tutte le responsabilità e a tutte le possibili minacce esterne.</p>
      <p sl="it">Ed è per questo che la relazione non ci piace. Non ci piace perché è inutile: il relatore Fava ha detto che io sostengo che non c’è nulla di nuovo nella relazione. E’ vero, lo sostengo e non sono il solo a sostenerlo. Lo sostiene anche il senatore Dick Marty, che è stato un suo grande alleato e fautore ed è stato ricevuto nella nostra commissione come un eroe e protagonista. Ebbene oggi, a elaborazione ultimata della sua relazione, on. Fava, Dick Marty afferma che il documento non contiene alcun elemento di novità e che abbiamo copiato quello che lui ha fatto prima di noi, sostenendo di essere deluso dalla relazione in oggetto, la cui unica differenza rispetto alla sua, è che il documento di cui lei è relatore, on. Fava, è stato elaborato da quarantasei deputati e tredici funzionari a tempo pieno, mentre Dick Marty ha raggiunto lo stesso risultato lavorando da solo.</p>
      <p sl="it">Ciò detto, signor Presidente, desidero concludere ribadendo il mio accordo con il Commissario Frattini: bisogna certamente cercare di difendere i diritti umani anche nell’ambito della lotta al terrorismo ma non servono, in questo caso, documenti come questo, in cui si è già stabilito a priori che c’è un indiscusso violatore dei diritti dell’uomo, ossia gli Stati Uniti d’America, e si conducono indagini soltanto a sostegno di questa tesi.</p>
      <a text="(Applausi)"/>
    </intervention>
    <intervention id="3-011" speaker_id="1935" name="Wolfgang Kreissl-Dörfler" is_mep="True" mode="spoken">
      <p sl="de">a nome del gruppo PSE. – Signor Presidente, signor Presidente in carica del Consiglio, onorevoli colleghi, la canzone della libertà non si può suonare con lo strumento della violenza. Questa frase illustra precisamente l’oggetto della nostra discussione: i valori fondamentali della nostra Comunità europea di cui, a ragione, siamo orgogliosi e che a ragione difendiamo nel nostro quotidiano lavoro, in questo Parlamento, in questa relazione eloquente.</p>
      <p sl="de">Il terrorismo internazionale costituisce effettivamente una minaccia per la libertà e dunque deve essere contrastato con tutti i mezzi a nostra disposizione, ma ciò deve avvenire sulla base delle nostre leggi nazionali, della Convenzione europea per la salvaguardia dei diritti dell’uomo e dei trattati internazionali, quali la Convenzione delle Nazioni Unite contro la tortura. Il nostro lavoro ha riguardato proprio questo.</p>
      <p sl="de">La violazione dei diritti umani internazionali e degli stessi fondamenti del diritto europeo deve essere denunciata e perseguita. Quanto è occorso anche a concittadini europei non è una trasgressione di lieve entità, come alcuni colleghi della commissione vorrebbero farci credere, bensì qualcosa di inumano, immorale e ingiusto. Cosa è accaduto alle persone che sono state rapite, vendute, consegnate, imprigionate e torturate? Chi sono i mandanti e gli esecutori? Questa era la verità che dovevamo scoprire e non perché il cittadino tedesco El-Masri si fosse recato a Skopje, da dove è stato poi rapito e trasferito a Kabul e torturato, o perché il cittadino turco Murat Kurnaz, nato e cresciuto a Brema, si sia recato in Pakistan, dove è stato venduto, torturato e trasportato a Guantánamo, in entrambi i casi senza che fosse formulata alcuna accusa e offerta alcuna assistenza legale.</p>
      <p sl="de">Se vi fosse stato a loro carico il sospetto che avessero commesso eventuali reati, sarebbe spettato alle procure e alla magistratura fare chiarezza. Noi non ci siamo mai arrogati questo ruolo. Tuttavia, in nessun caso il fine giustifica i mezzi. Sappiamo per certo che agenti della CIA hanno partecipato ai rapimenti. Le procure di Milano e Monaco hanno spiccato mandati di cattura contro gli agenti CIA che ora devono essere trasmessi agli Stati Uniti. Non possiamo e non dobbiamo tollerare che un servizio segreto faccia il buono e il cattivo tempo sul nostro territorio, senza che i nostri governi possano difendersi.</p>
      <p sl="de">Per tale motivo esortiamo la Presidenza tedesca a mettere in chiaro, a nome di tutti gli Stati membri, che non accetterà pratiche illegali e violazioni dei diritti umani sul proprio suolo. Non si può contravvenire al diritto nella lotta contro qualsivoglia illecito, perché così facendo tradiremmo l’eredità stessa dei nostri padri fondatori e il fondamento della nostra Comunità. L’Europa è il simbolo dello Stato di diritto, della separazione dei poteri e della democrazia. I politici europei ne devono essere i paladini. Come disse Lao Tse tanto tempo fa: si è responsabili non soltanto per le azioni che si compiono, ma anche per le omissioni.</p>
      <p sl="de">Il nostro atteggiamento in materia è anche una questione di etica personale e politica, non solo di giurisprudenza. Questo per me è il successo principale della commissione: trasferire la discussione nell’Unione europea, nella società e al di là delle nostre frontiere. L’Europa non deve diventare una sosta sulla strada verso Guantánamo.</p>
      <a text="(Applausi)"/>
    </intervention>
    <intervention id="3-012" speaker_id="28411" name="Ignasi Guardans Cambó" is_mep="True" mode="spoken">
      <p sl="en">a nome del gruppo ALDE. – Signor Presidente, oggi è in gioco la credibilità dell’Europa. Approvando questa splendida relazione, che conclude un anno di lavoro arduo e serio in sede di commissione, daremo prova di una preoccupazione fortissima, tanto quanto quella che nutre chiunque altro, per la sicurezza e per la sicurezza garantita con tutti gli strumenti legali, incluso il lavoro dei servizi segreti, che possono operare entro i limiti della legge. Dimostreremo la preoccupazione per la legittimità di proteggere la nostra libertà e le relazioni con i nostri più stretti alleati. Ma non possiamo sostenere l’idea che l’unico modo per preservare la nostra libertà sia combattere una sporca guerra. Noi non vogliamo sporche guerre. Ciò costituirebbe – e, di fatto, ha costituito – un attacco frontale ai nostri valori: ciò che rappresentiamo e ciò che predichiamo.</p>
      <p sl="en">Abbiamo raccolto una quantità enorme di informazioni a suffragio dell’esistenza di un progetto illegale, talvolta criminale, inteso a combattere il terrorismo con operazioni svolte a livello internazionale e assistite dalla passività, se non dalla cooperazione attiva, di alcuni Stati membri europei, di alcuni governi o persone ad essi facenti capo. Da tale critica di passività non si può esimere neanche il Consiglio. Non abbiamo agito come se fossimo un tribunale. Siamo un organo politico e ciò su cui esprimeremo il nostro voto è una presa di posizione politica basata sui fatti: fatti che sono stati accertati, dimostrati e che chiunque legga questo documento considererà veritieri, non secondo quella verità che può essere dimostrata punto per punto di fronte a un tribunale, perché non avevamo gli strumenti per farlo. Perché no? Perché molti dei governi coinvolti non ci hanno aiutato a procurarci detti strumenti. Ma i fatti sono inconfutabili.</p>
      <p sl="en">Non si tratta di fervente immaginazione. Abbiamo incontrato le vittime, ovviamente quelle che sono potute venire, perché le altre sono ancora in carcere. Alcune di queste persone, prelevate dalle proprie case dopo essere state prosciolte da un tribunale, sono innocenti a Guantánamo. Pertanto la nostra è una dichiarazione politica e un messaggio che inviamo ai governi e agli Stati membri, ai quali diciamo, a nome di milioni di cittadini europei, che non possono agire così in nostro nome. Non si può combattere il terrorismo combattendo una sporca guerra in nostro nome. Non fatelo in nostro nome, perché quando combattete il terrorismo con questi mezzi non ci rappresentate. Questa è l’affermazione su cui il Parlamento voterà oggi. Siete liberi di appoggiarla o meno, ma è su questo che si voterà tra qualche ora.</p>
      <a text="(Applausi dal gruppo ALDE)"/>
    </intervention>
    <intervention id="3-013" speaker_id="28358" name="Konrad Szymański" is_mep="True" mode="spoken">
      <p sl="pl">a nome del gruppo UEN. – Signor Presidente, la commissione temporanea ha lavorato per 12 mesi, durante i quali i timori di coloro che si erano opposti alla sua costituzione si sono rivelati fondati. La commissione non è stata in grado di produrre alcuna prova inedita del coinvolgimento in attività illegali da parte di Stati membri, ma ha semplicemente collezionato informazioni sulle attività dei media e dei pubblici ministeri negli Stati membri. Questi ultimi hanno direttamente intrapreso i provvedimenti necessari in alcuni casi isolati, senza assistenza alcuna dalla commissione.</p>
      <p sl="pl">La mancanza di prove conclusive ha portato la sinistra europea a puntare l’indice e mettere alla gogna, indipendentemente dai fatti. Un antico adagio recita che quando i fatti non corrispondono alle premesse accettate, tanto peggio per i fatti. Questo è il motivo delle ridicole illazioni a carico di Javier Solana e Gijs de Vries, come pure delle ridicole illazioni a carico della metà degli Stati membri per l’omesso controllo sul loro spazio aereo, a causa del quale si afferma che singoli individui siano stati gettati in camere di tortura. Ciò spiega anche il ridicolo linguaggio utilizzato in alcune sezioni e in alcuni emendamenti. Se tutto quanto si può affermare, ad esempio, è che in Polonia non esistono prove per suffragare o confutare la teoria dell’esistenza di centri di detenzione nel paese, tanto vale tacere.</p>
    </intervention>
    <intervention id="3-014" speaker_id="28235" name="Cem Özdemir" is_mep="True" mode="spoken">
      <p sl="de">a nome del gruppo Verts/ALE. – Signor Presidente, signor Presidente in carica del Consiglio, signor Vicepresidente della Commissione, onorevoli colleghi, innanzi tutto vorrei esprimere la mia riconoscenza al relatore Fava per il lavoro che ha svolto. Desidero altresì ringraziare il nostro presidente di commissione, onorevole Coelho, e i membri del segretariato della commissione per il loro eccellente contributo. Il lavoro della commissione è altresì un buon esempio della cooperazione efficace e proficua con il Consiglio d’Europa e il suo investigatore speciale, Dick Marty. Il nostro comune impegno, laddove possibile, ha coinvolto anche le commissioni d’inchiesta nazionali, le ONG, i rappresentanti dei media – il quarto potere – e talvolta anche l’esecutivo, sebbene, in realtà, spesso abbiamo lavorato contro l’esecutivo.</p>
      <p sl="de">Desidero cogliere l’occasione per esprimere la mia sorpresa in merito al fatto che il governo di uno Stato membro, la Polonia, abbia trattato i deputati membri della commissione alla stregua di emissari del Patto di Varsavia. Non tutti sembrano comprendere che l’adesione all’Unione europea non comporta soltanto dei diritti, ma anche l’assunzione di responsabilità. Chi non ha nulla da nascondere, non si comporta in questo modo.</p>
      <p sl="de">Forse i risultati della nostra commissione dovrebbero anche portarci a riflettere in modo più approfondito in futuro sulla tutela dei diritti umani anche all’interno dell’Unione europea. In fin dei conti l’acquis comunitario non smette di applicarsi una volta compiuta l’adesione. Non ho dubbi che anche nel mio paese, la Repubblica federale tedesca, non siano poche le circostanze su cui fare luce: ad esempio, il caso Abu Zammar, nel quale è evidente che le informazioni fornite dalle autorità tedesche ai servizi segreti americani hanno portato al suo rapimento da Casablanca, in Marocco, e alla sua consegna alla Siria, dove è rimasto in un carcere di tortura ed è stato interrogato, tra gli altri, anche dai servizi segreti tedeschi. Ricordo inoltre il caso di El-Masri, di cui la nostra commissione si è occupata. El-Masri e il suo avvocato aspettano ancora le scuse degli Stati Uniti. Anche in tal senso occorrerà chiarire il ruolo dell’ex ministro degli Esteri tedesco. Si pensi infine al caso di Murat Kurnaz, anche lui intervistato dalla commissione. Le accuse sporte dal suo avvocato di maltrattamenti ad opera di militari tedeschi in Afghanistan, ma anche del presunto impedimento di un rilascio anticipato, sono accuse pesanti, che i deputati del parlamento tedesco sicuramente approfondiranno. Una cosa si può affermare con sicurezza: né il governo uscente, né il governo attuale hanno mostrato grande solidarietà nei suoi riguardi.</p>
      <p sl="de">In tutti questi casi confido che i colleghi del Bundestag svolgeranno con attenzione il proprio compito. Un caso, senza dubbio, ha destato particolare attenzione nella nostra commissione: il caso di Maher Arar, Canada, che ha dimostrato chiaramente quanto poco contribuiscano alla sicurezza le informazioni estorte con la tortura e sono davvero lieto che gli sia stato promesso un indennizzo. Mi chiedo, tuttavia se questo risarcimento potrà restituirgli i suoi diritti e l’integrità fisica che ha perduto.</p>
      <p sl="de">Occorre altresì trarre le conseguenze in merito ai prigionieri rimasti a Guantánamo: uiguri, uzbeki, sauditi, che non possono tornare nei loro paesi d’origine, poiché essi non riconoscono i diritti umani. Proprio a tale riguardo l’Unione europea ha l’opportunità di apportare il proprio contributo affermando di avere compreso, di essere pronta a imparare dagli errori del passato.</p>
      <p sl="de">Concludendo: non si tratta di antiamericanismo, né di ingenuità nella lotta contro il terrorismo. Si tratta semplicemente dei valori che condividiamo sulle due sponde dell’Atlantico, che includono la democrazia e i diritti umani.</p>
    </intervention>
    <intervention id="3-015" speaker_id="28979" name="Giusto Catania" is_mep="True" mode="spoken">
      <p sl="it">a nome del gruppo GUE/NGL . – Signor Presidente, onorevoli colleghi, oggi stiamo consumando un passaggio storico e di ciò desidero ringraziare soprattutto il relatore, on. Fava, e il Presidente Coelho, per il lavoro che hanno svolto in questa commissione.</p>
      <p sl="it">Il Parlamento ha ricostruito, con grande rigore, gli ultimi anni della perversa strategia americana della guerra al terrorismo, la quale è stata imperniata su metodi criminali e sulla violazione dei diritti umani. Tale strategia si è potuta attuare grazie alla complicità dei governi e dei servizi di sicurezza europei. L’ha detto anche Condoleeza Rice: “non vi è stata nessuna violazione della sovranità nazionale”. Vi sono anche delle responsabilità da imputare alle istituzioni europee, a partire dalle omissioni di Javier Solana e di Gijs De Vries. Credo tuttavia che vada sottolineato anche l’imbarazzante silenzio del Presidente della Commissione, il quale, mentre era Primo Ministro portoghese, conosceva perfettamente la strategia americana, tanto che organizzò cinque giorni prima dell’inizio della guerra in Iraq, il famoso Vertice delle Azzorre.</p>
      <p sl="it">Credo inoltre che vada sottolineato un altro elemento: il Vicepresidente della Commissione ha affermato in quest’Aula di non sapere nulla del rapimento di Abu Omar, avvenuto ricopriva la carica di ministro degli Esteri in Italia. Io gli ho creduto e continuo a credergli ma nel frattempo è intervenuto un fatto nuovo che, credo, si possa chiarire: le ammissioni dell’ammiraglio Battelli, ex capo del Sismi, il quale ha affermato di aver ricevuto dalla CIA un elenco di tredici presunti terroristi da pedinare, tra cui anche Abu Omar. Il capo del Sismi, per legge, deve riferire al governo e a quel tempo il Commissario Frattini aveva la delega ai servizi segreti nel governo italiano.</p>
      <p sl="it">Concludo dicendo, signor Presidente, che i lavori da noi svolti ci hanno permesso di portare alla luce molte cose, anche se ne restano altre da approfondire. Noi siamo fiduciosi che il voto di oggi servirà per il futuro, non solo per dire “Mai più” ma anche per scoprire ulteriori responsabilità. Affermava un grande storico latino “fanno il deserto e la chiamano pace”. Noi pensiamo che la pace si costruisca evitando il deserto, evitando la morte dello Stato di diritto in nome della falsa lotta al terrorismo.</p>
    </intervention>
    <intervention id="3-016" speaker_id="28497" name="Gerard Batten" is_mep="True" mode="spoken">
      <p sl="en">a nome del gruppo IND/DEM. – Signor Presidente, la relazione consiste essenzialmente in due tematiche molto popolari tra numerosi deputati di questo Parlamento: il loro intrinseco antiamericanismo e il desiderio infinito di servirsi di qualunque pretesto pur di rivendicare maggiori poteri per l’Unione europea.</p>
      <p sl="en">Il rapimento, gli abusi e l’imprigionamento senza processo di persone sospettate è sbagliato e, tra parentesi, questo è il motivo per il quale il sottoscritto e il partito per l’indipendenza del Regno Unito sono contrari al mandato di arresto europeo e agli accordi di estradizione attualmente in vigore tra Regno Unito e Stati Uniti. Fatta tale premessa, la relazione si fonda su speculazioni e non contiene solidi elementi probatori.</p>
      <p sl="en">Il mondo libero democratico non è impegnato in una guerra contro il terrorismo. Si tratta di un’idea errata che la relazione ribadisce. Stiamo combattendo una guerra all’ideologia, una guerra che non siamo stati noi a cominciare. L’ideologia è l’islam fondamentalista e estremo, un’ideologia che non conosce limiti umanitari o di civiltà. Per fortuna, gli Stati Uniti stanno guidando la resistenza contro di essa.</p>
    </intervention>
    <intervention id="3-017" speaker_id="28457" name="Luca Romagnoli" is_mep="True" mode="spoken">
      <p sl="it">a nome del gruppo ITS . – Signor Presidente, onorevoli colleghi, ho partecipato alla commissione d’inchiesta come membro dei non iscritti, ad eccezione del voto finale, ove ho rappresentato il gruppo ITS, con l’intenzione di tentare di comprendere la verosimiglianza delle accuse agli Stati membri di collusione e complicità, in materia di violazione dei diritti umani.</p>
      <p sl="it">Premetto che, contrariamente a tanti membri della commissione, al collega relatore e al partito italiano che egli rappresenta, nel programma del mio partito, la Fiamma tricolore e nelle mie convinzioni personali, l’Europa dovrebbe giocare un ruolo diverso nel quadro geopolitico e, sempre contrariamente a quanto rappresenta l’on. Fava, ritengo l’Alleanza atlantica uno strumento superato, perchè assegna all’Europa un ruolo subordinato. Avrei quindi titolo ideologico a censurare l’attività svolta, in generale ogni tipo di attività, dalla CIA e da ogni altra organizzazione che operi per gli USA e la NATO nell’ambito dell’Unione.</p>
      <p sl="it">Ma credo di essere altresì oggettivamente equilibrato nel respingere decisamente le conclusioni della relazione Fava, perché essa, oltre che viziata dall’ipocrisia di fondo, ovvero dal mettere in discussione l’operato di uno Stato che si riconosce e si accetta come alleato, è tendenziosa e nulla apporta di nuovo a quanto già scritto da molti giornali. Certo, ogni violazione dei diritti umani è esecrabile e va respinta e non può essere tollerata: ma pretendere la presunzione di innocenza in materia di servizi segreti è risibile e anche pericoloso se lo scopo è la protezione di popoli e Stati. Anche per questa protezione non possiamo votare la relazione Fava, senza che siano stati approvati molti degli emendamenti presentati, in particolare dai colleghi Pirilli e Gawronski.</p>
    </intervention>
    <intervention id="3-018" speaker_id="4516" name="Roger Helmer" is_mep="True" mode="spoken">
      <p sl="en">Signor Presidente, questa commissione CIA è stata un esercizio di emulazione fin dall’inizio. Il Consiglio d’Europa ha presentato una relazione sulle consegne straordinarie ad opera del Senatore svizzero Dick Marty, e il Parlamento europeo non ha voluto essere da meno.</p>
      <p sl="en">Un ministro del governo britannico ha affermato che la relazione Marty “aveva tanti buchi quanto un Emmental svizzero” e la relazione Fava non è molto meglio. Come ha affermato il senatore Marty, il Parlamento europeo, con risorse estremamente maggiori, ha prodotto pochi elementi solidi in più rispetto alla sua relazione. Abbiamo messo insieme un gran numero di ritagli di giornale, abbiamo raccolto in modo ossessivo informazioni sui voli, con liste lunghissime di movimenti di aeromobili, e ci viene detto che forse questi aerei erano di proprietà di compagnie che forse sono in qualche modo collegate alla CIA. Tuttavia, non abbiamo la più pallida idea di chi o che cosa questi velivoli trasportassero.</p>
      <p sl="en">Durante tutto il corso del nostro lavoro abbiamo cercato di mettere in rapporto i voli con le consegne. Semplicemente siamo partiti dal presupposto che i voli CIA fossero sinonimo di consegne extragiudiziali di sospetti. Ciò nonostante, la CIA potrebbe avere motivi legittimi di ogni sorta per trasportare persone e materiale da una parte all’altra del mondo.</p>
      <p sl="en">Ci siamo recati a Washington, determinati a far confessare la loro colpa a politici americani di lunga anzianità, ma ci siamo trovati di fronte a un muro di gomma. L’amministrazione statunitense ammette che subito dopo l’11 settembre si sono svolte alcune consegne, ma in numero molto inferiore a quello che noi avremmo voluto sentire.</p>
      <p sl="en">Abbiamo ascoltato alcune persone insinuare di essere state vittime di simili consegne, ma senza che adducessero molte prove a sostegno di tale affermazione. Con un grande esborso di risorse ci siamo recati in Macedonia, ma tutto quello che abbiamo scoperto è che gli alberghi e i posti di frontiera in Macedonia hanno un sistema di registrazione che lascia alquanto a desiderare.</p>
      <p sl="en">In sostanza tutto questo esercizio era inteso a fornire una piattaforma per la propaganda antiamericana. Dovremmo tutti vergognarci dell’antiamericanismo sotterraneo che pervade questo Parlamento. La relazione Fava ne è l’ultima espressione.</p>
      <p sl="en">Tuttavia, attaccare gli Stati Uniti non era abbastanza: abbiamo attaccato anche i governi degli Stati membri, accusandoli di collusione con i servizi di sicurezza americani. Dal canto mio, mi preoccuperei se i governi europei non cooperassero con gli Stati Uniti nella guerra al terrorismo.</p>
      <p sl="en">In particolare, l’attacco contro il mio concittadino, il ministro britannico Geoff Hoon, da parte del vicepresidente della commissione, Baronessa Ludford, ha violato le norme della cortesia politica ed è meritevole del biasimo di quest’Aula.</p>
      <p sl="en">E’ giusto da parte nostra insistere sui diritti umani e sul trattamento umano dei sospetti terroristi, ma non possiamo aspettarci che i servizi di sicurezza europei o americani operino sotto un controllo costante, paragonabile a una molestia da parte dei deputati europei.</p>
      <p sl="en">Questa relazione farà poco per promuovere i diritti umani; invece conforterà e incoraggerà proprio i terroristi che intendono distruggere il nostro modo di vivere. Se approveremo la relazione, sapranno che il benessere dei sospetti terroristi ci preoccupa più della sicurezza di coloro che rappresentiamo.</p>
      <a text="(Applausi a destra)"/>
    </intervention>
    <intervention id="3-019" speaker_id="1892" name="Carlos Coelho" is_mep="True" mode="spoken">
      <p sl="pt">Signor Presidente, signor Vicepresidente Frattini, signor Presidente in carica del Consiglio, onorevoli colleghi, vorrei formulare cinque osservazioni. Primo, desidero ringraziare nell’ordine, l’onorevole Fava per la sua eccellente relazione, e per tutti gli sforzi compiuti nel corso dell’anno per mettere a punto la relazione; i vicepresidenti della commissione, la Baronessa Ludford, gli onorevoli Dimitrakopoulos e Özdemir per la stretta cooperazione, i coordinatori dei gruppi politici e i membri della commissione che ho presieduto, in quanto la relazione che è stata presentata è anche il risultato del loro impegno, e i servizi che ci hanno assistito per l’ottima qualità del loro lavoro.</p>
      <p sl="pt">Secondo, credo che il Parlamento stia svolgendo il proprio compito. Qualcuno vorrebbe minimizzare o insabbiare la questione, perché potrebbe creare imbarazzo ai nostri alleati. Noi non lo abbiamo fatto. Abbiamo affermato i nostri valori. Come il Vicepresidente Frattini ha dichiarato oggi in quest’Aula, la sicurezza non può essere ad ogni costo e in questo consiste la differenza, non soltanto perché sono i nostri valori, ma perché, quando non li difendiamo, gli innocenti soffrono sempre. E’ ciò che è accaduto in questo caso. La nostra commissione ha ricevuto alcune delle vittime e ha ascoltato le loro testimonianze. Sono sgomento per il cinismo di quanti ritengono che questi illeciti siano inevitabili e che dovremmo considerarli un danno collaterale.</p>
      <p sl="pt">Terzo, abbiamo svolto il nostro compito senza prorogare il nostro mandato. Diversamente da quanto alcuni avrebbero voluto, non abbiamo prolungato artificialmente il nostro mandato per ingaggiare una battaglia politica. Abbiamo valutato i fatti, identificato i comportamenti censurabili, sottolineato le omissioni e presentato oltre 40 raccomandazioni per rendere più difficile che simili evenienze si ripetano.</p>
      <p sl="pt">Quarto, avremmo potuto ottenere di più e sarebbe stato così, se avessimo avuto maggiore cooperazione. Desidero in particolare ringraziare la Commissione per il suo ottimo aiuto, e specificamente il Vicepresidente Frattini. Purtroppo la maggioranza degli Stati membri non ha cooperato con noi in modo molto efficace. Ad esempio, tra i paesi al centro delle illazioni sui centri di detenzione segreti, la Romania è stata estremamente collaborativa, mentre la cooperazione con la Polonia ha lasciato molto a desiderare. Questo è l’unico paese del quale non abbiamo incontrato alcun ministro o deputato. Nel mio modo di intendere ciò rafforza i sospetti che gravano su tali paesi.</p>
      <p sl="pt">Condanno altresì la mancanza di cooperazione da parte del Consiglio, che ci ha inviato documenti incompleti, con degli omissis , facendoli passare per documenti autentici e originali. Ciò è inaccettabile ai sensi del principio della stretta cooperazione tra le Istituzioni. Signor Presidente, ritengo che la nostra relazione possa e debba essere migliorata, ma dobbiamo fare i conti con un problema di responsabilità politica. Intendiamo difendere i nostri valori e i nostri cittadini oppure no? Credo che alcuni deputati di questo Parlamento fossero davvero convinti che tali affermazioni siano false e che non sia successo nulla, cioè che non vi siano stati centri di detenzione, torture, consegne straordinarie e detenzione illegale di prigionieri. Tuttavia, nella nostra commissione abbiamo ascoltato vari testimoni e tramite i giornali abbiamo ottenuto la testimonianza principale, quella del Presidente degli Stati Uniti d’America, che ha finito per ammettere l’esistenza del programma di consegne straordinarie. Non esiste più spazio per confutare i fatti o negare l’evidenza. E’ giunto il momento di lavorare insieme.</p>
      <p sl="pt">Concludo affermando che il dialogo e la cooperazione a livello transatlantico su questioni di reciproco interesse vanno potenziati nel rispetto dei nostri valori, delle nostre leggi e del diritto internazionale. Questa è la posta in gioco oggi.</p>
    </intervention>
    <intervention id="3-020" speaker_id="28392" name="Józef Pinior" is_mep="True" mode="spoken">
      <p sl="pl">Signor Presidente, signor Commissario, Ministro Gloser, sono certo che tutti apprezziamo il significato della discussione odierna. La relazione conclusiva della commissione temporanea riguarda questioni d’importanza fondamentale per i cittadini dell’Unione europea. Parlo in qualità di ex prigioniero politico.</p>
      <p sl="pl">Agli oppositori della relazione, a quanti hanno lanciato attacchi derisori contro il lavoro che ci ha occupato per oltre un anno, desidero dire quanto segue. Se è pur vero che le lealtà di partito o le differenze ideologiche su molti aspetti dividono tutti coloro che sostengono la relazione, tuttavia siamo uniti nella convinzione che gli agenti dei servizi segreti debbano operare nei limiti della legalità e che nessuno può essere torturato o privato della sua dignità. Questa è la linea di divisione politica principale in seno al Parlamento: siamo per la tutela della libertà personale o per la garanzia ai servizi segreti di avere carta bianca? Siamo a favore dei centri di isolamento e detenzione segreti oppure dello Stato di diritto? Siamo pro o contro l’uso della tortura?</p>
      <p sl="pl">Molti governi e istituzioni d’Europa non hanno compiuto gli sforzi necessari per chiarire le questioni sollevate dalla commissione temporanea. In particolare mi rammarico per l’assenza di una seria cooperazione da parte del governo polacco, nonostante aeromobili operati dalla CIA abbiano compiuto 11 scali negli aeroporti polacchi nel contesto delle consegne straordinarie. I rappresentanti del governo polacco sostengono che non sono esistiti centri di detenzione della CIA in Polonia. Dal mio punto di vista, però, sulla base del materiale raccolto, e in considerazione del fatto che in Polonia non è stata condotta alcuna inchiesta indipendente in materia, la commissione non è in grado di escludere categoricamente l’esistenza di simili centri sul territorio polacco.</p>
    </intervention>
    <intervention id="3-021" speaker_id="4529" name="Sarah Ludford" is_mep="True" mode="spoken">
      <p sl="en">Signor Presidente, per quanto sia commovente sentire il deputato conservatore, onorevole Helmer, difendere il governo laburista, coloro che collaborano nel rifiutare di affrontare i fatti sostenendo che un’inchiesta in materia è un gesto antiamericano, arrossiranno di vergogna, quando i pezzi grossi del Congresso rivolgeranno le proprie energie a questo dossier .</p>
      <p sl="en">Il Presidente della Commissione Barroso, che ovviamente viene dal gruppo PPE-DE, dal centrodestra, vuole che il tema del controllo democratico e della promozione dei valori dell’Europa nel mondo figurino accanto alla sicurezza nella dichiarazione di Berlino per celebrare il Cinquantesimo anniversario dell’UE a marzo.</p>
      <p sl="en">Questa relazione seria e professionale, per la quale ringrazio l’onorevole Fava, il presidente della commissione parlamentare, onorevole Coelho, e tutto il personale, riguarda il controllo democratico in materia di abusi dei diritti umani, con i quali i governi europei sono stati collusi e che hanno consentito sul proprio territorio, riguarda la sicurezza, ma in un quadro di diritto nel quale conta anche la sicurezza di non fare la fine di un detenuto torturato fantasma, e certamente riguarda la promozione dei valori dell’Europa nel mondo, i valori della democrazia, dei diritti umani e dello Stato di diritto che gli Stati membri hanno riconosciuto firmando il Trattato.</p>
      <p sl="en">Concordo con il Segretario alla difesa statunitense, Robert Gates, che è intervenuto alla recente Conferenza sulla sicurezza di Monaco sul tema della sconfitta del totalitarismo da parte dell’Occidente nel XX secolo e sulla nostra attuale opposizione alle ideologie estremiste affermando: “La nostra arma più efficace, oggi come allora, è la fede condivisa da Europa e America settentrionale nella libertà politica e economica, nella tolleranza religiosa, nei diritti umani, nel governo rappresentativo e nello Stato di diritto. Questi valori hanno tenuto unito il nostro fronte”. Infatti è così, e allora perché l’amministrazione Bush – non tutti gli americani – si sono scrollati di dosso la morale e hanno gettato nel fango la reputazione americana con un programma di rapimenti, sparizioni coatte, prigioni oscure, detenzione indefinita, trattamento crudele e inumano ed esternalizzazione della tortura? Come ha dichiarato Barack Obama, ciò di cui gli Stati Uniti hanno bisogno è essere rispettati, non temuti.</p>
      <p sl="en">Non mi rallegro del fatto che negli ultimi sondaggi internazionali si riscontri un picco nell’antagonismo nei confronti dell’America. Addirittura in Polonia, meno di quattro intervistati su dieci hanno una visione prevalentemente positiva degli Stati Uniti.</p>
      <p sl="en">Negli ultimi cinque anni l’Europa ha fallito una prova, quella che consiste nel dimostrare se intende rispettare i suoi valori o limitarsi a predicarli. Non abbiamo avuto il coraggio di rifiutare di collaborare a voli di tortura e non abbiamo avuto la lungimiranza di utilizzare la capacità europea di essere un vero amico per l’America, il migliore e il più unito, ed è ormai giunta l’ora di mettere davvero in pratica tali valori.</p>
    </intervention>
    <intervention id="3-022" speaker_id="28341" name="Mirosław Mariusz Piotrowski" is_mep="True" mode="spoken">
      <p sl="pl">Signor Presidente, la relazione Fava potrebbe essere descritta, in termini cortesi, come una curiosità, in termini meno eufemistici come uno scandalo. Dopo un anno di lavoro, la relazione della commissione temporanea non contiene alcuna informazione che non fosse già di pubblico dominio. In altri termini, la commissione non ha portato alla luce alcun elemento nuovo.</p>
      <p sl="pl">Non ci sono stati presentati dei fatti, bensì abbiamo dovuto sorbirci una verbosità che include espressioni quali “apprezza”, “ringrazia”, “si preoccupa”, e “denuncia”. I termini “deplora” ed “esprime profonda preoccupazione” compaiono almeno 52 volte nella relazione lunga 36 pagine. Sono esplicitamente citati in questo contesto negativo i governi britannico, irlandese, austriaco, italiano, greco, danese, romeno e polacco. La relazione è inattendibile e tendenziosa; espone opinioni scelte perchè calzino a pennello con le premesse antiamericane esposte all’inizio.</p>
      <p sl="pl">Desidero formulare le seguenti proposte. Innanzi tutto, la relazione in esame dovrebbe essere bocciata in toto . Secondo, per l’elaborazione delle relazioni dovrebbero essere definiti requisiti chiari e criteri relativi al contenuto, cosicché in futuro si possa evitare di discutere documenti imbarazzanti come la relazione Fava.</p>
    </intervention>
    <intervention id="3-023" speaker_id="4504" name="Kathalijne Maria Buitenweg" is_mep="True" mode="spoken">
      <p sl="nl">Signor Presidente, sono lieta del risultato che abbiamo ottenuto. All’inizio nutrivo dei dubbi in merito a quanto saremmo effettivamente riusciti a far emergere, proprio perché si tratta di operazioni segrete. E’ vero che non siamo andati ancora completamente a fondo, ma in parte grazie all’impegno degli onorevoli Fava e Coelho, ai quali desidero esprimere i miei sentiti ringraziamenti per il lavoro svolto in qualità rispettivamente di relatore e presidente, abbiamo raggiunto “uno slancio verso la ricerca della verità” che diversi Stati membri hanno ripreso. Rimangono ancora persone, nei governi ma anche in questo Parlamento, che preferirebbero rimanere all’oscuro e per le quali questa relazione non è una buona notizia, perché contiene decisamente elementi riferiti a soggetti che sono stati rapiti dal territorio europeo, a voli – la prego di notare, onorevole Helmer, l’utilizzo del termine “voli” e non “consegne” – attraverso l’Europa in aeromobili noleggiati dalla CIA. La relazione ci ricorda anche le audizioni nelle quali i partecipanti hanno fornito le proprie versioni e ricorda altresì agli Stati membri l’obbligo, che sono tenuti a rispettare per legge, di fare luce su presunte violazioni dei diritti umani, in quanto ciò è necessario.</p>
      <p sl="nl">In effetti, mi ha divertito la reazione dell’onorevole Gawronski, del gruppo del Partito popolare europeo (Democratici cristiani) e dei Democratici europei, il quale ha affermato: “Non c’è nulla di nuovo nella relazione”. Nulla di nuovo, tendo a condividere il suo parere. A questo punto, il grande interrogativo che ci poniamo è perché il PPE-DE intende votare contro una relazione che contiene esclusivamente fatti già noti?</p>
      <p sl="nl">Per quanto sia utile guardarsi indietro, e spero che i governi a un certo punto avranno il coraggio di dire che in passato sono stati compiuti degli errori, sono d’accordo con il parere del Commissario Frattini che dobbiamo anche guardare avanti. In quest’ottica, il mio gruppo vorrebbe una nuova discussione, tra sei mesi, con proposte specifiche per il futuro, su come, d’ora in poi, dovremmo trattare le consegne e le garanzie diplomatiche, i processi a carico di presunti terroristi, il controllo sui servizi segreti, forse addirittura il controllo europeo – se ne può discutere – su operazioni transnazionali. Spero che il gruppo PPE-DE, a quel punto, sarà in grado di dimostrare di non essere soltanto una forza negativa.</p>
    </intervention>
    <intervention id="3-024" speaker_id="1849" name="Sylvia-Yvonne Kaufmann" is_mep="True" mode="spoken">
      <p sl="de">Signor Presidente, il governo canadese si è assunto la propria responsabilità. Ha presentato le scuse a Maher Arar e si è impegnato a versargli un risarcimento. E’ una dimostrazione di meschinità da parte dell’Europa, la culla dell’umanità, che a tutt’oggi nessun governo abbia ritenuto necessario seguire l’esempio del Canada, nemmeno il governo del mio paese, che in questo momento regge addirittura la Presidenza del Consiglio.</p>
      <p sl="de">A Berlino, piuttosto, si afferma che oggi la decisione non sarebbe diversa, anzi che non si ravvedono motivi per presentare delle scuse. Un simile atteggiamento mi lascia di stucco: è indegno, vergognoso e inaccettabile. Non capisco assolutamente come i responsabili politici del mio paese, in particolare il ministro degli Esteri Steinmeier, possano aver rifiutato di comparire di fronte alla nostra commissione e di fornire una qualche spiegazione in merito al martirio cui sono stati sottoposti Khaled El-Masri e Murat Kurnaz. Si sono trincerati dietro la commissione d’inchiesta del Bundestag tedesco e non si sono resi nemmeno disponibili a dichiarare apertamente al Parlamento europeo, senza se e senza ma, che la lotta al terrorismo non può essere un alibi per violare i diritti umani, per nessuno, neanche per i servizi segreti o per i responsabili politici. Fino ad oggi a Berlino non ci si è neanche chiesti che cosa si potrebbe fare affinché in futuro si decida diversamente. Proprio in questo senso, ma anche in considerazione del fatto che evidentemente a Berlino si sta cercando con manovre di partito di trovare una spiegazione inoppugnabile per giustificare il rapimento di El-Masri e i tormenti subiti per anni da Kurnaz a Guantánamo, mi vedo costretta ad affermare che non condivido l’emendamento n. 224 del gruppo socialista al Parlamento europeo. Chiedo ai colleghi di quel gruppo che cosa li induce, nonostante gli interrogativi ancora aperti nel caso El-Masri, a chiedere una dichiarazione da cui risulti l’estraneità delle autorità tedesche a questo rapimento illegale.</p>
      <p sl="de">I governi hanno l’obbligo fondamentale di indagare su tutte le violazioni dei diritti umani perpetrate sul loro territorio o a danno di propri cittadini. Devono dimostrare di aver sempre agito in modo corretto e nel rispetto della Convenzione europea sui diritti umani e dei valori fondamentali comuni dell’Unione. Pertanto dovremmo raccogliere l’invito di Amnesty International e di Human Rights Watch e votare oggi una relazione con una redazione più severa.</p>
    </intervention>
    <intervention id="3-025" speaker_id="28587" name="Georgios Karatzaferis" is_mep="True" mode="spoken">
      <p sl="el">Signor Presidente, ho letto con molta attenzione la relazione Fava: contiene molte verità e per questo dobbiamo congratularci con lui, ma di chi è la colpa per la situazione che si è venuta a creare? Tale situazione si è creata con lo sbarco in Normandia e tutti l’abbiamo accettata. Abbiamo accordato all’America il diritto di spadroneggiare in Europa e ciò vale tutt’oggi. Questi voli illegali avvalorano tale fatto. Di questi venti voli, uno era diretto verso il mio paese, la Grecia. Quando glielo abbiamo riferito, il Primo Ministro greco si è fatto una risata. Quando il pubblico ministero locale si è recato all’aeroporto, gli è stato negato l’accesso. Chiedo: il Primo Ministro greco ha libertà di accesso in questo tipo di base americana? Il Presidente Barroso può entrare nella base di Souda? Si tratta di uno Stato nello Stato. Prima o poi dovremo porre freno all’egemonia degli americani, che ci sta portando all’impasse , che ci sta portando ad un conflitto, un conflitto con la Russia, dove, in sostanza – secondo i giornali – è iniziata la guerra fredda, un conflitto con l’Iran e con l’Iraq. E’ stato fissato un cattivo precedente che ora dobbiamo fermare. Non dobbiamo accontentarci dei riscontri raccolti, dobbiamo intervenire per porre le cose su un piano di equità e di armonia con gli americani.</p>
    </intervention>
    <intervention id="3-026" speaker_id="966" name="Jean-Claude Martinez" is_mep="True" mode="spoken">
      <p sl="fr">Signor Presidente, è doveroso congratularsi con l’onorevole Fava per questa relazione, che fa onore al mestiere di deputato.</p>
      <p sl="fr">Per quattro anni, i voli della CIA che trasportavano prigionieri sono stati autorizzati a fare scalo nei paesi dove pure si è votato a favore della Costituzione europea e della Carta dei diritti fondamentali. Si dice che il fine giustifica i mezzi, ma in questo caso i mezzi, che sono l’attentato alla dignità o la tortura, hanno portato al fine tristemente noto: ampliare il retroterra degli islamisti.</p>
      <p sl="fr">Il relatore Fava ci ha dato quindi tre lezioni: innanzi tutto, gli Stati Uniti hanno dirigenti eterni, degli indiani sullo stile della guerra fredda e dell’era McCarthy; sono allievi di Carl Schmitt e Heidegger: o si è loro amici, incondizionatamente, o nemici, come la Francia tre anni or sono. Secondo insegnamento: i dirigenti europei, dal canto loro, sono figli di Machiavelli, e del suo linguaggio ambiguo, e di Hanna Arendt e della sua banalità del male.</p>
      <p sl="fr">Terzo insegnamento e messaggio di speranza: l’Europa non scomparirà mai, in apparenza è guidata da agnelli, che, però possono uguagliare i lupi.</p>
    </intervention>
    <intervention id="3-028" speaker_id="1920" name="Hartmut Nassauer" is_mep="True" mode="spoken">
      <p sl="de">Signor Presidente, onorevoli colleghi, la lotta al terrorismo – uno dei pericoli più minacciosi per l’umanità civile – potrà avere successo solo se la combatteremo insieme, e necessariamente includerà il ricorso ai nostri servizi segreti. Tuttavia, la guerra contro il terrorismo può essere vinta soltanto se manteniamo gli standard del nostro Stato di diritto e non li mettiamo da parte per la durata di tale lotta. Questo punto deve essere chiaro.</p>
      <p sl="de">Sono state formulate accuse, che andranno verificate e investigate e da cui dovranno essere tratte le debite conseguenze, sul trasporto di prigionieri, le torture, le prigioni segrete. Su questo oramai non vi sono dubbi e le rispettive procure si sono già attivate. Ma quale contributo offre questa relazione? In punto di diritto, questa relazione è una compilazione di sospetti. Si legge: “forte sospetto”, “la commissione è indignata”; “chiede che siano resi noti i risultati delle discussioni”, “deplora il rifiuto del Direttore di Europol di comparire”, circostanza che, peraltro, l’interessato nega fermamente, “ritiene molto probabile che …” e così via. Non è sufficiente. La relazione non rispetta palesemente i principi di diritto che noi stessi applichiamo.</p>
      <p sl="de">Consideriamo soltanto il punto più importante oggetto dell’indagine, cioè l’affermazione che esistessero prigioni segrete in Romania e Polonia. A tale riguardo la relazione non offre nemmeno lo straccio di una prova. Non contiene nulla che non abbiamo già potuto leggere sulla stampa. Pertanto questa relazione è un buco nell’acqua, anzi, è anche tendenziosa, come si vede andando a leggere come viene valutato in generale il lavoro dei servizi segreti. Pertanto il gruppo del Partito popolare europeo (Democratici cristiani) e dei Democratici europei voterà a favore della relazione soltanto se tramite alcuni emendamenti sarà ristabilito un certo equilibrio.</p>
    </intervention>
    <intervention id="3-029" speaker_id="1952" name="Jan Marinus Wiersma" is_mep="True" mode="spoken">
      <p sl="nl">Signor Presidente, desidero congratularmi con l’onorevole Fava che, dal mio punto di vista, è riuscito a svolgere il suo compito brillantemente. La relazione documenta in modo ottimo i molti fatti che sono emersi in rapporto alla pratica di voli illegali e rapimenti da parte della CIA e concordo con l’onorevole Coelho che non possano essere occultati. Desidero elogiarlo per il modo in cui ha presieduto la commissione. I fatti parlano da soli, ma lasciano gli interrogativi irrisolti. In che misura gli Stati membri erano informati delle attività illegali? Coloro che hanno dimostrato disponibilità ad avviare un dialogo con la commissione non sono stati in grado di rispondere a tutte le domande, ma almeno ci hanno provato. Altri si sono semplicemente rifiutati di comunicare con la commissione. A questo punto tocca al Consiglio reagire alla relazione. E’ plausibile – come diceva poc’anzi il Presidente – che il Consiglio non abbia competenze, quando sono coinvolti i servizi segreti, diversamente dagli Stati membri e, in maggiore o minore misura, anche dai parlamenti nazionali. E’ necessario svolgere ulteriori ricerche e questa del resto è la principale richiesta al Consiglio, che invitiamo a continuare ad esaminare se sono in causa gli articoli 6 e 7 del Trattato. Sono perfettamente d’accordo con l’osservazione del Commissario Frattini che è giunto il momento di esaminare come sono organizzati i nostri servizi segreti, in particolare il controllo democratico su di essi, e che devono essere posti in essere accordi migliori a livello europeo circa l’uso del nostro spazio aereo. In fin dei conti, si tratta anche di una discussione sulla lotta al terrorismo e in particolare sulla guerra al terrorismo con strumenti diversi da quelli utilizzati dagli americani. Non si tratta tanto di una critica contro l’America quanto di una conferma dei nostri valori, dei nostri principi guida, laddove è coinvolta la lotta al terrorismo. Ciò che più conta, alla fine, è un’adeguata certezza del diritto per tutti i cittadini.</p>
    </intervention>
    <intervention id="3-030" speaker_id="28266" name="Sophia in ’t Veld" is_mep="True" mode="spoken">
      <p sl="nl">Signor Presidente, innanzi tutto, questo non è un esercizio di antiamericanismo, perché vorrei ricordare a tutti che sono stati i media americani a iniziare il gioco con le fughe di notizie dai servizi segreti americani e sono stati il Congresso americano e la magistratura a fissare limiti alla politica del Presidente Bush. In tutta onestà, vorrei che anche l’Europa fosse altrettanto critica. Non abbiamo un problema con gli Stati Uniti, bensì con i nostri governi europei, che erano a conoscenza di quanto stava accadendo. Lo stesso, infatti, vale per il Segretario generale della NATO, de Hoop Scheffer, la cui riluttanza a comparire di fronte alla commissione è per me motivo di profondo rammarico. Il Consiglio avrebbe dovuto avere il coraggio di lanciare una propria inchiesta a norma dell’articolo 7 e di presentare finalmente una qualche risposta ai cittadini europei. Dopo tutto, è vero che in questo Parlamento non siamo stati capaci di avvalorare ogni accusa con prove legali solide, ma in fin dei conti non siamo un tribunale. I governi europei, tuttavia, ora hanno il dovere morale di rispondere agli interrogativi che sono rimasti in sospeso, in quanto le accuse sono estremamente gravi e dunque spero che la votazione odierna dia a questa relazione il sostegno più ampio possibile.</p>
    </intervention>
    <intervention id="3-031" speaker_id="28343" name="Bogusław Rogalski" is_mep="True" mode="spoken">
      <p sl="pl">Signor Presidente, la grande caccia europea alle streghe è finita. Il buon nome di paesi quali il Regno Unito, l’Italia, la Polonia e gli Stati Uniti d’America è messo al rogo.</p>
      <p sl="pl">La relazione sui presunti centri di detenzione segreti della CIA è tendenziosa e inattendibile. Si basa su mezze verità, congetture e supposizioni e presenta conclusioni di vasta portata, molte delle quali non suffragate da prove. Ciò nonostante la relazione ha pronunciato un giudizio e infangato l’onore di numerosi Stati, soltanto perché essi sono intervenuti attivamente nella guerra al terrore, al fianco degli Stati Uniti. Il lavoro della commissione non ha provato nulla, ha semplicemente condannato quanti hanno dato la priorità alla sicurezza delle nostre famiglie e dei nostri paesi rispetto a un ipotetico danno a carico dei terroristi.</p>
      <p sl="pl">Faremmo bene a ricordare che i terroristi non riconoscono né diritti, né trattati, né convenzioni. Paradossalmente, la relazione di oggi dà via libera al terrorismo. Dimostra che, nel nome della nuova religione dei diritti umani, l’Europa è pronta a fornire maggiore protezione ai diritti umani dei terroristi che ai propri cittadini. L’unico motivo di tutto ciò è l’antiamericanismo malsano rampante in questo Parlamento.</p>
      <p sl="pl">Allo stato attuale la relazione ci compromette agli occhi degli europei, che si aspettano da noi che garantiamo la loro sicurezza, e non che siamo clementi nei confronti di sospetti terroristi. Siamo diventati ostaggi dei pregiudizi europei e della mancanza di immaginazione. Questa relazione dovrebbe essere respinta. Il terrorismo rappresenta una minaccia di proporzioni globali che può essere controllata soltanto tramite la cooperazione transatlantica.</p>
      <p sl="pl">“United we stand” , come hanno affermato gli americani dopo l’11 settembre.</p>
    </intervention>
    <intervention id="3-032" speaker_id="28409" name="Raül Romeva i Rueda" is_mep="True" mode="spoken">
      <p sl="es">Signor Presidente, la relazione Fava, contrariamente a quanto molti si attendevano, ha già ottenuto, prima ancora della votazione, un effetto catalizzatore di dimensioni sconosciute e imprevedibili.</p>
      <p sl="es">Poco a poco cadono i veli e affiora la verità. La commissione temporanea del Parlamento europeo, tanto criticata all’inizio, ha ampiamente superato le aspettative che aveva suscitato. Tra l’altro, e grazie all’impegno di molti altri attori interessati ad arrivare al fondo della questione, il lavoro, nel corso di quest’anno, ha avuto un effetto simile a quello che si produce quando si stappa una bottiglia di champagne dopo averla agitata a lungo.</p>
      <p sl="es">Sarebbe certamente una metafora graziosa, se non fosse che la bottiglia non contiene champagne di buona qualità bensì una pericolosa mistura di negligenza, irresponsabilità, complicità criminale e, soprattutto, violazioni dei valori e dei principi sui quali sosteniamo che l’Unione europea si fonda.</p>
      <p sl="es">Il lavoro perciò non può fermarsi ora. Al contrario, adesso è il momento di concentrare tutti gli sforzi per arrivare fino in fondo, costi quel che costi. Tutto ciò deve avvenire per lo meno a tre livelli: costituendo commissioni di inchiesta nei Parlamenti dei paesi interessati, tra cui il mio, la Spagna, assistendo e promuovendo il lavoro delle procure e infine, da parte del Parlamento europeo, seguendo l’evoluzione dei fatti nel quadro dell’agenda permanente della commissione per le libertà civili, la giustizia e gli affari interni, nonché della sottocommissione per i diritti umani.</p>
    </intervention>
    <intervention id="3-033" speaker_id="37008" name="Jens Holm" is_mep="True" mode="spoken">
      <p sl="sv">Signor Presidente, il 18 dicembre 2001, Ahmed Agiza, padre di cinque figli, attendeva l’autobus a Karlstad, in Svezia. Era stato ad un corso di lingua svedese. Il giorno seguente si trovava in una fredda cella di isolamento al Cairo, in Egitto. E’ stato torturato e umiliato, sia al momento del suo prelievo dalla Svezia sia in Egitto. Questi fatti sono accaduti oltre cinque anni or sono e Ahmed Agiza si trova ancora in carcere in Egitto.</p>
      <p sl="sv">Ahmed Agiza avrebbe potuto benissimo chiamarsi Mohammed Al Zari, Abu Omar o Khaled El-Masri, o portare il nome di qualunque altro dei prigionieri rinchiusi e torturati dalla CIA, spesso in cooperazione con gli Stati membri.</p>
      <p sl="sv">Nella relazione documentiamo 1 245 casi di voli CIA illegali, trasferimenti illegali e molti casi di tortura o altri atti di crudeltà. Questa relazione chiede che siano condotte indagini giudiziarie nei paesi – come il mio, la Svezia – dove ancora non sono state aperte. Chiede inoltre giustizia e risarcimenti per gli interessati. La relazione chiede inoltre che il campo prigione di Guantánamo sia chiuso.</p>
      <p sl="sv">Desidero concludere asserendo che i diritti umani sono universali e inviolabili. La relazione dimostra che non possono mai essere dati per scontati.</p>
    </intervention>
    <intervention id="3-034" speaker_id="1969" name="Johannes Blokland" is_mep="True" mode="spoken">
      <p sl="nl">Signor Presidente, quando, nel dicembre 2005, il Parlamento aveva deciso di istituire una commissione temporanea d’inchiesta, io mi ero fermamente opposto, poiché anche il Consiglio d’Europa stava portando avanti un’indagine indipendente. Qual è il risultato di oltre un anno di audizioni e studi? Dopo 130 audizioni e un’infinità di viaggi, la commissione d’inchiesta è riuscita a raccogliere poco più di quanto Dick Marty sia riuscito a fare da solo per il Consiglio d’Europa. Si potrebbe avere un’indicazione dei costi dell’inchiesta svolta dalla commissione temporanea sui voli e le detenzioni (TDIP) rispetto all’indagine del senatore Marty?</p>
      <p sl="nl">Una commissione temporanea d’inchiesta non può costringere gli Stati membri, Europol o la NATO a cooperare. Non otterrà più informazioni di quelle di cui già dispone. La decisione di uno Stato membro di non cooperare con l’inchiesta non dovrebbe portare al discredito dello Stato membro in questione. Il suggerimento di sospendere i diritti di voto degli Stati membri al Consiglio come punizione per aver cooperato con la CIA è reprensibile. E’ ora che l’Unione europea e gli Stati Uniti congiungano le forze nella lotta contro il terrorismo e poiché ciò può essere fatto soltanto sulla base della fiducia reciproca, cominciamo a crearne un po’.</p>
    </intervention>
    <intervention id="3-035" speaker_id="28255" name="Andreas Mölzer" is_mep="True" mode="spoken">
      <p sl="de">Signor Presidente, nella guerra contro il terrorismo qualunque mezzo sembra consentito ed è evidente che nessun diritto è sacrosanto. Quando è venuta a conoscenza delle condizioni disumane e della tortura nelle prigioni americane subappaltate, l’UE avrebbe dovuto parlare a chiare lettere e, più tardi, quando la CIA ha iniziato a indulgere nelle proprie pratiche illegali negli Stati membri, l’Unione avrebbe dovuto opporre resistenza.</p>
      <p sl="de">Non soltanto sono stati calpestati i nostri valori tanto conclamati, ma abbiamo anche assistito senza intervenire alle violazioni del diritto internazionale e dei diritti umani, anzi, le abbiamo addirittura sostenute e ora i contribuenti europei sono chiamati a mettere mano al portafoglio per rimediare agli errori degli Stati Uniti, che si sono autoproclamati i poliziotti del mondo!</p>
      <p sl="de">Questo ritorno all’età della pietra dei diritti umani, dal mio punto di vista, è una vera e propria vergogna per l’Unione europea. Non dobbiamo farci degradare a vassalli degli Stati Uniti ciecamente obbedienti, e ancor meno a ufficiali pagatori delle politiche militariste americane. E’ più che doveroso ormai, secondo me, che l’Unione europea fornisca delle spiegazioni e che siano presentate delle scuse alle vittime.</p>
    </intervention>
    <intervention id="3-036" speaker_id="33982" name="Marian-Jean Marinescu" is_mep="True" mode="spoken">
      <p sl="it">S-au emis până acum păreri că acest raport are tendinţa de a prezenta puncte de vedere negative despre Statele Unite ale Americii sau despre serviciile secrete. Eu cred că, datorită faptului că majoritatea afirmaţiilor se bazează pe supoziţii şi nu pe fapte clare sau dovezi, este un raport care exprimă până la urmă poziţii care aduc prejudicii ţărilor membre şi implicit Uniunii europene ca ansamblu.</p>
      <p sl="it">Unul dintre principiile de bază ale Uniunii Europene este apărarea drepturilor omului. Este adevărat că preşedintele Bush a declarat că au existat zboruri care au transportat persoane şi că au existat centre de detenţie, dar nu a făcut nicio precizare clară referitoare la locaţia acestor activităţi. Mi se pare exagerat să încercăm să ne acuzăm noi înşine fără a avea nicio dovadă în acest sens.</p>
      <p sl="it">Apărarea drepturilor omului este o obligaţie a tuturor statelor membre. Aceeaşi obligaţie există însă şi în ceea ce priveşte asigurarea securităţii cetăţeanului. Este normal să se facă anchete atunci când există suspiciuni în acest sens, aşa cum România a făcut, dar nu cred că este normal să se considere că aceste anchete au fost superficiale dacă nu s-a ajuns la o anumită concluzie dorită neapărat de cineva. Cred că trebuie să ne respectăm reciproc ca democraţii şi instituţii parlamentare.</p>
      <p sl="it">Consider incorect ca despre România să se vorbească în subcapitolul Secret detention facilities, neexistând nicio dovadă în acest sens, sugerându-se astfel o presupusă încălcare a drepturilor omului, în vreme ce despre alte ţări, în conformitate cu articolul 150 din raport, să se vorbească despre existenţa cazurilor din capitolul Extraordinary rendition. Cred că este o dovadă a unei abordări incoerente.</p>
      <p sl="it">Raportul are un număr mare de inexactităţi. Amendamentele Grupului PPE/DE corijează doar o parte din ele, dar schimbă mesajul politic într-unul constructiv, de eliminare a acuzaţiilor nefondate şi de prevenire pe viitor a unor eventuale cazuri similare.</p>
    </intervention>
    <intervention id="3-037" speaker_id="4313" name="Martine Roure" is_mep="True" mode="spoken">
      <p sl="fr">Signor Presidente, vorrei innanzi tutto congratularmi con il relatore Fava per il meticoloso lavoro svolto per oltre un anno e ringrazio anche l’onorevole Coelho per la sua presidenza imparziale.</p>
      <p sl="fr">Numerosi Stati membri dell’Unione europea sono venuti meno al loro dovere di rispetto e protezione dei diritti umani e occorre cogliere questa opportunità per far finalmente corrispondere ai nostri discorsi sui diritti umani le azioni concrete che realizziamo in tale campo.</p>
      <p sl="fr">Si tratta anche di mostrare la solidità del Parlamento europeo, che deve rimanere imparziale e indipendente e, a tale riguardo, la relazione Fava deve servire da esempio. Incoraggio il Parlamento europeo a interessarsi sistematicamente di tutte le violazioni dei diritti fondamentali che si verificano. Dobbiamo poterci esprimere in tutta indipendenza e dobbiamo dare prova di imparzialità.</p>
      <p sl="fr">Questo lavoro da certosino non è stato vano, poiché sono state realizzate inchieste in svariati Stati membri e il pubblico ha preso conoscenza dei fatti in causa. Non dimentichiamo che noi rispondiamo ai nostri elettori. La liberazione recente di Abu Omar e la testimonianza delle torture e degli abusi di cui è stato vittima mostrano che l’impegno dell’onorevole Fava non è stato inutile. Dobbiamo proseguire questa battaglia per conoscere la verità su ogni singolo caso.</p>
      <p sl="fr">Infine dobbiamo rivolgere un messaggio forte a tutte le autorità responsabili dei servizi segreti, affinché comprendano che simili avvenimenti non potranno ripetersi senza che il Parlamento europeo reagisca.</p>
    </intervention>
    <intervention id="3-038" speaker_id="28176" name="Jeanine Hennis-Plasschaert" is_mep="True" mode="spoken">
      <p sl="nl">Signor Presidente, noi che siamo stati eletti deputati di questo Parlamento, siamo chiamati a osservare e proteggere i nostri comuni valori democratici, lo Stato di diritto, i diritti umani e le libertà fondamentali. Di questo stiamo parlando oggi, di democrazia europea, in cui il diritto deve essere applicato come massima autorità. Né più, né meno. E’ superfluo affermare che cooperare con il programma straordinario di trasferimenti e con le prigioni segrete, o autorizzarlo, in modo tacito o esplicito, consapevole o inconsapevole, non è conforme a tutto quanto abbiamo sottoscritto tramite il diritto nazionale e internazionale. Sia ben chiaro che l’obbligo di rispettare, difendere e promuovere i diritti umani è vincolante in ogni momento. Il terrorismo deve e, in effetti può, essere combattuto e osteggiato con mezzi legali. E’ inaccettabile sacrificare o limitare i diritti umani arbitrariamente, perché un simile atteggiamento fa solo il gioco dei terroristi. Pertanto è inopportuno lasciare che prevalgano gli interessi nazionali o politici o imbarcarsi nell’antiamericanismo. L’onorevole Sophia in ’t Veld aveva ragione: gli americani hanno ammesso i propri errori già qualche tempo fa.</p>
      <p sl="nl">E’ in gioco la credibilità dell’Europa. Si tratta di un caso di responsabilità collettiva e il Consiglio dovrebbe assumersi la propria. Signor Presidente in carica del Consiglio, una restrizione nei Trattati non è assolutamente una scusante.</p>
    </intervention>
    <intervention id="3-039" speaker_id="28113" name="Eoin Ryan" is_mep="True" mode="spoken">
      <p sl="en">Signor Presidente, alcuni sostengono che dovremmo appoggiare tutti la relazione perché, altrimenti, non difenderemmo i diritti umani. Devo dire che sono in totale disaccordo. Sono contrario ai voli che effettuano consegne straordinarie, ovunque ciò accada, ma non posso sostenere questa relazione, perché credo che molte conclusioni siano motivate politicamente.</p>
      <p sl="en">Siamo chiari: stiamo parlando di conclusioni e non di risultanze. Questa relazione non è basata su prove. Ad esempio, il riferimento a 147 voli sospetti verso l’Irlanda e a 300 voli verso la Germania non è stato assolutamente provato. Se tutte queste conclusioni fossero presentate di fronte un tribunale come prove materiali, sarebbero respinte perché imprecise e speculative.</p>
      <p sl="en">Il Parlamento europeo dovrebbe ricordare che molti degli elementi contenuti nella relazione sono conclusioni e non risultanze. Il fatto che una relazione stabilisca che in Irlanda, e in nessuno degli altri 26 Stati membri, tutti i voli CIA si sarebbero dovuti vietare, manca di prospettiva e costituisce un altro chiaro esempio di quanto sia politicizzata la relazione. La relazione non è lungimirante, non chiede nemmeno una revisione della Convenzione internazionale di Chicago, che ha sessant’anni. Tuttavia ho un emendamento al riguardo.</p>
      <p sl="en">Alcuni sostengono che tra sei mesi dovremmo presentare delle proposte. Se ci fossero delle proposte, dovrebbero essere incluse oggi nella relazione. Credo che questa relazione sia infarcita di conclusioni e non di risultanze e purtroppo voterò contro.</p>
    </intervention>
    <intervention id="3-040" speaker_id="28407" name="Willy Meyer Pleite" is_mep="True" mode="spoken">
      <p sl="es">A questo punto, spetta agli Stati membri completare l’indagine. Spero che il mio governo, il governo spagnolo, non impedisca la creazione di una commissione d’inchiesta in seno al parlamento spagnolo incaricata di fare luce, tra le altre cose, sui voli diretti tra le basi americane di Rota, Morón, Torrejón e Guantánamo, e sul possibile coinvolgimento di funzionari della polizia spagnola in interrogatori a Guantánamo durante il governo di Aznar. Pertanto una simile inchiesta è doverosa.</p>
      <p sl="es">Capisco che vi siano deputati contrari alla relazione Fava. Sono gli stessi che hanno appoggiato la guerra in Iraq, questa guerra illegale e immorale che ha reso il mondo più ingiusto e più insicuro. La lunga mano della CIA si nota, e si nota in alcuni discorsi, lo capisco, però questi deputati devono rendersi conto che adesso la discussione è un’altra: riguarda l’imposizione della legge e del diritto internazionale nella lotta contro il terrorismo.</p>
      <p sl="es">Per tale motivo mi dispiace che vi siano interventi tesi a snaturare questa magnifica relazione.</p>
    </intervention>
    <intervention id="3-041" speaker_id="28142" name="Nils Lundgren" is_mep="True" mode="spoken">
      <p sl="sv">Signor Presidente, il relatore Fava ha presentato una relazione faziosa e a mio avviso mediocre, ma nella discussione sui voli CIA, per una volta, ci occupiamo di un ambito nel quale l’UE deve esercitare influenza. I diritti umani devono essere rispettati negli Stati membri dell’UE. La lotta al terrorismo non deve indurci a non rispettarli più, cominciando a renderci simili a quanti combattiamo.</p>
      <p sl="sv">E’ vero che sotto la Presidenza Bush gli Stati Uniti hanno iniziato a violare alcune delle regole fondamentali della società civile. I voli CIA e le prigioni segrete sono soltanto una parte di questa terribile evoluzione ed è tremendo che paesi dell’UE – tra cui il mio, la Svezia – vi abbiano contribuito. Questi Stati membri si giustificano affermando che hanno ottenuto garanzie diplomatiche che le persone estradate non sarebbero state torturate, che la loro innocenza o colpevolezza sarebbe stata determinata in processi giusti e che non sarebbero stati condannati a morte. Tutta la nostra esperienza mostra che tali garanzie non hanno alcun valore. La tortura e i processi ingiusti sono la norma in molti paesi. Coloro che continuano a prendere parte a tutto questo dovrebbero vergognarsi!</p>
    </intervention>
    <intervention id="3-042" speaker_id="2002" name="José Ignacio Salafranca Sánchez-Neyra" is_mep="True" mode="spoken">
      <p sl="es">Signor Presidente, i lavori della commissione e la relazione dell’onorevole Fava, indipendentemente dal trattamento riservato a ciascuno degli Stati membri, sollevano secondo me un paio di questioni fondamentali.</p>
      <p sl="es">La prima è se nella lotta a questo fenomeno, il terrorismo, che colpisce visibilmente la nostra società, tutto sia lecito. Ciò che dobbiamo sapere è se vogliamo costruire un’Unione europea come comunità di diritto, nella quale emaniamo norme giuridiche con l’obbligo di rispettarle, e dove i diritti umani sono rispettati e salvaguardati o se, signor Presidente, siamo propensi a ritenere – e questo è il secondo elemento – che questo spazio giuridico e di valori che vogliamo costruire deve e può essere compatibile con una relazione amichevole ed equilibrata con gli Stati Uniti, un partner positivo e attivo dell’Unione europea, nell’ambito della relazione transatlantica.</p>
      <p sl="es">La risposta deve essere affermativa, perché di fronte al fenomeno terrorista, che minaccia tutti in eguale misura, con la legge dalla nostra, tutti dobbiamo contribuire in eguale misura anche alla risposta.</p>
      <p sl="es">Desidero formulare due osservazioni, signor Presidente, riguardo alla relazione Fava. Nonostante il lavoro indefesso del relatore, sono molti i deputati di questo Parlamento a pensare che la relazione non apporti elementi aggiuntivi rispetto ad altri rapporti, ad esempio del Consiglio d’Europa, o alle informazioni pubblicate sulla stampa. Si può trarre una conclusione fondamentale: nonostante esistano un Coordinatore europeo per la lotta al terrorismo e un Alto rappresentante della politica estera e di sicurezza comune, l’Unione europea non ha competenze in materia, in quanto esse spettano agli Stati membri. Ritengo che, in questo ambito, l’Unione europea debba compiere un passo deciso e fermo nella giusta direzione per cercare di colmare tali lacune.</p>
      <p sl="es">Concludo, signor Presidente, dicendo che vi sono membri di questo Parlamento che credono di colpire nel segno soltanto perché hanno un martello in mano. E’ deplorevole, signor Presidente, che qualcuno sfrutti ogni occasione buona per condannare il vuoto giuridico che Guantánamo rappresenta – cui siamo ovviamente contrari – e allo stesso tempo mantenga un silenzio minaccioso di fronte al regime che sta mettendo in ginocchio Cuba, il regime di Castro, usando due pesi e due misure e dimostrando una miseria morale esecrabile.</p>
    </intervention>
    <intervention id="3-043" speaker_id="28576" name="Stavros Lambrinidis" is_mep="True" mode="spoken">
      <p sl="en">Signor Presidente, è significativo che, a tutt’oggi, gli unici governi ad aver ammesso ufficialmente di aver partecipato alle consegne e ai voli segreti della CIA sono gli Stati Uniti e la Bosnia-Erzegovina, nessun altro. Pertanto è legittimo chiedersi se il Consiglio europeo e gli Stati membri continueranno a nascondere la testa sotto la sabbia nel caso in cui il Presidente Bush mettesse in pratica ciò che ha affermato, ovvero che intende continuare a ricorrere a tali operazioni illegali se e quando lo riterrà opportuno.</p>
      <p sl="en">Per evitare che si verifichino in futuro queste o analoghe attività illegali, è necessario avviare subito azioni pratiche. Il Consiglio deve condannare ufficialmente tali attività e svolgere indagini sull’eventuale conoscenza dei fatti e sulle modalità di partecipazione alla vicenda del Consiglio stesso e degli Stati membri. La Commissione deve esaminare tutte le convenzioni e gli accordi con i servizi militari e segreti di paesi terzi per garantire che rispettino i diritti umani e i diritti fondamentali. Gli Stati membri devono avviare inchieste ufficiali sui voli della CIA atterrati sul proprio territorio, sottoporre al controllo democratico dei governi l’operato dei servizi segreti e dare istruzione alle autorità aeroportuali di verificare tutti i voli privati sospetti.</p>
      <p sl="en">Infine, il Parlamento europeo dovrebbe sottoporre la propria relazione alla prossima riunione del Consiglio europeo e chiedere che sia iscritta all’ordine del giorno del Consiglio una discussione sulle conclusioni e le raccomandazioni in essa contenute.</p>
      <p sl="en">Nessun membro di questo Parlamento dovrebbe essere pro o antiamericano, difensore o detrattore di questo o quel governo o paese europeo. Siamo tutti pro-europei, siamo membri del Parlamento europeo e in tale veste abbiamo l’obbligo di difendere i valori e le leggi europee contro chiunque li violi, che sia amico, nemico o noi stessi. Con questa relazione il Parlamento ha ottemperato al proprio dovere nei confronti dei cittadini europei. Spetta ora al Consiglio e agli Stati membri fare altrettanto.</p>
      <a text="(Applausi)"/>
    </intervention>
    <intervention id="3-044" speaker_id="28246" name="Alexander Alvaro" is_mep="True" mode="spoken">
      <p sl="de">Signor Presidente, vari colleghi, tra i quali l’onorevole Salafranca, hanno già indicato quanti elementi la relazione ha portato alla luce e pertanto gli onorevoli Coelho e Fava meritano un ringraziamento speciale per il contributo loro e della commissione.</p>
      <p sl="de">E’ increscioso che numerosi colleghi – purtroppo prevalentemente del gruppo del Partito popolare europeo (Democratici cristiani) e dei Democratici europei – si comportino come dei ragazzini che vogliono mettersi i pantaloni corti d’inverno, anche se fuori nevica perché affermano che tanto non fa freddo.</p>
      <p sl="de">Con quest’atteggiamento ottuso provano ad ostacolare ulteriormente il lavoro politico svolto da questa commissione, e cercano, con un malinteso senso di lealtà, di proteggere coloro i quali hanno sostanzialmente contribuito ai rapimenti e alla creazione di prigioni segrete. Credo che, anche se non sono state fornite prove, gli indizi abbiano reso tali fatti talmente palesi che è difficile chiudere gli occhi o trovare argomenti per confutarli. Si è parlato di diritti presunti, che devono essere rispettati. Credo che si debba chiarire subito che l’Unione europea deve interessarsi di ogni diritto umano e di ogni diritto fondamentale, in qualunque Stato.</p>
    </intervention>
    <intervention id="3-045" speaker_id="29073" name="Umberto Pirilli" is_mep="True" mode="spoken">
      <p sl="it">Signor presidente, onorevoli colleghi, vorrei ricordare che il diritto alla sacralità della vita, alla dignità dell’uomo – a questo tende la parte nobile della relazione Fava – è un valore assoluto al quale tutti noi crediamo e per il quale siamo disposti a batterci.</p>
      <p sl="it">Ma Fava va oltre e diventa inquisitore di parte e riconosce tale diritto ai terroristi ma non agli agenti segreti incriminati e arrestati a Milano da un magistrato che nega al capo dei servizi italiani, il generale Pollari, il diritto alla difesa, rigettando la sua istanza di ascoltare come testi il capo del governo precedente, Berlusconi, e quello attuale, Prodi.</p>
      <p sl="it">L’on. Fava censura, condanna e deplora tutti i governi europei oltre a quello americano. Per l’on. Fava non importa che un’operazione protetta di intelligence e la compressione del diritto alla dignità dell’uomo, ancorché terrorista, abbia potuto evitare il ripetersi della tragedia delle Torri gemelle. La relazione censura, deplora e condanna tutti i governi europei di destra e di sinistra e lo stesso Consiglio d’Europa, rei tutti di complicità e sudditanza nei confronti dell’odiato nemico Bush.</p>
      <p sl="it">Possibile che solo l’on. Fava abbia ragione e che solo i magistrati di tre paesi – Italia, Spagna e Germania – risultino gli eroi di questa relazione? Eppure, il governo italiano di centrosinistra, guidato da Romano Prodi, ne ha impugnato dinanzi alla Corte costituzionale gli atti – quelli prodotti dal Pubblico ministero di Milano – a difesa del segreto di Stato. Per l’on. Fava il diritto di difesa è solo quello dei terroristi. Pollari, il capo dei servizi segreti italiani, non deve difendersi: è colpevole. Ma egli non può rivelare che Abu Omar, sospetto agente della CIA, è stato prelevato per essere sottratto a sicura morte, tant’è non è stato portato a Guantánamo ma restituito al suo paese e oggi è in libertà. Abu Omar è una spia della CIA. Pollari ha ragione ma non importa. E’ stata violata la legge sui diritti umani e ciò non è possibile neppure se la violazione è stata finalizzata alla salvezza di vite umane e alla sicurezza degli Stati.</p>
      <p sl="it">Un mio grande maestro, il giurista Salvatore Pugliatti, diceva che “la legge è femmina e può essere violentata e il diritto è maschio, no”. Noi siamo per il diritto e non per la legge.</p>
    </intervention>
    <intervention id="3-046" speaker_id="4521" name="Charles Tannock" is_mep="True" mode="spoken">
      <p sl="en">Signor Presidente, mi sono opposto alla commissione temporanea fin dal principio. Si è rivelato un esercizio costoso. Non disponiamo di cifre, ma stimo che la spesa abbia superato 1 milione di euro. La commissione ha duplicato il lavoro del senatore Marty al Consiglio d’Europa e non ha prodotto nulla di sostanzialmente nuovo che non fosse già di pubblico dominio. Malauguratamente la sinistra e i liberali non sanno resistere all’opportunità di attaccare la NATO e gli Stati Uniti, un paese che, nonostante gli errori che commette, rimane una democrazia che condivide i valori comuni europei ed è nostro alleato nella lotta contro il terrorismo globale.</p>
      <p sl="en">La relazione Fava formula accuse e illazioni pesanti, ma presenta con leggerezza prove conclusive. Inevitabilmente è probabile che siano stati commessi errori e compiuti eccessi, ma a mio parere non è esistita una politica sistematica americana di consegne straordinarie per torturare illegalmente nei paesi terzi persone rapite, né esistono prove dell’esistenza di campi di detenzione della CIA in Romania o in Polonia. Laddove esistono prove di illeciti, come in Italia, gli organi di giurisdizione nazionali sono intervenuti ed hanno avviato dei procedimenti giudiziari. Le semplici consegne di sospetti terroristi combattenti illegali nel territorio UE sono fatti comprovati, ma non sono necessariamente illegali ai sensi del diritto internazionale, se non comportano tortura, e le assicurazioni diplomatiche fornite agli Stati membri offrono reali garanzie nei casi di estradizione verso i paesi terzi.</p>
      <p sl="en">La relazione cerca inoltre di ampliare le competenze del Parlamento europeo in ambiti quali la sicurezza e l’antiterrorismo, che sono più propriamente prerogative dei parlamenti e dei governi nazionali. In particolare non approvo la richiesta che il governo britannico estenda l’assistenza consolare a ex residenti nel Regno Unito che non si erano premurati di chiedere la cittadinanza, ma avevano preferito recarsi in regioni pericolose del mondo. Ciò è contrario a tutti gli obblighi tradizionali e ai diritti di cittadinanza dei nostri Stati membri. Infine, l’invito a sanzionare gli Stati membri a titolo degli articoli 6 e 7, dal mio punto di vista, è totalmente inaccettabile.</p>
    </intervention>
    <intervention id="3-047" speaker_id="2295" name="Hannes Swoboda" is_mep="True" mode="spoken">
      <p sl="de">Signor Presidente, desidero ringraziare sentitamente gli onorevoli Fava e Coelho per il loro eccellente lavoro. E’ stato dimostrato che alcune persone sono state rapite dal territorio europeo da entità americane, il che ai miei occhi è assolutamente illegale. Non è emerso tutto quello che alcuni avrebbero potuto aspettarsi, ma ciò è imputabile alla tattica di annebbiamento, adottata non soltanto dagli Stati Uniti, ma anche da molti governi europei. Anche da ciò che sento oggi, alcuni deputati sono più impegnati a mantenere in funzione l’apparecchiatura che genera nebbia piuttosto che a chiarire i fatti.</p>
      <p sl="de">Quanto al mio paese, l’Austria, nella relazione si riferisce “soltanto” in merito ai rapimenti di cittadini non austriaci al di fuori del territorio austriaco, ma il punto sono i diritti umani, non i diritti di cittadinanza! Se delle persone vengono rapite e consegnate ad “autorità giudiziarie”, che com’è noto applicano – in taluni casi diffusamente – la tortura, è scandaloso che i governi europei non intervengano perché sia fatta giustizia, che si tratti o no di cittadini del proprio Stato, perché in ogni caso sono persone che soggiornano legalmente nei nostri paesi europei.</p>
      <p sl="de">Inoltre, mi pare alquanto problematico che una serie di governi semplicemente non reagiscano e che anche alcuni parlamenti nazionali non prendano sul serio la propria responsabilità di andare a fondo di quanto è successo. Ritengo che il Parlamento europeo abbia agito bene costituendo la commissione temporanea, perché dimostra che in questo Parlamento ci impegniamo per i diritti umani e per le regole necessarie affinché in Europa tali diritti siano realmente riconosciuti e applicati. Questo è il senso e la conclusione della relazione della commissione.</p>
      <a text="(Applausi)"/>
    </intervention>
    <intervention id="3-048" speaker_id="4274" name="Olle Schmidt" is_mep="True" mode="spoken">
      <p sl="sv">Signor Presidente, la commissione CIA soprattutto non era un tribunale e la relazione decisamente non è antiamericana né costituisce un attacco agli Stati Uniti. Chi lo afferma, incluso l’onorevole Tannock, si sbaglia. Fin troppi colleghi sembrano disposti a chiudere gli occhi e le orecchie di fronte agli atti di crudeltà che sono stati compiuti. Sono troppe le coincidenze, gli indizi e le prove vere e proprie per non sapere che i diritti umani fondamentali sono stati violati ripetutamente nella lotta al terrorismo, e che ciò è avvenuto sul suolo europeo. Chi di voi lo nega deve dimostrare la propria tesi.</p>
      <p sl="sv">Nel mio paese, la Svezia, sappiamo cosa è accaduto. Due egiziani sono stati deportati dal paese con l’aiuto della CIA e inoltre del governo svedese. La critica nei confronti della Svezia è pienamente giustificata e non dovrebbe essere attenuata, come propone l’onorevole Segelström.</p>
      <p sl="sv">Dobbiamo apprendere la lezione per il futuro e rafforzare la capacità dell’UE di intervenire a sostegno della dignità umana, conformemente agli articoli 6 e 7 del Trattato. Il terrorismo deve essere combattuto, ma utilizzando le armi dello Stato di diritto.</p>
    </intervention>
    <intervention id="3-049" speaker_id="4278" name="Ewa Klamt" is_mep="True" mode="spoken">
      <p sl="de">Signor Presidente, onorevoli colleghi, oggi terminiamo i lavori della commissione d’inchiesta sulla CIA dopo un anno di audizioni e interviste. Per il gruppo del Partito popolare europeo (Democratici cristiani) e dei Democratici europei sarà d’importanza fondamentale sapere se la votazione odierna sulla relazione si baserà su fatti e prove oppure se prevarranno le supposizioni e le insinuazioni.</p>
      <p sl="de">Per tale motivo il gruppo del Partito popolare europeo (Democratici cristiani) e dei Democratici europei non potrà votare a favore della relazione se continueranno ad essere incluse materie che non rientrano nel mandato che ci è stato attribuito, se la relazione continuerà a presentare una visione poco equilibrata in riferimento ai singoli Stati membri, se inoltre indulgerà in supposizioni infondate circa l’esistenza di prigioni segrete sul territorio UE, se conterrà affermazioni e generalizzazioni prive di fondamento e congetture tendenziose, come pure se pretenderà reazioni sproporzionate contro certuni Stati membri, come ad esempio la sospensione del diritto di voto di uno Stato membro in sede di Consiglio, e se, in ultima analisi, la relazione criminalizzerà la natura delle attività dei servizi segreti.</p>
      <p sl="de">Mi preme fare una puntualizzazione: possiamo accettare ampi stralci della relazione originaria del relatore Fava. Se con la votazione odierna torneremo a quel testo, se l’onorevole Fava accetterà gli emendamenti che abbiamo presentato nell’interesse dell’obiettività e del chiarimento, allora oggi, in quest’Aula, potremo ottenere a larga maggioranza un risultato equilibrato, un risultato che esprime un voto chiaro a favore della nostra interpretazione dello Stato di diritto, della difesa dei nostri diritti e delle nostre libertà fondamentali, ma anche un risultato che dimostra che ci siamo assunti la responsabilità di condurre un’inchiesta oggettiva.</p>
      <p sl="de">Desidero però affermare con altrettanta chiarezza che non voteremo a favore della relazione se il relatore ignorerà i nostri emendamenti chiave.</p>
    </intervention>
    <intervention id="3-050" speaker_id="4334" name="Elena Valenciano Martínez-Orozco" is_mep="True" mode="spoken">
      <p sl="es">Quanto è successo è estremamente grave e non possiamo far finta di nulla. Al contrario, i responsabili politici degli Stati membri e dell’Unione europea devono svolgere indagini, chiarire e spiegare alla cittadinanza il grado di responsabilità di ciascuno.</p>
      <p sl="es">I voli illegali della CIA, pur essendo una flagrante violazione della legalità, erano soltanto uno strumento di un crudele sistema totalmente illegale di detenzioni, interrogatori, torture e sparizioni. Non ci si può esimere dal fatto che le supposizioni, gli indizi e le prove sono più che sufficienti per formulare un giudizio politico che condanna senza mezzi termini l’enorme operazione montata dal governo Bush e appoggiata in maggiore o minore misura da alcuni responsabili europei.</p>
      <p sl="es">Cosa è più ipocrita, signor Presidente, di condannare in quest’Aula Guantánamo, chiederne la chiusura e poi inviare funzionari di polizia a interrogare i prigionieri? La lotta al terrorismo continuerà a essere una priorità dell’Unione europea e sarà necessaria la massima cooperazione con il nostro alleato nordamericano, però questo sarà possibile soltanto con una reciproca fiducia e nell’assoluto rispetto dello Stato di diritto.</p>
      <p sl="es">Da questo Parlamento oggi deve partire un messaggio nitido. L’Europa ha già imparato la lezione della tortura, delle detenzioni senza garanzie, delle persecuzioni e dei campi di concentramento. Sul dolore di questa esperienza abbiamo costruito le regole democratiche e del diritto internazionale e non le abbandoneremo nemmeno in nome della sicurezza mondiale. Signor Presidente, ciò che è in gioco oggi non è la credibilità del governo Bush, la cui strategia antiterrorista è fallita. E’ la nostra credibilità. E’ della nostra credibilità che stiamo parlando.</p>
    </intervention>
    <intervention id="3-051" speaker_id="28262" name="Henrik Lax" is_mep="True" mode="spoken">
      <p sl="sv">Signor Presidente, onorevoli colleghi, la commissione ha ricostruito molto bene l’attività che la CIA, con la collaborazione attiva o passiva degli Stati membri, ha svolto sul territorio dell’Unione europea. Sappiamo, per esempio, che lo stesso aereo ha compiuto 99 voli tra Francoforte e Ashkhabad, nel Turkmenistan totalitario. Anche Afghanistan, Azerbaijan, Egitto, Giordania e Libia sono state destinazioni importanti, e il Presidente Bush ha ammesso l’esistenza di prigioni segrete al di fuori dal territorio statunitense.</p>
      <p sl="sv">Negli Stati membri è in atto una sorta di esame di coscienza, che prevede indagini interne. Uno stato di cose che, un anno fa, era solo accennato, ora è passato prepotentemente in primo piano. E’ un progresso considerevole. Se non riusciamo a combattere adeguatamente il terrorismo con mezzi legali, non possiamo nemmeno costituire un esempio per gli altri. E’ importante. Dobbiamo garantire un migliore equilibrio tra la richiesta di sicurezza espressa dalla società e i diritti del singolo. Non possiamo vincere la lotta contro il terrorismo rinunciando a proteggere i diritti umani e creando così quello stato di cose voluto dai terroristi stessi.</p>
    </intervention>
    <intervention id="3-052" speaker_id="23730" name="Panayiotis Demetriou" is_mep="True" mode="spoken">
      <p sl="el">Signor Presidente, onorevoli colleghi, gli Stati Uniti d’America sono buoni amici dell’Europa, dell’Unione europea e di ogni singolo Stato membro.</p>
      <p sl="el">Questo grande paese è all’epicentro del terrorismo internazionale ed è assolutamente naturale che debba anche svolgere il ruolo principale nella lotta contro il terrorismo. Commette degli errori e le critiche che stiamo esprimendo riguardano proprio questi errori. Le critiche non significano che non sosteniamo l’impegno che sta mettendo in atto per combattere il terrorismo. E’ sbagliato credere che qualsiasi critica mossa nei confronti di certe azioni della CIA contenga un elemento di antiamericanismo. Sarebbe un grave errore se, per evitare il rischio di essere frainteso e per evitare che il suo atteggiamento sia scambiato per antiamericanismo, il Parlamento europeo chiudesse gli occhi di fronte alle violazioni dei diritti dell’uomo, alle violazioni del diritto internazionale e alle violazioni dei principi e dei valori per i quali questa Unione europea esiste.</p>
      <p sl="el">In ogni caso, quanto è stato riferito alla Commissione accade davvero. I fatti ci sono. Guantánamo esiste. Le consegne straordinarie ci sono. Le detenzioni illegali ci sono. Non sono queste forse violazioni dei diritti dell’uomo? Che cosa volete? Che l’Unione europea dica, “Dato che il fine giustifica i mezzi, accettiamo queste violazioni”? No, non dobbiamo renderci complici di questo comportamento.</p>
      <p sl="el">Alla fine dei conti, la relazione dell’onorevole Fava contiene conclusioni che si basano sui fatti. Ci sono tuttavia imprecisioni e conclusioni che non sostanziano rigorosamente questi fatti. Questo non significa in ogni caso che, a conti fatti, la relazione non situi il problema nel suo giusto contesto. Per questo propongo personalmente, soprattutto se l’onorevole Fava e gli altri accettano gli emendamenti fondamentali, di votare a favore della relazione.</p>
    </intervention>
    <intervention id="3-053" speaker_id="28306" name="Ana Maria Gomes" is_mep="True" mode="spoken">
      <p sl="pt">Desidero elogiare l’onorevole Fava per la sua relazione, che salva l’onore del Parlamento e la credibilità dell’Europa, mentre così tanti funzionari governativi e politici li mettono da parte, con il pretesto che non hanno visto niente, non sanno niente e non hanno fatto altro che aiutare gli alleati nella lotta contro il terrorismo.</p>
      <p sl="pt">La relazione descrive in maniera dettagliata la mancanza di controllo negli aeroporti europei, che ha consentito alla CIA di operare una flotta di aerei privati per il cosiddetto programma di “consegne straordinarie”. Dimostra che gli aerei militari americani sono stati anche utilizzati per il trasporto illegale di prigionieri, almeno a Guantánamo, e che questi aerei hanno fatto scalo in aeroporti e basi militari sul territorio europeo, le cui strutture sono state conseguentemente utilizzate come centri di detenzione temporanea dietro la maschera di operazioni come “Enduring Freedom ”.</p>
      <p sl="pt">Non solo i governi europei hanno autorizzato, consapevolmente o meno, tali trasporti, compromesso la sicurezza dei loro paesi e dell’Europa e danneggiato l’attività dei servizi incaricati di garantire tale sicurezza, ma hanno anche macchiato il buon nome delle istituzioni militari europee e le hanno rese obiettivamente complici per azione o omissione. La relazione dimostra inoltre che i governi europei, compreso il governo portoghese, hanno continuato ad autorizzare, o a non controllare, i voli per Guantánamo; hanno continuato, palesemente, la pratica delle detenzioni illegali, anche dopo la costituzione di questa commissione temporanea del Parlamento europeo; e hanno cercato di tenere i deputati nazionali ed europei all’oscuro di queste operazioni. In questo modo, non hanno collaborato alla lotta contro il terrorismo; metodi di questo tipo non ci consentiranno mai di consegnare alla giustizia i veri terroristi.</p>
      <a text="(Il Presidente interrompe l’oratore)"/>
    </intervention>
    <intervention id="3-054" speaker_id="28314" name="Anneli Jäätteenmäki" is_mep="True" mode="spoken">
      <p sl="fi">Signor Presidente, la relazione dimostra quanto sia fragile la base della democrazia e del rispetto dei diritti dell’uomo nei paesi dell’Unione europea. I paesi dell’Unione europea non possono lavarsi le mani di fronte alle azioni illegali condotte nell’ambito della lotta al terrore e limitarsi ad incolpare l’amministrazione Bush per gli eccessi e le violazioni dei diritti dell’uomo. Gli Stati Uniti d’America non potrebbero comportarsi in questo modo se molti altri paesi non approvassero le azioni illegali e le favorissero o non svolgessero addirittura un ruolo diretto per quanto riguarda i suoi aspetti globali. Gli Stati membri dell’Unione europea hanno rivestito un ruolo di primo piano in tutto questo. Non possono negare la loro responsabilità rispetto al loro territorio, al loro spazio aereo e alla sicurezza dei cittadini all’interno del loro territorio.</p>
      <p sl="fi">In breve, l’azione antiterroristica non potrà raggiungere il suo fine, se non rispetterà i diritti dell’uomo. Infine, vorrei dire che, durante la Seconda guerra mondiale, siamo stati accomunati da una stessa idea dei diritti dell’uomo sulle due sponde dell’Atlantico. Che fine ha fatto quest’idea? Esiste ancora una cosa del genere?</p>
    </intervention>
    <intervention id="3-055" speaker_id="28463" name="Frieda Brepoels" is_mep="True" mode="spoken">
      <p sl="nl">Signor Presidente, questa relazione è per ora l’ultima elaborata nel corso di un anno di attività molto intensa in seno alla commissione temporanea sulla CIA, e desidero ringraziare calorosamente sia l’onorevole Fava sia il nostro presidente, onorevole Coelho, per il loro impegno e, soprattutto, per la loro pazienza. Sappiamo che non tutti erano contenti dell’istituzione della commissione, perché in realtà non era una vera e propria commissione di inchiesta con poteri giudiziari e perché un’indagine su possibili violazioni dei diritti dell’uomo era stata avviata in seno al Consiglio d’Europa. Oggi, tuttavia, sia i suoi sostenitori che i suoi oppositori dovranno ammettere che questa commissione ha sicuramente svolto un lavoro utile. E’ certamente vero che non ci potevamo aspettare un onere della prova solido, e che non lo abbiamo sempre ottenuto, abbiamo invece ottenuto elementi fattuali. Molti resoconti di testimoni oculari e visite ufficiali hanno rivelato un sistema che ci consente di trarre una conclusione molto semplice: vari Stati membri dell’Unione europea erano perfettamente a conoscenza di pratiche illegali, mentre altri non sapevano che cosa accadesse all’interno dei loro territori. Ritengo che entrambe le conclusioni siano ugualmente penose. Quello che è emerso con chiarezza sono state le divergenze d’opinione tra Europa e Stati Uniti sul modo in cui dovrebbe essere realizzato un equilibrio tra la lotta contro il terrorismo e il rispetto dei diritti umani e fondamentali. Non è una coincidenza che questa discussione, così come le sue conclusioni, sia coerente con la discussione tra l’Unione europea e gli Stati Uniti in merito al trasferimento dei dati dei passeggeri e con le conclusioni relative al caso SWIFT. Vorrei a questo riguardo fare un’osservazione. Pur avendo esaminato gli stessi fatti e sentito le stesse dichiarazioni da parte dei testimoni oculari, le conclusioni sono tra loro spesso divergenti, e talvolta, la discussione si incentra troppo su motivi ideologici o interessi nazionali. Continuo a sperare che il Parlamento europeo sia unito nella votazione di questo pomeriggio e trasmetta un segnale chiaro, poiché non esiste un margine negoziale quando si tratta di protezione dei diritti umani e fondamentali.</p>
    </intervention>
    <intervention id="3-056" speaker_id="22097" name="Véronique De Keyser" is_mep="True" mode="spoken">
      <p sl="fr">Signor Presidente, appoggio la relazione, una relazione coraggiosa che condanna prassi che costituiscono un insulto ai diritti dell’uomo. Pochi sono i paesi europei che sono stati risparmiati. E il Belgio?</p>
      <p sl="fr">I voli della CIA hanno sorvolato il suo spazio aereo con detenuti a bordo? L’indagine belga è giunta a conclusioni negative, ma ha appurato che le autorità non avevano un mandato che le autorizzasse a controllare i passeggeri in transito. I dubbi sussisteranno quindi per sempre, come in altri paesi.</p>
      <p sl="fr">La commissione del senato belga ha descritto nei dettagli gli spiacevoli episodi che hanno inizialmente contraddistinto le sue indagini, e soprattutto le riserve espresse dai servizi segreti. La presidente del senato, Anne-Marie Lizin, non l’ha del resto nascosto, quando è venuta a testimoniare al Parlamento europeo.</p>
      <p sl="fr">Nel giugno 2006, le conclusioni dell’inchiesta sono state votate al senato e rese pubbliche. Tutto quello che si può pertanto dire del Belgio è che è un paese complicato, che fiamminghi e valloni farebbero meglio a cercare di andare d’accordo e che facciamo cose stupide alla televisione. Ma non che non è una grande democrazia che attribuisce un elevato valore alla trasparenza. Abbiamo fatto ordine a casa nostra e vorrei che la relazione almeno lo riconoscesse.</p>
    </intervention>
    <intervention id="3-057" speaker_id="37324" name="Adina-Ioana Vălean" is_mep="True" mode="spoken">
      <p sl="en">Signor Presidente, dal 2001 l’equilibrio tra la salvaguardia dei valori fondamentali e la necessità di sicurezza si è profondamente trasformato.</p>
      <p sl="en">Considero questa relazione un’opportunità offerta agli Stati membri perché facciano un esame di coscienza e riconoscano che la lotta contro il terrorismo ha spesso giustificato l’adozione di molte leggi intrusive. E’ ora urgente avviare una valutazione di tutta la legislazione antiterrorismo. E’ venuto il momento di garantire meccanismi di controllo giuridico e un rigoroso controllo parlamentare dei servizi di sicurezza in tutti gli Stati membri.</p>
      <p sl="en">In Romania, dove stiamo adottando una nuova normativa sui servizi segreti, sarà opportuno analizzare il pacchetto legislativo da questo specifico punto di vista. Si stanno creando nuovi organismi per la centralizzazione delle attività di intelligence al fine di assicurare un migliore coordinamento dei servizi segreti. Dobbiamo fare attenzione e sottoporre questi organismi centrali ad un accresciuto controllo parlamentare. Questa relazione è fondamentale poiché mette in rilievo la sempre maggiore diffusione del mantra “sicurezza a tutti i costi”. E’ nostro compito ora concentrarci sempre di più sui diritti civili e guadagnarci la fiducia dei nostri cittadini.</p>
    </intervention>
    <intervention id="3-058" speaker_id="28284" name="Barbara Kudrycka" is_mep="True" mode="spoken">
      <p sl="pl">Signor Presidente, tutto sembra suggerire che la relazione dell’onorevole Fava non sarà adottata all’unanimità. E questo può voler dire solo una cosa, ossia che la relazione contiene più congetture, commenti politici e opinioni che semplici fatti e conclusioni logiche che se ne possono trarre. Saremmo tutti disposti ad appoggiare la relazione se contenesse solo i fatti, perché nessuno può negare i fatti.</p>
      <p sl="pl">E’ evidente che le intenzioni politiche hanno avuto la meglio sulla verità, sui fatti e sul buon senso durante i lavori della commissione. La relazione contiene una frase secondo cui la Polonia e gli Stati Uniti avrebbero firmato un accordo segreto che sottrae le attività condotte dagli agenti stranieri sul territorio della Repubblica polacca alla giurisdizione degli organi giurisdizionali polacchi. A questo riguardo è stata citata una lettera del governo indirizzata alla nostra commissione. Il problema è che la lettera in questione conferma esattamente il contrario. Ci si chiede allora quale potrebbe essere l’ulteriore obiettivo che ispira coloro che hanno inserito tali dichiarazioni nella relazione e che le sostengono.</p>
      <p sl="pl">Il lavoro della nostra commissione ha anche prodotto alcune conclusioni molto importanti e assolutamente necessarie. Siamo con ogni probabilità tutti d’accordo sul fatto che la sicurezza è una necessità umana fondamentale. Conseguentemente, sono necessari servizi segreti efficienti e ben organizzati. Poiché si impegnano a proteggere la vita e la sicurezza dei loro cittadini contro le minacce, tra le quali il terrorismo, questi servizi non solo possono, ma devono anche cooperare in modo efficace con i servizi di altri Stati.</p>
      <p sl="pl">Le attività dei servizi segreti di uno Stato membro dell’Unione europea possono essere sottratte a qualsiasi tipo di controllo da parte del parlamento e dei tribunali nazionali? La risposta deve essere no. Non è possibile. Naturalmente c’è un certo margine di dibattito in merito alla portata e alla misura di tale controllo, ma se questi servizi non sono sottoposti ad alcun tipo di controllo, tendono a suddividersi in unità più piccole ed operare sulla base del principio secondo cui il fine giustifica i mezzi. E questo è particolarmente importante in paesi in cui il governo ha il monopolio dell’autorità e tende a utilizzare tali servizi per i propri fini, per realizzare scopi di cui è il solo a essere informato.</p>
    </intervention>
    <intervention id="3-059" speaker_id="4519" name="Claude Moraes" is_mep="True" mode="spoken">
      <p sl="en">Signor Presidente, a prescindere dalle difficoltà politiche di questa inchiesta, avevamo soprattutto il dovere, nei confronti dei cittadini europei, non solo di indagare sulle asserzioni relative a programmi di consegna straordinaria, ma anche di definire uno standard in materia di diritti dell’uomo nel nostro continente, non solo per le vittime di oggi, ma per qualsiasi vittima e comunità che in futuro dovesse essere oggetto di programmi di consegna straordinaria o violazioni dei diritti dell’uomo.</p>
      <p sl="en">Il relatore, il mio gruppo politico e tutti i deputati di questo Parlamento che davvero si preoccupano dei diritti dell’uomo si sono impegnati con grande serietà per presentare in plenaria una relazione concreta ed equilibrata. E’ importante presentare al Consiglio una relazione credibile. Tra breve avremo l’opportunità di esprimere il nostro voto su questa relazione, una relazione che, a mio parere, merita un ampio appoggio da parte di tutta l’Aula.</p>
    </intervention>
    <intervention id="3-060" speaker_id="2307" name="Hubert Pirker" is_mep="True" mode="spoken">
      <p sl="de">Signor Presidente, signor Presidente della Commissione, quando abbiamo istituito la commissione d’inchiesta, lo abbiamo fatto con l’intento di cercare nuovi dati, di stabilire i fatti, ben sapendo che sarebbe stato necessario adottare azioni adeguate nel caso in cui fossero state accertate violazioni dei diritti dell’uomo. La presente relazione, tuttavia, con i suoi 270 emendamenti, ora contiene solo in parte fatti e informazioni nuove, mentre presenta d’altra parte numerose supposizioni, asserzioni e – come anche in passato – insinuazioni. Sono certo che non fosse questa l’intenzione né del relatore, onorevole Fava, né di nessun altro. Dalla relazione si trae sostanzialmente l’impressione che siano gli Stati Uniti a trovarsi sul banco degli imputati, mentre coloro che effettivamente dovrebbero trovarvisi, i terroristi, non sono più il principale oggetto di attenzione. Se così è, allora si tratta di un totale errore politico.</p>
      <p sl="de">La relazione contiene però anche errori fattuali, che riguardano, per esempio, Europol. Si asserisce che Europol avrebbe cooperato con i servizi segreti statunitensi e si arriva fino ad affermare che alcuni funzionari dei servizi segreti americani avrebbero lavorato come ufficiali di collegamento presso Europol. Anche se il direttore di Europol, Ratzel, ha chiarito in una lettera come stanno le cose – ossia che Europol naturalmente non è un servizio segreto e che non può assolutamente esercitare una funzione di coordinamento dei servizi in Europa, e che naturalmente nessun ufficiale di collegamento di un servizio segreto americano ha mai lavorato presso Europol – la relazione continua a fornire una rappresentazione non corretta dei fatti. Questo danneggia la credibilità del Parlamento europeo e dobbiamo opporci con fermezza.</p>
      <p sl="de">Se vari punti che si basano unicamente su supposizioni ed insinuazioni vengono fatti passare per fatti e se non sono eliminati dalla relazione al momento del voto o se la relazione continua a proporre una falsa rappresentazione della realtà, essa non assolve il compito che dovrebbe assolvere. E allora dobbiamo chiederci se i 2 milioni di euro che sono stati necessari alla commissione d’inchiesta siano una spesa giustificabile.</p>
    </intervention>
    <intervention id="3-061" speaker_id="28129" name="Inger Segelström" is_mep="True" mode="spoken">
      <p sl="sv">Signor Presidente, Amnesty International ha parlato dei metodi della CIA in termini di torture su commissione. E si tratta proprio di questo. Reputiamo assolutamente inaccettabili le azioni compiute in termini di voli, rapimenti, sequestri di persona e deportazioni. Nel caso della Svezia, siamo coinvolti nell’espulsione dei due egiziani a seguito di una decisione governativa in materia di asilo e anche nei fatti dell’aeroporto Bromma al momento dell’espulsione. In quel caso, la CIA è andata oltre, violando le norme comuni che la Svezia ha sostenuto a livello nazionale, in seno all’Unione europea e alle Nazioni Unite.</p>
      <p sl="sv">Mi fa piacere che si sia convenuto che le garanzie diplomatiche non possono essere utilizzate come garanzie nel caso di deportazioni verso paesi terzi e che una potenza straniera non può prendere decisioni attuative, senza che ci sia una piena assunzione di responsabilità da parte della polizia nazionale, anche se il caso in questione comporta un sospetto di terrorismo. Inoltre, le vittime devono ottenere riparazione e risarcimento.</p>
      <p sl="sv">La cosa che mi preoccupa è l’eventualità che il gruppo del Partito popolare europeo (Democratici cristiani) e dei Democratici europei prenda le distanze dalla commissione sulla CIA e voti contro la relazione, in quanto è particolarmente importante per la Svezia che gli eurodeputati conservatori svedesi votino a favore della relazione e ci consentano in questo modo di concordare sul fatto che queste azioni non si debbono in alcun modo ripetere e che, sebbene il terrorismo debba essere combattuto, non si dovrebbe farlo violando i diritti umani.</p>
    </intervention>
    <intervention id="3-062" speaker_id="28348" name="Josef Zieleniec" is_mep="True" mode="spoken">
      <p sl="cs">Grazie, signor Presidente. Sette mesi fa avevo manifestato la speranza che la relazione finale della commissione temporanea sarebbe stata più equilibrata rispetto alla versione allora esistente. Oggi devo purtroppo dire che non è stato così.</p>
      <p sl="cs">Questa relazione, che trasmette un importante messaggio ai cittadini europei e ai nostri partner , confonde fatti e supposizioni, tratta in modo selettivo i risultati dell’indagine, valuta i singoli paesi sulla base della cooperazione instaurata o meno con la commissione stessa, piuttosto che sulla base di azioni effettivamente compiute, e pronuncia numerose accuse sostenute a malapena da qualche scarsa prova. Naturalmente, visti i poteri limitati della commissione temporanea, non è stato possibile comprovare la fondatezza di una serie di accuse.</p>
      <p sl="cs">Ma ancora più triste è il fatto che abbiamo rinunciato all’unica ambizione che in queste circostanze aveva una qualche probabilità di successo, ossia la proposta di un quadro atto a combattere efficacemente il terrorismo senza ledere i diritti umani, e a garantire, attraverso proposte praticabili, che gli errori del passato non si ripetessero.</p>
      <p sl="cs">Signor Presidente, garantire la sicurezza dei cittadini è il dovere fondamentale di qualsiasi governo. Quando l’esercito e i servizi segreti si trovano a dover affrontare circostanze eccezionali, talvolta si commette qualche errore. Ora sappiamo che, dall’11 settembre, questo è accaduto. E’ estremamente importante che questi eccessi siano condannati. Ritengo sia stato un grave errore da parte della commissione cercare deliberatamente di creare l’impressione che tali eccessi fossero endemici, piuttosto che casi isolati, nonostante non ci sia uno straccio di prova a conferma di tale punto di vista.</p>
      <p sl="cs">Alcuni eurodeputati hanno pronunciato accuse infondate, affermando che siamo in presenza di una relazione politica, e non di un documento giuridico. Vorrei, se mi è consentito, ricordare all’Aula che il nostro dovere – sia nei confronti dell’elettorato sia nei confronti di questa Istituzione – è quello di fornire informazioni in modo equilibrato e obiettivo.</p>
      <p sl="cs">Onorevoli colleghi, sono fermamente convinto che, se adottassimo la relazione che ci è stata presentata, indeboliremmo la fiducia nel Parlamento europeo. Grazie.</p>
    </intervention>
    <intervention id="3-063" speaker_id="33990" name="Adrian Severin" is_mep="True" mode="spoken">
      <p sl="en">Signor Presidente, il merito principale della relazione Fava è quello di mettere chiaramente in evidenza i nostri valori e le nostre debolezze. Il suo messaggio principale è che non dovremmo mai perseguire una maggiore sicurezza a spese dei diritti dell’uomo. Oltre tutto, non c’è contraddizione tra la difesa della sicurezza e la difesa dei diritti dell’uomo. Potremo anzi rafforzare la nostra sicurezza solo se rispetteremo i nostri valori fondamentali. I terroristi vogliono indebolire i nostri valori e farci rinunciare al nostro modo di vivere. Possiamo sconfiggerli proprio difendendo i nostri valori e rifiutandoci di abbandonarli.</p>
      <p sl="en">Non è stato possibile dimostrare, al di là di qualsiasi dubbio, che certe violazioni dei diritti umani si siano compiute in certi paesi e con la cooperazione di certi governi o di certi funzionari. E’ stato tuttavia appurato che atti inaccettabili avrebbero potuto essere compiuti senza una notifica da parte delle istituzioni nazionali interessate, senza scuotere la coscienza pubblica o senza alcuna resistenza da parte degli Stati membri dell’Unione europea, poiché apparentemente non hanno la capacità di opporsi. La relazione ci ha portato così alla conclusione che abbiamo bisogno di migliorare la cooperazione nel settore dell’intelligence , così come nel settore dell’azione diretta contro i terroristi, per acquisire più forza quando si tratta di fare fronte alle sfide in materia di sicurezza, senza per questo ridurre la nostra capacità di rispettare e promuovere i diritti dell’uomo.</p>
      <p sl="en">Occorre un migliore impegno educativo congiunto per assicurare maggiore rispetto dei diritti dell’uomo e incoraggiare i leader politici a ricercare un equilibrio più giusto tra valori e Realpolitik . Occorre più solidarietà politica tra gli Stati membri per ridurre la loro vulnerabilità alle pressioni di quei soggetti politici che credono nel potere della forza. Abbiamo bisogno di una politica estera e di sicurezza comune che ci consenta, allo stesso tempo, di scoraggiare i terroristi e promuovere i nostri valori nel mondo. Abbiamo bisogno di una democrazia transnazionale in grado di stabilire un equilibrio tra servizi di sicurezza efficienti e una supervisione popolare sulle loro attività. Per riassumere, abbiamo bisogno di più Europa.</p>
    </intervention>
    <intervention id="3-064" speaker_id="1289" name="Proinsias De Rossa" is_mep="True" mode="spoken">
      <p sl="en">Signor Presidente, desidero ringraziare l’onorevole Fava per l’eccellente relazione e per la sua diligente ricerca di equilibrio ed equità. Tutti e 785 noi deputati abbiamo una responsabilità, quella di dimostrare che gli impegni che abbiamo iscritto nel nostro Trattato in materia di diritti dell’uomo non sono solo retorica.</p>
      <p sl="en">Abbiamo appurato che le autorità di alcuni Stati membri, tra i quali purtroppo figura anche l’Irlanda, hanno agito in collusione, partecipando così alla violazione dei diritti umani. Se non grideremo ad alta voce “basta”, i nostri cittadini avranno l’impressione di essere rimasti soli e questo sarebbe disastroso per la coesione e persino per il futuro delle nostre democrazie.</p>
      <p sl="en">Non stiamo parlando della storia, e non ci mancano nemmeno le prove. Abbiamo sentito dire senza esitazione dal Presidente Bush che continuerà con le consegne straordinarie e con i centri di detenzione segreti. Gli Stati membri, la Commissione e il Consiglio hanno l’obbligo di tenere conto delle nostre oltre cento raccomandazioni che chiedono di avere tutta la verità, di impedire le violazioni dei diritti umani e la tortura e di fare in modo che i nostri servizi di intelligence siano tenuti a rendere conto ai nostri parlamenti. Per riuscire a contrastare il terrorismo, dobbiamo difendere i nostri valori democratici e umanitari, e non abbandonarli perché troppo costosi o scomodi. Altrimenti consegneremo la vittoria a coloro che vogliono distruggere quegli stessi valori.</p>
      <p sl="en">Infine, vorrei esortare i deputati a respingere in particolare l’emendamento n. 39 del gruppo UEN, che propone un’ipotesi fittizia, e stando al quale il problema deriverebbe dal fatto che la Convenzione di Chicago è ormai superata. Il problema è invece l’incapacità degli Stati membri di applicare effettivamente la Convenzione di Chicago.</p>
    </intervention>
    <intervention id="3-065" speaker_id="23707" name="Libor Rouček" is_mep="True" mode="spoken">
      <p sl="cs">Onorevoli colleghi, desidero, se mi è consentito, concentrarmi su un’argomentazione che abbiamo sentito esporre dall’ala destra del Parlamento, secondo cui la relazione dell’onorevole Fava sarebbe una sorta di bastone con cui la sinistra europea picchierebbe gli Stati Uniti d’America.</p>
      <p sl="cs">Io non condivido assolutamente questa opinione. I sistemi sociali e politici dei paesi europei e degli Stati Uniti si fondano su una serie di valori condivisi, tra cui figurano i diritti umani e civili fondamentali, la democrazia e lo Stato di diritto. Questi valori democratici comprendono i controlli e gli equilibri imposti dai parlamenti e da altri organismi sull’esercizio del potere. Il Parlamento europeo esercita questo ruolo nell’ambito della sua autorità.</p>
      <p sl="cs">La lotta contro il terrorismo costituisce una delle principali sfide dei nostri tempi. Possiamo vincere questo male solo se lavoriamo insieme, sia in Europa sia negli Stati Uniti, e se naturalmente possiamo avvalerci della cooperazione dei servizi di intelligence . Questa lotta deve essere portata avanti nel rispetto dei nostri comuni principi e valori democratici transatlantici. Altrimenti, i terroristi raggiungeranno i loro scopi. Il successo per loro significa distruggere il nostro modo di vivere democratico, sia in Europa sia negli Stati Uniti.</p>
    </intervention>
    <intervention id="3-066" speaker_id="23868" name="Monika Beňová" is_mep="True" mode="spoken">
      <p sl="sk">I singoli interventi hanno già fornito molte informazioni importanti. Un duro colpo, sia morale che etico, è stato inflitto alla politica europea in materia di protezione dei diritti e delle libertà dell’uomo, dall’indisponibilità dei più autorevoli rappresentanti degli Stati interessati e del Consiglio a fornire alla nostra commissione le informazioni utili. Su questi autorevoli rappresentanti grava ora la responsabilità collettiva di un inganno senza precedenti che va a indebolire la fiducia pubblica, nonché la credibilità politica e morale dell’Unione.</p>
      <p sl="sk">Il fatto sorprendente, alla luce dei fatti pubblicati, è la posizione di Javier Solana che, in questa vicenda di primaria importanza, ha nascosto la testa nella sabbia politica dei propri interessi e delle proprie ambizioni, adottando un approccio “non vedo, non sento, non parlo”. Javier Solana, in qualità di nostro massimo rappresentante per la politica estera, non è evidentemente stato all’altezza delle aspettative che avevamo riposto in lui. Il 2 maggio 2006 ha affermato, nell’intervento indirizzato alla commissione, di non essere al corrente di nulla e di non essere in possesso di informazioni che potessero essere utili a chiarire le circostanze di questo caso senza precedenti. E’ pertanto giustificato chiedersi: chi ha sbagliato? Javier Solana in prima persona? La sua amministrazione? O un sistema che facilita l’occultamento delle violazioni dei diritti dell’uomo? Qualsiasi sia la risposta, in questo caso specifico, l’Alto rappresentante Solana dovrebbe assumersi la responsabilità definitiva.</p>
    </intervention>
    <intervention id="3-067" speaker_id="23806" name="Gyula Hegyi" is_mep="True" mode="spoken">
      <p sl="hu">L’Ungheria e il governo ungherese possono andare fieri di non essere stati coinvolti nelle attività illegali della CIA in Europa. Tra gli Stati che hanno collaborato, troviamo sia “vecchi” che “nuovi” Stati membri, ma fortunatamente la maggioranza dei nuovi Stati membri non ha preso parte a queste azioni vergognose, un ulteriore elemento a sostegno del fatto che tale distinzione ha sempre meno senso in termini politici.</p>
      <p sl="hu">La lotta contro il terrorismo è per noi un ideale comune e una nostra responsabilità comune. E stiamo lottando contro il terrorismo proprio per difendere la nostra società democratica, le leggi e le consuetudini dello Stato di diritto. Se vi rinunciamo, ci troveremo su un terreno morale malsicuro e pericoloso.</p>
      <p sl="hu">Gli Stati Uniti d’America sono un alleato importante, ma, così come siamo tenuti a rispettare appieno le leggi locali sul territorio americano, dobbiamo aspettarci che le autorità americane in Europa facciano altrettanto.</p>
      <p sl="hu">Accolgo con favore la relazione della commissione temporanea sul presunto uso dei paesi europei da parte della CIA per il trasporto e la detenzione illegali di prigionieri, e mi fa particolarmente piacere che anche Amnesty International sostenga la relazione. Negli ultimi giorni del comunismo, sono stato tra i fondatori della sezione ungherese di Amnesty International e da allora ho sempre seguito con grande interesse le sue attività. Sono lieto che anche su questo problema siamo d’accordo.</p>
    </intervention>
    <intervention id="3-068" speaker_id="2002" name="José Ignacio Salafranca Sánchez-Neyra" is_mep="True" mode="spoken">
      <p sl="es">Signor Presidente, desidero intervenire per reagire ad alcuni commenti personali, conformemente all’articolo 145 del Regolamento. Mi dispiace che l’onorevole Alvaro non sia qui, visto che ha fatto riferimento a me.</p>
      <p sl="es">Volevo dire semplicemente tre cose. Primo, signor Presidente, ho sempre l’umiltà di essere disposto ad imparare, ma non sono sempre disposto a sentirmi dare lezioni.</p>
      <p sl="es">Secondo, signor Presidente, credo sinceramente che uno dei modi peggiori per defraudare la conoscenza sia cercare di fare passare un parere personale per un fatto, fare passare quello che è un giudizio personale come verità assoluta.</p>
      <p sl="es">Terzo, signor Presidente, un vero liberale non è dogmatico e rispetta le opinioni degli altri e, in un dibattito, è nella stessa misura legittimo essere favorevoli, contrari o astenersi.</p>
    </intervention>
    <intervention id="3-069" speaker_id="photo_generic" name="Günter Gloser" is_mep="True" mode="spoken">
      <p sl="de">Presidente in carica del Consiglio . – Signor Presidente, onorevoli deputati, in questo dibattito, avete espresso il vostro parere su molte delle conclusioni contenute nella relazione della commissione temporanea sul trasporto e la detenzione illegali di prigionieri. I vostri contributi sono stati estremamente diversi gli uni rispetto agli altri, e tuttavia, nonostante tale diversità, mi è stata confermata l’impressione che già avevo, ossia che la stragrande maggioranza del Parlamento europeo appoggia la posizione fondamentale secondo cui, mentre da una parte la guerra al terrore è necessaria e legittima, il fine non giustifica comunque i mezzi, o – in altri termini – che i mezzi utilizzati devono essere leciti, se vogliamo vincere questa guerra.</p>
      <p sl="de">L’ultimo intervento era ancora una volta indirizzato al Consiglio e lo esortava ad agire, ma, come ho detto a nome del Consiglio, all’inizio del dibattito, il Consiglio stesso non ha alcun potere in questa sfera, e devo respingere le accuse rivolte in uno degli ultimi interventi all’Alto rappresentante Solana, perché, in questa vicenda, egli ha prestato tutta la cooperazione che era in grado di offrire.</p>
      <p sl="de">Tuttavia, dal dibattito è emerso un altro aspetto, ossia che sono state avviate numerose iniziative negli Stati membri, in primo luogo da parte dei parlamenti. Queste indagini sono in linea con le richieste avanzate nella relazione. Mentre reputo giusto e opportuno avviare tali indagini per gettare luce su quanto accaduto, trovo deplorevole che in vari punti della relazione le ipotesi vengano fatte passare per fatti.</p>
      <p sl="de">Per rispondere al riferimento dell’onorevole Kaufmann ai casi che riguardano la Germania, devo dire – senza alcuna intenzione di anticipare la relazione intermedia del Bundestag – che le indagini hanno rivelato che da parte delle autorità tedesche non c’è stato alcun illecito; in particolare non è emersa alcuna prova a sostegno delle frequenti asserzioni secondo cui i funzionari tedeschi sarebbero stati al corrente dell’arresto e della consegna straordinaria di Khaled El-Masri.</p>
      <p sl="de">La commissione di inchiesta sta anche studiando il caso di Murat Kurnaz, ed è emerso che il governo degli Stati Uniti, nel 2002, non aveva avanzato l’offerta di liberare Kurnaz, così come ipotizzato dalla relazione. La commissione continuerà tuttavia a studiare il caso.</p>
      <p sl="de">Per rispondere ai vari riferimenti agli articoli 6 e 7 del Trattato sull’Unione europea, vorrei dire che forse la considererete un’argomentazione formale, ma il Consiglio non è autorizzato ad avviare azioni di questo tipo.</p>
      <p sl="de">Il Commissario Frattini ha anche citato il ruolo dei servizi segreti, e in Aula abbiamo anche sentito interventi in cui è stata sottolineata l’importanza del loro lavoro, sebbene sia necessario ricordare che è fondamentale stabilire su quali basi tale lavoro debba fondarsi. Anche questo, però, è un compito che spetta in prima istanza agli Stati e sono, in ultima analisi, i parlamenti a dover definire i requisiti che i servizi segreti devono rispettare.</p>
      <p sl="de">Alcuni interventi hanno anche accennato alle relazioni transatlantiche. Occorre dire, in termini generali, che, nella lotta contro il terrorismo, le misure di sicurezza interna che sono applicabili diffusamente e non limitate ad un solo Stato membro dell’Unione europea possono essere intraprese solo in stretta cooperazione con gli Stati Uniti, e tale cooperazione deve essere sviluppata.</p>
      <p sl="de">Nell’ambito di questa cooperazione transatlantica è altresì importante chiarire che la guerra al terrorismo internazionale deve essere condotta sulla base dei valori comuni sui quali l’Unione europea e gli Stati Uniti concordano.</p>
    </intervention>
    <intervention id="3-070" speaker_id="photo_generic" name="Franco Frattini" is_mep="True" mode="spoken">
      <p sl="it">Vicepresidente della Commissione . – Signor Presidente, onorevoli deputati, ringrazio anch’io tutti gli intervenuti e anche coloro che hanno voluto riconoscere il contributo che la Commissione europea ed io personalmente abbiamo apportato ai lavori della commissione d’inchiesta di questo Parlamento.</p>
      <p sl="it">Credo che il principio su cui tutti possiamo trovarci d’accordo è che sicurezza e libertà fondamentali non possano essere poste l’una contro le altre. Non vi è contraddizione tra diritto alla sicurezza dei cittadini e rispetto preciso, puntuale dei diritti fondamentali delle persone. Noi sappiamo altresì, per quanto riguarda la lotta al terrorismo, che anche una sola violazione, una soltanto, commessa durante le indagini, una volta scoperta, impone poi ai tribunali di punirne i responsabili di questa violazione, di rifiutare quella prova e, quindi, permette ai terroristi di rafforzare la loro propaganda contro di noi. Questo è un triplo danno nella lotta al terrorismo.</p>
      <p sl="it">Ecco perché – anche per una ragione interna alla nostra strategia di lotta al terrorismo – vanno rispettate le regole durante le indagini: infatti, in caso di violazione di tali regole, ne risulta violato anche il diritto, un fatto di per sé già grave, e soprattutto non si giunge alla condanna dei terroristi. Mi permetto di dire che nel mondo sono state troppo poche le condanne definitive dei terroristi imputati di reati gravissimi, rispetto alle indagini avviate.</p>
      <p sl="it">Io spero, onorevoli deputati, che il valore aggiunto di questa inchiesta parlamentare possa essere chiaro anche ai deputati che oggi hanno espresso dei dubbi. In primo luogo, un valore aggiunto se, come mi auguro e come molti di voi hanno detto, ci asterremo dall’affermare che la relazione è una condanna degli Stati Uniti d’America e dichiareremo invece di voler accertare la verità senza esprimere giudizi di condanna generalizzati e senza emanare sentenze, che sono di competenza dei tribunali. Inoltre, credo che anche i colleghi che hanno espresso dubbi nei loro interventi potranno condividere l’importanza di questa relazione purché sottolineiamo un fatto: qui non si emanano decisioni su fatti per i quali mancano a tutt’oggi le prove, che dovranno essere accertate dalle indagini nazionali.</p>
      <p sl="it">Colgo inoltre questa mia dichiarazione per respingere con assoluto sdegno le accuse, prive di ogni elemento di prova, rivolte al Presidente Barroso, per fortuna da un solo deputato di questo Parlamento, l’on. Catania: ritengo si tratti di accuse indegne, prive di ogni fondamento, che mi sento in dovere di respingere fermamente.</p>
      <p sl="it">Il valore aggiunto dell’inchiesta, culminata nella relazione dell’on. Fava, è quello di inviare, anzitutto ai terroristi, un messaggio di unità e di fermezza di questo Parlamento. Credo che tale messaggio debba indicare senza ombra di dubbio che la forza della legge e del rispetto dei diritti fondamentali ci permetterà di colpire con più forza il terrorismo, non con meno forza. Il messaggio politico ai terroristi deve essere quindi il seguente: non è il caso di rallegrarsi di questa relazione, perché le istituzioni, seguendo le leggi e punendo la violazione delle stesse, saranno più forti e non più deboli, proprio perché i terroristi violano le leggi, che noi dobbiamo invece rispettare.</p>
      <p sl="it">Ecco perché io continuo ad augurarmi che il Parlamento europeo si esprima con un’ampia maggioranza, affinché incoraggi gli Stati membri, adempiendo a un dovere istituzionale e morale, ad accertare tutta la verità e a cambiare le regole per il futuro, a cominciare da quelle che disciplinano i servizi segreti.</p>
      <p sl="it">In conclusione, onorevoli deputati, occorre una maggiore collaborazione euroatlantica, una maggiore collaborazione con gli Stati Uniti, in nome del duplice principio di sicurezza e rispetto dei diritti individuali. Credo sia questa la lezione politica che possiamo trarre dall’odierna discussione.</p>
      <a text="(Applausi)"/>
    </intervention>
    <intervention id="3-071" speaker_id="1405" is_mep="True" mode="spoken" role="Presidente">
      <p sl="unknown">Grazie, signor Commissario.</p>
      <p sl="unknown">Desidero ringraziare i colleghi per aver contribuito al rispetto dei tempi.</p>
      <p sl="unknown">Signor Presidente in carica del Consiglio, apprezziamo in particolar modo la presenza del Consiglio in Aula oggi.</p>
      <p sl="unknown">La discussione è chiusa.</p>
      <p sl="unknown">La votazione si svolgerà alle 11.30.</p>
      <p sl="unknown">Dichiarazioni scritte (articolo 142 del Regolamento)</p>
    </intervention>
    <intervention id="3-072" speaker_id="31123" name="Pedro Guerreiro" is_mep="True" mode="written">
      <p sl="pt">Che cosa ci dice la relazione della commissione temporanea?</p>
      <p sl="pt">che è in corso un programma di rapimenti di “sospetti” (un fatto confermato da George W. Bush), che, senza alcun capo di accusa e senza alcuna garanzia di rispetto del diritto più fondamentale, quello alla difesa, sono poi incarcerati in centri di detenzione illegali e brutalmente torturati;</p>
      <p sl="pt">che gli Stati membri erano al corrente di questo “programma” nell’ambito delle relazioni Unione europea-NATO (autorevoli membri dell’amministrazione statunitense hanno fatto affermazioni di questa natura che non sono ancora state confutate), ma non hanno esercitato alcun controllo sul loro spazio aereo e sui loro aeroporti, come invece sono tenuti a fare;</p>
      <p sl="pt">che l’allarmante mancanza di risposte decise da parte degli organismi che dovrebbero essere i primi a prendere l’iniziativa di chiarire la situazione non fa che rafforzare la validità di queste asserzioni già abbastanza ben documentate;</p>
      <p sl="pt">che devono essere condotte indagini approfondite, attraverso commissioni di inchiesta istituite nei parlamenti nazionali.</p>
      <p sl="pt">Tali conclusioni giustificano la posizione del partito comunista portoghese (PCP) che da tempo condanna questi atti criminali perpetrati dall’amministrazione statunitense in violazione del diritto internazionale e dei diritti umani più fondamentali.</p>
      <p sl="pt">Il PCP ha presentato un’iniziativa relativa all’istituzione di una commissione d’inchiesta nel parlamento portoghese per avere chiarimenti, per appurare le responsabilità e per evitare che queste atrocità abbiano a ripetersi. Questa iniziativa è stata respinta dai socialisti, dai socialdemocratici e dal partito popolare portoghesi.</p>
    </intervention>
    <intervention id="3-073" speaker_id="23807" name="Magda Kósáné Kovács" is_mep="True" mode="written">
      <p sl="hu">Le attività della commissione temporanea sul presunto uso dei paesi europei da parte della CIA per il trasporto e la detenzione illegali di prigionieri ha in primo luogo una funzione morale. Infatti è stato ora dimostrato che ci sono esigenze morali che non possono essere ignorate.</p>
      <p sl="hu">Nella lotta contro il terrorismo, non possono essere utilizzati strumenti illegali, perché in questo modo si produrrebbe l’effetto contrario rispetto a quello desiderato, e in ogni caso il tutto verrebbe scoperto. Il lavoro della commissione può forse avere conseguenze anche sul futuro del centro di detenzione di Guantánamo.</p>
      <p sl="hu">In passato anche il Consiglio d’Europa aveva preparato una relazione sui voli CIA. Tale relazione contiene numerosi casi concreti, mentre il Parlamento europeo da parte sua non si è nemmeno proposto di redigere una propria lista dei molti casi concreti – spesso strazianti – esaminati durante le audizioni. L’obiettivo della commissione era di trarre degli insegnamenti per l’applicazione a livello europeo di diritti e principi generali, universalmente riconosciuti, e concentrarsi su quanto resta da fare. Gli Stati membri dovrebbero esaminare da un punto di vista giuridico la loro legislazione in materia di antiterrorismo e di traffico aereo.</p>
      <p sl="hu">Sebbene il Parlamento europeo non abbia formalmente alcuna influenza sulle decisioni degli Stati membri, spero che il risultato del voto parlamentare finale possa avere un effetto sugli Stati membri e sulle varie istituzioni e che a lungo termine possa addirittura influenzare il comportamento americano. Dobbiamo riconoscere l’importanza della lotta contro il terrorismo e i successi realizzati in questa sfera dagli Stati Uniti. L’azione contro il terrorismo non può tuttavia autorizzare nessuno ad esimersi dall’obbligo di rispettare i diritti umani.</p>
    </intervention>
    <intervention id="3-074" speaker_id="1318" name="James Nicholson" is_mep="True" mode="written">
      <p sl="en">Per quanto le motivazioni all’origine di questa relazione siano probabilmente benintenzionate, temo che il suo unico risultato sarà quello di danneggiare le relazioni tra Unione europea e Stati Uniti. Chi tra di noi ha avuto il privilegio di fare parte della nostra delegazione per le relazioni con gli Stati Uniti lavora da anni per cercare di instaurare buone relazioni. Sarebbe un peccato se una relazione come questa – che probabilmente sarà oggetto di grande attenzione da parte della stampa ma che, va detto, non è ricca di sostanza – dovesse compromettere tutto quel lavoro. Sebbene non sia una relazione legislativa, abbiamo comunque la responsabilità di adottare un approccio legislativo inoppugnabile. Affermare che ci possono essere state basi segrete o che certi nomi coincidono con quelli pubblicati dai mezzi di informazione non è un atteggiamento conforme a tale approccio legislativo. Quando decidiamo di esplorare un tema di interesse pubblico come questo, abbiamo la responsabilità di garantire che si contribuisca a stabilire la verità, anziché cadere nella trappola di alimentare le supposizioni.</p>
    </intervention>
  </section>
  <section id="creitem3" title="3. Turno di votazioni">
    <intervention id="3-077" speaker_id="1838" is_mep="True" mode="spoken" role="Presidente">
      <p sl="unknown">L’ordine del giorno reca le Votazioni.</p>
      <a text="(Per i dettagli dei risultati delle votazioni, cfr Processo verbale)"/>
      <p sl="unknown">Prima di iniziare le votazioni, vi fornirò alcuni elementi informativi importanti, in particolare per quanto riguarda la votazione sulla relazione Fava.</p>
      <p sl="unknown">Come sapete, la relazione Fava, di cui abbiamo discusso lunedì sera, è una relazione rispetto alla quale ci sono molti emendamenti. Sono abituato a presiedere le votazioni, ma non ho mai visto un fascicolo così voluminoso per una sola relazione. Forse riusciremo tuttavia ad accelerare un po’ le cose.</p>
      <p sl="unknown">Tutto questo non ha nulla a che vedere con l’intervento di una qualche potenza straniera; il gruppo “Unione per l’Europa delle nazioni” propone semplicemente di procedere ad alcune votazioni in blocco che ci permetteranno di risparmiare almeno mezzora. Il problema è che questa proposta è arrivata molto tardi nel corso della giornata e non è stato possibile modificare di conseguenza le liste di voto. Pertanto, se accettate di procedere con alcune votazioni in blocco, dovrete fare molta attenzione alle liste di voto. La struttura della lista non è cambiata, seguiremo lo stesso ordine, ma procederemo un po’ più rapidamente.</p>
      <p sl="unknown">Vorrei sapere se l’Aula è d’accordo con questa proposta che ci permetterà di risparmiare un po’ di tempo.</p>
      <a text="(Applausi)"/>
      <p sl="unknown">Onorevole Pirilli, credo che sarà lei a presentare questa proposta a nome del gruppo UEN.</p>
    </intervention>
    <intervention id="3-078" speaker_id="29073" name="Umberto Pirilli" is_mep="True" mode="spoken">
      <p sl="it">a nome del gruppo UEN. – Signor Presidente, onorevoli colleghi, faccio questa proposta a nome del gruppo e a mente dell’articolo 155, paragrafo 6, del regolamento: chiedo di votare in blocco 122 emendamenti tra di loro complementari per semplificare la procedura. Del resto, tali emendamenti sono funzionali rispetto a quelli che chiedo di votare singolarmente. Ciascuno di essi infatti ha una sua precipua valenza: dalla violazione del segreto di Stato, alla sicurezza dei cittadini e degli Stati europei, al falso rapimento di Abu Omar, spia della CIA, prelevato per essere sottratto a sicura morte e non deportato a Guantánamo, ma restituito al proprio paese dove è opportunamente protetto, vive e rilascia interviste.</p>
      <p sl="it">Gli emendamenti quindi da sottoporre singolarmente al voto sono i seguenti: 71, 73, 113, 114, 115, 121, 122, 124, 210, 212, 213, 214 e 216. Le chiedo inoltre di effettuare una votazione individuale, emendamento per emendamento, dal 38 al 69 e dal 245 al 256. Tutti gli altri 122 emendamenti possono essere votati in blocco.</p>
    </intervention>
    <intervention id="3-079" speaker_id="4278" name="Ewa Klamt" is_mep="True" mode="spoken">
      <p sl="de">Signor Presidente, anche se mi piacerebbe che la votazione procedesse più rapidamente, devo segnalare che il gruppo del Partito popolare europeo (Democratici cristiani) e dei Democratici europei ha presentato al Tabling Office un elenco delle votazioni che intendiamo separare, e questo elenco – che è stato anche appoggiato dal gruppo “Unione per l’Europa delle nazioni” – dev’essere seguito nella votazione. Tutto il resto può essere votato in blocco. Possiamo accettare che si proceda in questo modo, ma, in caso contrario, dovremo votare individualmente, punto per punto, su tutto.</p>
    </intervention>
    <intervention id="3-080" speaker_id="1838" is_mep="True" mode="spoken" role="Presidente">
      <p sl="unknown">Posso confermare che la richiesta del gruppo del Partito popolare europeo (Democratici cristiani) e dei Democratici europei è stata trasmessa e che effettivamente procederemo a votazioni in blocco, tranne che per le votazioni per parti separate che avete richiesto e di cui si è tenuto conto negli annunci che ho appena fatto.</p>
      <p sl="unknown">Onorevole Guardans Cambó, le concedo di intervenire unicamente sulla procedura.</p>
    </intervention>
    <intervention id="3-081" speaker_id="28411" name="Ignasi Guardans Cambó" is_mep="True" mode="spoken">
      <p sl="fr">Per quanto concerne la procedura, non posso accettare l’idea che si voti in blocco per certi emendamenti senza averne ricevuto preventivamente la lista in forma scritta e senza un’interruzione per poterla studiare.</p>
      <p sl="fr">Perciò mi dispiace, ma ci sono dei blocchi nei quali intendiamo accogliere alcune cose e respingerne altre. Ogni frase di questa relazione conta, signor Presidente.</p>
      <p sl="fr">Se fossimo stati messi al corrente di questa proposta prima, avremmo potuto accettarla. Ma abbiamo una lista di votazioni calibrata al centimetro e non vogliamo rischiare un voto errato da parte del nostro gruppo all’unico scopo di risparmiare cinque o dieci minuti. Mi dispiace.</p>
    </intervention>
    <intervention id="3-082" speaker_id="1838" is_mep="True" mode="spoken" role="Presidente">
      <p sl="unknown">L’osservazione del nostro collega è assolutamente valida. Per questo sarà l’Aula a decidere.</p>
      <p sl="unknown">Sottoporrò pertanto al voto una prima possibilità: accettare la proposta del gruppo “Unione per l’Europa delle nazioni”, che ci consentirà di votare in blocco in alcuni casi, pur mantenendo le votazioni per parti separate richieste da alcuni gruppi.</p>
      <a text="(L’Assemblea manifesta il suo assenso alla proposta)"/>
      <p sl="unknown">Vi segnalo inoltre che ci sarà un’interruzione verso mezzogiorno, per ricevere un ospite prestigioso, il Presidente della Repubblica italiana. Vista la corposità del fascicolo, probabilmente interromperemo i lavori durante la votazione sulla relazione Fava. Vi prego sin d’ora di voler scusare i servizi di seduta, ma non abbiamo altre possibilità.</p>
    </intervention>
    <intervention id="3-083" speaker_id="1073" name="Cristiana Muscardini" is_mep="True" mode="spoken">
      <p sl="it">Signor Presidente, per non interrompere la votazione sulla relazione Fava, che come sappiamo sarà una votazione complessa, vorrei chiedere se fosse possibile, con il consenso dell’Aula, invertire l’ordine dei lavori e votare quindi prima sulle relazioni più semplici e più brevi e procedere alla votazione sulla relazione Fava successivamente all’intervento del Presidente Napolitano.</p>
    </intervention>
    <intervention id="3-084" speaker_id="1838" is_mep="True" mode="spoken" role="Presidente">
      <p sl="unknown">E’ evidente, onorevole Muscardini, che se non iniziamo con la relazione Fava, non la concluderemo oggi, il che implicherebbe che dovremmo interrompere la votazione sulla relazione Fava per terminarla poi il giorno successivo, cosa che, a mio avviso, sarebbe ancora più disastrosa. Credo che capirà perché non posso accettare la sua richiesta.</p>
      <p sl="unknown">Cerchiamo di procedere “allegro vivace, ma non troppo”.</p>
    </intervention>
  </section>
  <section id="creitem4" title="3.1. Presunto utilizzo di paesi europei da parte della CIA per il trasporto e la detenzione illegale di persone (votazione)">
    <intervention id="3-451" speaker_id="4469" name="Giovanni Claudio Fava" is_mep="True" mode="spoken" role="relatore">
      <p sl="it">Signor Presidente, solo per avvertire i servizi che per un’incoerenza con la relazione votata in commissione, i punti 114, 127 e 128 vanno resi coerenti con il resto dei paragrafi equivalenti. Per questo, se l’emendamento 228 sarà adottato, si dovranno intendere adottati anche gli emendamenti 234 e 235.</p>
    </intervention>
    <intervention id="3-087" speaker_id="28411" name="Ignasi Guardans Cambó" is_mep="True" mode="spoken">
      <p sl="fr">Capisco che l’Assemblea abbia deciso di votare su tutto il pacchetto di emendamenti, ma qualcuno può spiegarmi che cosa deve fare il mio gruppo, in caso di voto in blocco, per appoggiare certi emendamenti e non altri, o respingerli? Che cosa dobbiamo fare in un caso simile, signor Presidente? Perché, nella fattispecie, noi intendiamo sostenere certi emendamenti e votare contro altri. Che cosa propone, signor Presidente?</p>
    </intervention>
    <intervention id="3-088" speaker_id="1838" is_mep="True" mode="spoken" role="Presidente">
      <p sl="unknown">Ecco perché i gruppi sono stati invitati a presentare a tempo debito le richieste di votazione per parti separate, come ha fatto in particolare il gruppo del Partito popolare europeo (Democratici cristiani) e dei Democratici europei. Gli emendamenti che ponevano più problemi e sui quali i gruppi desideravano esprimersi in modo più particolareggiato saranno ritirati dalle votazioni in blocco e vi saranno sottoposti un po’ più tardi.</p>
      <p sl="unknown">Se il suo gruppo non ha presentato richieste di votazione per parti separate su certi pacchetti di emendamenti, vuol dire che, in teoria, non pongono problemi. Non intendo riaprire la discussione in merito.</p>
      <a text="(L’onorevole Guardans Cambó insiste)"/>
      <p sl="unknown">Tutti hanno capito la sua posizione e spero di averle dato la spiegazione tecnica più neutra possibile. Non ha la parola, onorevole Guardans, è già intervenuto due volte.</p>
      <a text="(L’onorevole Guardans Cambó continua ad insistere)"/>
      <p sl="unknown">Se vuole chiedere una votazione per parti separate supplementare, mi precisi quale e la inserirò.</p>
    </intervention>
    <intervention id="3-452" speaker_id="28411" name="Ignasi Guardans Cambó" is_mep="True" mode="spoken">
      <p sl="fr">Chiedo una votazione per parti separate sull’emendamento n. 38.</p>
    </intervention>
    <intervention id="3-090" speaker_id="4469" name="Giovanni Claudio Fava" is_mep="True" mode="spoken" role="relatore">
      <p sl="it">Signor Presidente, l’emendamento orale è inteso a sostituire un singolare con un plurale: il termine “documento”, che riguarda la cooperazione italiana, diverrebbe “documenti” e tutti gli altri termini del paragrafo verrebbero concordati al plurale.</p>
    </intervention>
    <intervention id="3-453" speaker_id="28979" name="Giusto Catania" is_mep="True" mode="spoken">
      <p sl="it">Signor Presidente, vorrei soltanto dire che, a seguito dell’approvazione di questo emendamento orale, il nostro gruppo ritira l’emendamento 261.</p>
    </intervention>
    <intervention id="3-455" speaker_id="28411" name="Ignasi Guardans Cambó" is_mep="True" mode="spoken">
      <p sl="fr">Signor Presidente, credo sia nell’interesse di tutti che i gruppi votino quello che hanno deciso di votare. Il fatto che gli emendamenti del gruppo “Unione per l’Europa delle nazioni” siano stati ritirati dalla lista di voto crea attualmente confusione tra molti dei nostri colleghi che credono di votare gli emendamenti del gruppo UEN, mentre in realtà il voto riguarda i paragrafi originali. Le chiedo pertanto di voler procedere ad una verifica elettronica della votazione sul paragrafo 66 originale e chiedo ai colleghi di verificare sempre se il voto si riferisce all’originale o all’emendamento.</p>
    </intervention>
    <intervention id="3-456" speaker_id="1969" name="Johannes Blokland" is_mep="True" mode="spoken">
      <p sl="nl">Signor Presidente, quello che rende la votazione più complessa del solito è il fatto che il mio auricolare mi dice che stiamo votando il 66, lo schermo dice la stessa cosa, mentre lei dice 68. Credo che dovremmo sentire da lei la stessa cosa che leggiamo sullo schermo e che sentiamo dagli auricolari.</p>
    </intervention>
  </section>
  <section id="creitem5" title="4. Seduta solenne – Italia">
    <intervention id="3-095" speaker_id="1253" is_mep="True" mode="spoken" role="Presidente">
      <p sl="unknown">Signor Presidente della Repubblica italiana, è con immenso piacere che l'accogliamo al Parlamento europeo, che lei conosce così bene, per essere stato membro attivo e rispettato. Colgo l'occasione per dare un caloroso benvenuto a sua moglie, la cara signora Napolitano,</p>
      <a text="(Applausi)"/>
      <p sl="unknown">che oggi l’accompagna in visita al Parlamento europeo e ci segue dalla tribuna. Lei ha guidato con saggezza ed efficacia la commissione affari costituzionali del nostro Parlamento, mostrando una convinta fede europeista che mantiene intatta nella sua attuale funzione di capo dello Stato italiano.</p>
      <p sl="unknown">Saluto inoltre con gioia tutti coloro che dall’Italia stanno seguendo questo evento in diretta televisiva, nonché gli studenti e i docenti che in molte università italiane sono collegati con il Parlamento europeo via satellite, nell’ambito del progetto “Verso la Costituzione europea”.</p>
      <a text="(Applausi)"/>
      <p sl="unknown">A cinquant’anni dalla firma dei Trattati di Roma, la sua persona, nonché la carica che lei ricopre di massimo rappresentante dell’Italia, sono testimoni del ruolo centrale svolto dal suo paese nel processo di unificazione europeo. Lei incarna la tradizione europea dell’Italia, che risale fino ad Alcide de Gasperi.</p>
      <p sl="unknown">In vista del cinquantenario dei Trattati di Roma, spesso si sente dire in modo sbrigativo “da Roma a Roma”. Tuttavia non solo Roma, ma anche altre città italiane sono al centro della storia europea. La Conferenza di Messina del 1955 si svolse con l’obiettivo di far uscire l’Europa da poco unificata dalla crisi sorta in seguito al rifiuto della Comunità di difesa. Meno di due anni dopo fu fondata la Comunità economica europea.</p>
      <a text="(Applausi)"/>
    </intervention>
    <intervention id="3-098" speaker_id="photo_generic" name="Giorgio Napolitano" is_mep="True" mode="spoken">
      <p sl="it">Presidente della Repubblica italiana. – Signor Presidente, la ringrazio vivamente per le cortesi e amichevoli espressioni che ha rivolto a me e all’Italia. Esse rispecchiano il nostro comune sentire e operare nel periodo della più stretta collaborazione tra noi. Collaborammo, nei rispettivi ruoli, soprattutto per far nascere quel Trattato costituzionale a cui lei ora rinnova un convinto sostegno. Le ricambio dunque sentimenti di sincera stima e di fervido augurio all’inizio del suo importante mandato.</p>
      <p sl="it">Signor Presidente Poettering, signor Vicepresidente della Commissione, signor Rappresentante del Consiglio, signore e signori deputati, ritorno in questo emiciclo con lo stesso sentimento di appartenenza che mi ha animato negli anni del mio impegno in Parlamento europeo: appartenenza all’Istituzione parlamentare e appartenenza all’Europa. Sono stato per più decenni membro del Parlamento nazionale del mio paese ma mi sono subito sentito a mio agio nell’assolvere il mandato di eletto in questa Assemblea quando sono stato chiamato a farne parte. Nessun disagio, perché il Parlamento europeo, almeno dal 1979, ha la stessa dignità, autorità e legittimità democratica di qualsiasi Parlamento liberamente eletto. Nessuna contraddizione, perché ho sempre creduto e credo che tra Parlamenti nazionali e Parlamento europeo non debba esservi incomprensione e antagonismo, ma solo rispetto reciproco e feconda cooperazione.</p>
      <p sl="it">E, soprattutto, sono sempre stato convinto che si possano ben rappresentare le ragioni e gli interessi del proprio paese nel Parlamento europeo come nel Parlamento nazionale : qui, nelle aule di Strasburgo e di Bruxelles, secondo una visione più ampia di problemi e di scelte che, anche nell’interesse delle nostre comunità nazionali, debbono concepirsi in una dimensione europea. Quel che unisce noi tutti è appunto il senso dell’appartenenza all’Europa, come patrimonio comune di valori e di idee, di tradizioni e di speranze, e come progetto di costruzione di un nuovo soggetto politico e istituzionale, che possa far fronte alle sfide dell’epoca in cui viviamo e del prevedibile futuro.</p>
      <p sl="it">Così si spiega il dato peculiare dell’esperienza che si compie nel Parlamento europeo: dove agiscono rappresentanze politiche che non obbediscono a logiche nazionali ristrette e divergenti, e che possono certo dividersi su questioni anche importanti, in votazioni certamente significative, ma convergono in assai larga misura nella visione dei fondamentali obbiettivi da perseguire al fine di rafforzare la costruzione dell’Europa unita.</p>
      <p sl="it">Quando – com’è accaduto tante volte nel corso dei decenni – si è trattato di scegliere tra l’andare più avanti, il rendere più ampia e forte l’unità europea o il segnare il passo e addirittura il tornare indietro, il Parlamento europeo ha sempre svolto un ruolo propulsivo, si è pronunciato nettamente, con maggioranze larghissime, per far progredire la costruzione comune e per allargarne l’orizzonte e le ambizioni.</p>
      <p sl="it">In effetti, già a partire dal grande fatto nuovo dell’elezione, nel 1979, del Parlamento europeo a suffragio universale, la strada della parlamentarizzazione e della costituzionalizzazione dell’Unione era apparsa una prospettiva obbligata, al fine di rafforzare le basi democratiche del processo d’integrazione, di garantire i diritti e le possibilità di partecipazione dei cittadini. In quel senso si mosse il Parlamento europeo, approvando il 14 febbraio 1984 – precisamente 23 anni fa – il progetto di Trattato che istituiva l’Unione europea. Quel Progetto elaborato e discusso per impulso di Altiero Spinelli purtroppo non divenne Trattato e, nonostante il lungo e non infecondo cammino successivo, spesso ispirato alle proposte dello stesso progetto Spinelli, rimasero aperte molte questioni e ne sorsero di nuove.</p>
      <p sl="it">Così, quando al momento della firma del deludente Trattato di Nizza, i governi convennero sulla necessità di affrontare i grandi temi dell’avvenire dell’Europa e di aprire un vero e proprio processo costituente, il Parlamento si impegnò fino in fondo a dare il suo contributo, collaborando alla ricerca di soluzioni soddisfacenti di fronte agli interrogativi indicati nella Dichiarazione di Laeken del dicembre 2001.</p>
      <p sl="it">Sì, il Parlamento europeo può essere fiero del ruolo propulsivo svolto più che mai in quella fase e in special modo nella Convenzione di Bruxelles, nei suoi gruppi di lavoro, nelle sue sedute plenarie e nel suo Praesidium .</p>
      <p sl="it">Signori deputati, 2001, 2002, 2003: in quegli anni non ci fu pausa, ci fu sul serio riflessione, autentica e profonda riflessione. E quel che quindi si consegnò alla Conferenza intergovernativa per le decisioni finali fu un materiale molto ricco di analisi, un testo lungamente meditato e discusso. Il risultato fu certamente un compromesso, ma non di basso livello: si trovò un terreno d’incontro tra punti di vista diversi; ciascuna parte – anche il Parlamento europeo – sacrificò in qualche misura le sue richieste e proposte, pur di giungere a un’intesa che facesse comunque avanzare la causa dell’unità e dell’integrazione europea.</p>
      <p sl="it">Ebbene, onorevoli parlamentari, si può forse oggi dichiarare con leggerezza che quel Trattato – non a caso chiamato “costituzionale” – è morto? Che quello straordinario e prolungato sforzo politico e culturale è destinato a finire nel nulla? Che le firme di 27 capi di Stato o di governo in calce a quel testo non hanno più valore? Naturalmente, sappiamo benissimo quale trauma abbia rappresentato il voto contrario alla ratifica del Trattato costituzionale nei referendum indetti in due dei sei paesi fondatori della Comunità europea. E sappiamo egualmente quali questioni ci ponga il diffondersi, anche in altri paesi, di dubbi e scetticismi sulla strada da seguire in Europa, sullo stato attuale e sulle prospettive dell’Unione europea.</p>
      <p sl="it">In realtà, si stanno pagando le conseguenze di uno scarso sforzo per associare i cittadini alle grandi scelte dell’integrazione e unificazione europea, per diffondere nelle opinioni pubbliche di tutti i paesi la consapevolezza degli straordinari risultati e progressi conseguiti in cinquant’anni, e delle nuove, sempre più pressanti esigenze di rafforzamento dell’Unione europea, della sua coesione e della sua capacità d’azione. Tutto questo, peraltro, non può condurre a una sottovalutazione delle ragioni del Trattato costituzionale, sottoscritto a Roma nell’ottobre 2004, e nemmeno delle soluzioni in esso contenute. Queste hanno già costituito delle concrete, anche se parziali risposte – che bisogna far meglio conoscere e apprezzare – alle sollecitazioni dei cittadini, compresa quella per una maggiore trasparenza e democrazia nell’Unione.</p>
      <p sl="it">Se nel complesso il Trattato costituzionale ha costituito un felice punto d’incontro, va ricordato che in un buon compromesso si tengono insieme sia l’accoglimento di certi punti di vista sia la rinuncia ad altri. Non lo si dimentichi nel momento in cui si parla di rimettere le mani sul testo del 2004: nessuno può pensare di spostare a vantaggio delle proprie tesi l’equilibrio del compromesso raggiunto. Aprire un nuovo negoziato può significare aprire un vaso di Pandora, correre il rischio di ripartire da zero, avviare un confronto dai risultati e dai tempi imprevedibili.</p>
      <p sl="it">Diciotto dei ventisette Stati membri hanno ratificato il Trattato, in rappresentanza di 275 milioni di cittadini europei: essi meritano rispetto per aver mantenuto l’impegno sottoscritto a Roma. E’ ben chiaro, s’intende, che vanno considerate con rispetto anche le maggioranze espressesi in senso contrario nei referendum francese e olandese, e che vanno perciò perseguiti tutti i chiarimenti possibili in ordine alle preoccupazioni da cui sono scaturiti quei pronunciamenti contrari. Ma è tempo per l’Europa di uscire dall’impasse. E non si può seriamente sostenere che l’Unione non abbia bisogno – dopo il grande allargamento – di una ridefinizione del quadro d’insieme dei suoi valori e dei suoi obbiettivi e di una riforma dei suoi assetti istituzionali. Lavorare a un progetto di Costituzione per l’Europa non ha rappresentato un esercizio formalistico, non ha rappresentato un capriccio o un lusso: ha corrisposto a una profonda necessità dell’Europa nell’attuale momento storico.</p>
      <p sl="it">Né si può proporre oggi come visione e strategia alternativa quella dell’Europa dei progetti o dei risultati. Certo, è ben vero che negli ultimi due anni l’Unione non è rimasta ferma. Essa ha dato la maggior prova di quel che potrebbe rappresentare sulla scena internazionale quando è riuscita a esprimersi con una sola voce sulla guerra in Libano, promuovendo una nuova e impegnativa missione per la pace in quella regione e in tutto il Medio Oriente. Accanto a questa rinnovata iniziativa politica, si può iscrivere all’attivo del bilancio di questo periodo la definizione, con il sostanziale contributo dato dal Parlamento europeo grazie ai poteri della procedura di codecisione, di alcune importanti direttive e dell’accordo per un sia pur limitato rafforzamento delle magre prospettive finanziarie 2007-2013.</p>
      <p sl="it">Ma sulla strada dei risultati, signori deputati, con l’attuale quadro istituzionale non si può andare molto lontano. E’ certamente importante elaborare e prospettare le linee di nuove politiche comuni: come ha di recente fatto la Commissione per i problemi dell’ambiente e dell’energia, esplosi ormai in tutta la loro acutezza col cambiamento climatico e con le tensioni per l’approvvigionamento di petrolio e di gas. Sappiamo tuttavia per lunga esperienza che documenti, comunicazioni e anche proposte legislative della Commissione possono sfociare in scarsi risultati o in solo lentissimi progressi: ce lo dice ad esempio il così stentato cammino di molti anni verso una politica europea dell’immigrazione. Sappiamo egualmente come alla nascita della moneta unica non sia seguita la governance economica che sarebbe stata necessaria anche per assicurare l’effettivo conseguimento degli obbiettivi formulati nel grande progetto della strategia di Lisbona.</p>
      <p sl="it">E allora, che cosa è decisivo per rendere vitali i progetti e per far crescere sul serio un’Europa dei risultati? E’ decisiva la forza delle istituzioni e dell’impegno politico. E’ decisivo per l’Unione dotarsi di istituzioni più forti delle resistenze opposte da quegli Stati membri che restano più chiusi nella difesa di anacronistiche prerogative e di velleitarie presunzioni nazionali. Il Trattato costituzionale ha sgombrato il campo da ogni timore o sospetto di svolta verso un super-Stato centralizzato: ha sancito più nettamente la ripartizione delle competenze e garantito il rispetto del principio si sussidiarietà. Si può piuttosto sostenere che abbia innovato troppo poco per adeguare regole di funzionamento e procedure di decisione alla sfida dell’Unione allargata, e troppo poco per avviare le nuove politiche comuni di cui c’è bisogno.</p>
      <p sl="it">Con il Trattato costituzionale, i più decisi passi avanti si sono compiuti in direzione di una politica estera e di sicurezza comune, di un effettivo spazio europeo di libertà, sicurezza e giustizia, di una cooperazione strutturata nel campo della difesa e di una cooperazione rafforzata in altri campi. Ma se si aprisse un nuovo negoziato e da, qualche parte, si rimettessero in questione tali innovazioni, a cominciare dall’istituzione di un ministro degli Affari esteri europeo e di un Servizio europeo per l’azione esterna, si può esser certi che da altre parti verrebbe richiesto piuttosto il completamento o l’integrazione del Trattato del 2004 con nuove, più coraggiose e coerenti scelte per lo sviluppo del processo di integrazione. Verrebbe ad esempio comprensibilmente riproposta l’esigenza di una maggiore estensione dell’area delle decisioni a maggioranza in seno al Consiglio: anche perché il superamento della regola dell’unanimità e del diritto di veto non esclude, e anzi favorisce, la ricerca di larghe intese e il raggiungimento in tempi rapidi di accordi accettabili. Ed egualmente sarebbe di nuovo avanzata – riaprendosi il negoziato – la proposta di superamento del vincolo dell’unanimità per le future riforme dei Trattati e per la loro entrata in vigore.</p>
      <p sl="it">Occorre dunque grande realismo da tutte le parti. Realismo e insieme determinazione per non far prevalere la tendenza, che ancora una volta si manifesta, a indebolire e annacquare la scelta che più di cinquant’anni or sono venne compiuta. Si scelse allora la prospettiva di un’Europa capace di integrarsi, una e plurale, ricca nelle sue diversità, consapevole del suo comune retaggio di civiltà, forte nel combinare la cooperazione tra governi nazionali con una nuova dimensione sovranazionale. Stiamo per celebrare il cinquantenario dei Trattati di Roma, ed è importante cogliere l’occasione per confermare quella prospettiva e quella scelta, rendendone chiare le nuove ragioni e le nuove ambizioni.</p>
      <p sl="it">Ma è a Parigi che già nel 1950 nacque “l’invenzione comunitaria”, con la quale si giunse a delineare l’orizzonte più lontano della Federazione europea, degli Stati Uniti d’Europa. Ed è da Parigi che oggi attendiamo con fiducia un responsabile apporto al superamento della crisi che si è aperta con la mancata ratifica del Trattato del 2004. L’amica Francia ha un senso così alto del suo ruolo nell’Europa e nel mondo, che non ci farà mancare questo suo ormai decisivo apporto.</p>
      <p sl="it">Signor Presidente, signori deputati, ho richiamato la vostra attenzione su alcuni elementi essenziali del quadro in cui si collocano le decisioni da prendere nel prossimo futuro, senza entrare nel merito delle molteplici ipotesi che si sono di recente affacciate sul piano giuridico, tecnico e politico, nella ricerca di una via d’uscita dall’impasse istituzionale. L’Italia guarda con piena fiducia all’impegno della Presidenza tedesca, per i principi e i valori cui il Cancelliere, signora Merkel, si è richiamata nel suo discorso in quest’aula e per la riaffermazione dell’obbiettivo di giungere all’adozione del Trattato costituzionale.</p>
      <p sl="it">Comunque possa definirsi la roadmap di cui oggi si parla, è importante che si convenga sulla necessità che alle elezioni del 2009 si possa presentare ai cittadini il Trattato costituzionale già entrato in vigore, con il suo messaggio e il suo programma.</p>
      <p sl="it">Il mio vuol essere, partendo da ciò, un appello al senso di responsabilità e alla volontà politica di tutti coloro che hanno ruoli di guida nei nostri paesi. Nessuno ignora la portata delle nuove minacce, sfide e opportunità che sono dinanzi a noi. L’Europa potrà incidere sulle relazioni internazionali e sullo sviluppo globale, potrà ritrovare slancio e dinamismo e potrà contare nel mondo, solo se rafforzerà la propria coesione e unità, dotandosi rapidamente – come Unione – delle istituzioni e delle risorse necessarie.</p>
      <p sl="it">L’alternativa – dovremmo saperlo – è un drammatico declino del ruolo di tutti i nostri paesi, del ruolo storico del nostro continente. Lasciatemi ripetere le parole con cui Jean Monnet concluse le sue memorie nel 1976: “Non possiamo fermarci quando attorno a noi il mondo intero è in movimento”. Trent’anni dopo, quelle parole sono ancora più vere, suonano come un assillo a cui non si può più sfuggire. Si mostrino dunque all’altezza di questa consapevolezza e di questa responsabilità le forze che guidano tutti i nostri paesi, sappiano sprigionare una nuova volontà politica europea e si levi più che mai alta la voce del Parlamento europeo, la sua sollecitazione, come nel passato, alla coerenza e al coraggio.</p>
      <p sl="it">L’Italia farà la sua parte, signor Presidente, darà, come ha dato fin dall’inizio del processo di integrazione, il suo contributo. Un contributo che è simboleggiato dalle figure di uno statista lungimirante, Alcide De Gasperi, e di un appassionato profeta e combattente dell’idea europea, Altiero Spinelli, di cui celebriamo quest’anno il centenario della nascita. E nel richiamarmi al loro esempio, nel ribadire l’impegno europeo dell’Italia, so di poter rappresentare il mio paese nell’insieme delle sue forze politiche e nel sentire profondo dei suoi cittadini. Nello stesso tempo, ho inteso rivolgermi a voi, signori deputati, con accenti più strettamente personali, dettati dall’emozione di chi, sedendo in questi banchi, operando in questo Parlamento, ha sempre meglio imparato che la causa dei nostri popoli, delle nostre nazioni, del nostro comune futuro, si serve solo lavorando per un’Europa unita.</p>
    </intervention>
    <intervention id="3-099" speaker_id="1253" is_mep="True" mode="spoken" role="Presidente">
      <p sl="unknown">Signor Presidente, grazie cordialmente per questo discorso. Abbiamo fiducia nell’Italia.</p>
      <p sl="unknown">Presidente Napolitano, la ringraziamo di cuore per il magistrale discorso che ha tenuto poc’anzi. Lei si pone nella tradizione delle grandi personalità italiane che si sono adoperate per l’unità del nostro continente. Non lo fa soltanto dinanzi ai parlamenti, ma anche andando a parlare coi giovani, com’è successo solo pochi giorni fa in Germania, all’università di Tubinga. Questo impegno esemplare merita tutta la nostra gratitudine e le auguriamo forza e salute per il suo futuro affinché possiamo continuare a lavorare insieme con la stessa determinazione per l’unità europea.</p>
      <p sl="unknown">Grazie al Presidente della Repubblica italiana. Grazie a Giorgio Napolitano.</p>
      <a text="(Applausi)"/>
    </intervention>
  </section>
  <section id="creitem6" title="5. Turno di votazioni (seguito)">
    <intervention id="3-104" speaker_id="1838" is_mep="True" mode="spoken" role="Presidente">
      <p sl="unknown">L’ordine del giorno reca il turno di votazioni.</p>
    </intervention>
  </section>
  <section id="creitem7" title="5.1. Presunto utilizzo di paesi europei da parte della CIA per il trasporto e la detenzione illegale di persone (seguito della votazione)">
    <intervention id="3-107" speaker_id="28235" name="Cem Özdemir" is_mep="True" mode="spoken">
      <p sl="de">Signor Presidente, l’emendamento orale è stato concordato con il relatore, onorevole Fava, che lo sostiene, e va aggiunto dopo il paragrafo 82. Leggo il testo:</p>
      <p sl="en">“Deplora l’indagine svolta dalla Procura di Amburgo nord a carico di tre giornalisti della rivista Stern e di un collaboratore di Financial Times Deutschland per presunta complicità nella divulgazione di segreti”.</p>
    </intervention>
    <intervention id="3-110" speaker_id="28411" name="Ignasi Guardans Cambó" is_mep="True" mode="spoken">
      <p sl="fr">Questo emendamento orale è volto semplicemente ad aggiornare le informazioni. Si deve aggiungere il seguente testo al termine del paragrafo 110:</p>
      <p sl="en">“prende atto della decisione delle autorità spagnole di declassificare dei documenti segreti in possesso dei servizi segreti riguardanti l’utilizzazione di aeroporti spagnoli da parte di aerei operati dalla CIA”. Si tratta di un aggiornamento.</p>
    </intervention>
    <intervention id="3-112" speaker_id="2002" name="José Ignacio Salafranca Sánchez-Neyra" is_mep="True" mode="spoken">
      <p sl="es">Signor Presidente, al fine di rispondere positivamente alla proposta dell’onorevole Guardans Cambó cercando di salvare il suo emendamento orale, vorrei proporre ai colleghi un’aggiunta che il mio gruppo approverebbe, ossia semplicemente inserire “su richiesta del giudice della Audiencia Nacional ”.</p>
      <p sl="es">Se la mia proposta viene accolta, potremo accettare l’emendamento orale, signor Presidente. In caso contrario il mio gruppo si opporrà.</p>
    </intervention>
    <intervention id="3-457" speaker_id="28409" name="Raül Romeva i Rueda" is_mep="True" mode="spoken">
      <p sl="es">In realtà intervengo per segnalare che, d’accordo con il relatore, che intende presentare a sua volta un emendamento orale dopo l’articolo 184, abbiamo concordato di ritirare questo emendamento dal presente paragrafo per poter poi sostenere l’emendamento del relatore al paragrafo 184. Pertanto ritiriamo il nostro emendamento a questo paragrafo.</p>
    </intervention>
    <intervention id="3-458" speaker_id="28979" name="Giusto Catania" is_mep="True" mode="spoken">
      <p sl="it">Signor Presidente, in raccordo con il mio collega Willy Meyer Pleite, che ha proposto l’emendamento in oggetto, anche noi, per le stesse motivazioni addotte prima dall’onorevole Romeva i Rueda, ritiriamo il nostro emendamento.</p>
    </intervention>
    <intervention id="3-459" speaker_id="1838" is_mep="True" mode="spoken" role="Presidente">
      <p sl="unknown">Anche su questo punto ho bisogno di un chiarimento da parte del relatore. Secondo lei, onorevole Fava, gli emendamenti nn. 234 e 235 decadono a seguito della votazione che ha appena avuto luogo?</p>
    </intervention>
    <intervention id="3-460" speaker_id="4469" name="Giovanni Claudio Fava" is_mep="True" mode="spoken" role="relatore">
      <p sl="fr">Signor Presidente, sono compatibili.</p>
    </intervention>
    <intervention id="3-462" speaker_id="28118" name="Simon Coveney" is_mep="True" mode="spoken">
      <p sl="en">Signor Presidente, una questione di procedura. Ho presentato un emendamento del gruppo PPE-DE al paragrafo 125. E’ l’emendamento n. 258 che sembra lei abbia saltato. Le sarei grato se potessimo votare su tale emendamento.</p>
    </intervention>
    <intervention id="3-464" speaker_id="4278" name="Ewa Klamt" is_mep="True" mode="spoken">
      <p sl="de">Signor Presidente, vorrei solo precisare al mio gruppo che c’è un errore nella lista di voto. Su questo punto votiamo con un più.</p>
    </intervention>
    <intervention id="3-465" speaker_id="28112" name="Gay Mitchell" is_mep="True" mode="spoken">
      <p sl="en">Signor Presidente, una questione di procedura. Neanche gli interpreti riescono a starle dietro. Le chiederei di rallentare, per favore. Ci sono deputati che fanno errori nelle votazioni.</p>
      <a text="(Applausi)"/>
    </intervention>
    <intervention id="3-115" speaker_id="4469" name="Giovanni Claudio Fava" is_mep="True" mode="spoken" role="relatore">
      <p sl="it">Signor Presidente, vorrei proporre un emendamento orale al paragrafo 184. Lo leggo in inglese:</p>
      <p sl="en">“Expresses serious concern about the content of the information in the air control register of Portugal list regarding stopover of military planes through military bases in Europe on the way from and to Guantánamo” (esprime seria preoccupazione sul contenuto delle informazioni risultanti dal registro per il controllo del traffico aereo nell’elenco del Portogallo in relazione a scali di aerei militari in basi militari europei sulla rotta da e per Guantánamo).</p>
    </intervention>
    <intervention id="3-118" speaker_id="4469" name="Giovanni Claudio Fava" is_mep="True" mode="spoken" role="relatore">
      <p sl="it">Signor Presidente, l’emendamento orale intende aggiungere la seguente frase “sollecita gli Stati membri a firmare la Convenzione sopra menzionata senza alcun ritardo;”</p>
    </intervention>
  </section>
  <section id="creitem8" title="5.2. Assistenza macrofinanziaria alla Moldova (votazione)"/>
  <section id="creitem9" title="5.3. Misure tecniche di conservazione per taluni stock di grandi migratori (votazione)"/>
  <section id="creitem10" title="5.4. Reti da posta derivanti (votazione)"/>
  <section id="creitem11" title="5.5. Modulazione facoltativa dei pagamenti diretti nell’ambito della PAC (votazione)">
    <intervention id="3-125" speaker_id="4528" name="Neil Parish" is_mep="True" mode="spoken">
      <p sl="en">presidente della commissione per l’agricoltura e lo sviluppo rurale. – Signor Presidente, vorrei chiedere al Commissario se la Commissione intende ritirare la proposta.</p>
    </intervention>
    <intervention id="3-126" speaker_id="photo_generic" name="Franco Frattini" is_mep="True" mode="spoken">
      <p sl="it">Vicepresidente della Commissione . – Riferirò naturalmente al Collegio sull’esito della votazione di oggi.</p>
    </intervention>
    <intervention id="3-127" speaker_id="4528" name="Neil Parish" is_mep="True" mode="spoken">
      <p sl="en">presidente della commissione per l’agricoltura e lo sviluppo rurale. – Signor Presidente, non credo che la Commissione abbia illustrato molto bene la questione, ma penso che non ritirerà la proposta, per cui dobbiamo mettere in chiaro la situazione giuridica. La commissione per l’agricoltura e lo sviluppo rurale ha presentato la seconda relazione sulla modulazione volontaria dei pagamenti diretti, dopo il rinvio della relazione alla commissione competente nel novembre 2006, ai sensi dell’articolo 52, paragrafo 3, del Regolamento. Poiché non è stato possibile raggiungere alcun accordo, la commissione parlamentare ha dovuto ribadire la propria posizione, cosicché quella di cui ci stiamo occupando non è una nuova relazione, alla quale potrebbe nuovamente applicarsi l’articolo 52, paragrafo 3, bensì una conferma della prima relazione.</p>
      <p sl="en">I servizi giuridici del Parlamento europeo, con cui mi sono consultato al riguardo, mi hanno informato che, nel caso specifico, si dovrebbe applicare, mutatis mutandis , l’ultima frase dell’articolo 52, paragrafo 4, il che significa che dovremo votare la risoluzione legislativa e che un secondo rinvio in commissione ai sensi dell’articolo 52, paragrafo 3, non è appropriato. Per questo motivo non rinvieremo la relazione alla commissione parlamentare.</p>
      <p sl="en">Propongo pertanto che l’Assemblea voti a favore della risoluzione legislativa del Parlamento visto che ha già respinto la proposta legislativa della Commissione. Pertanto ora la palla è senz’ombra di dubbio nel campo della Commissione e del Consiglio. Attendiamo con grande interesse una nuova proposta.</p>
      <a text="(Applausi)"/>
    </intervention>
    <intervention id="3-128" speaker_id="1838" is_mep="True" mode="spoken" role="Presidente">
      <p sl="unknown">Cercherò di riassumere chiaramente. La commissione per l’agricoltura e lo sviluppo rurale propone che, anziché rinviare la relazione alla commissione competente, si segua in via eccezionale l’iter di procedere direttamente a una votazione per appello nominale sulla proposta di risoluzione legislativa, in conformità del Regolamento.</p>
    </intervention>
  </section>
  <section id="creitem12" title="5.6. Relazione speciale n. 6/2005 della Corte dei conti sulla rete transeuropea dei trasporti (votazione)"/>
  <section id="creitem13" title="5.7. Cambiamento climatico (votazione)">
    <intervention id="3-132" speaker_id="4558" name="Dorette Corbey" is_mep="True" mode="spoken">
      <p sl="nl">Signor Presidente, secondo le liste di voto, l’emendamento n. 9 decade se viene adottato l’emendamento n. 21, presentato del gruppo del PPE. Vorrei però chiedere di votare anche sull’emendamento n. 9, oltre che sull’emendamento n. 21, che indica il 20 per cento come base per un’energia sostenibile, mentre il nostro emendamento, ovvero quello del gruppo del PSE, chiede un aumento graduale fino al 25 per cento. La si potrebbe quindi considerare un’integrazione. Se si procederà a questa votazione aggiuntiva vorrei chiedere al mio gruppo di votare a favore dell’emendamento n. 21.</p>
    </intervention>
    <intervention id="3-133" speaker_id="1838" is_mep="True" mode="spoken" role="Presidente">
      <p sl="unknown">Poiché non sembrano esserci da parte dell’Assemblea opposizioni alla proposta dell’onorevole Corbey, metteremo ai voti questi due emendamenti.</p>
    </intervention>
  </section>
  <section id="creitem14" title="5.8. Nuovo accordo PNR – SWIFT (votazione)">
    <intervention id="3-136" speaker_id="2307" name="Hubert Pirker" is_mep="True" mode="spoken">
      <p sl="de">Signor Presidente, onorevoli colleghi, ciò che conta in quest’ambito è il valore aggiunto che vogliamo ottenere per i cittadini europei mediante lo scambio di dati, il che significa che dobbiamo insistere affinché, quando le autorità statunitensi sospettano un caso di terrorismo, tale informazione sia trasmessa alle controparti nell’Unione europea, nella veste di Europol e Eurojust. Vorrei pertanto presentare un emendamento orale, a fini di sicurezza, con il seguente testo:</p>
      <p sl="en">“Ritiene che in caso di riconosciuta minaccia terroristica le autorità statunitensi siano tenute ad informare immediatamente le autorità dell’UE circa tale sospetto”.</p>
      <p sl="de">Spero che tutti possiate accogliere questo emendamento nell’interesse dei cittadini europei.</p>
    </intervention>
    <intervention id="3-140" speaker_id="4258" name="Piia-Noora Kauppi" is_mep="True" mode="spoken">
      <p sl="en">Signor Presidente, intervengo per un emendamento orale all’ultimo trattino dell’emendamento n. 4, presentato dal gruppo del PSE. Leggerò l’emendamento orale che è leggermente diverso dal testo che compare sulla nostra lista di voto.</p>
      <p sl="en">Il capoverso dovrebbe recitare: “come organismo di decisione, a garantire, in collaborazione con le banche centrali e le istituzioni finanziarie, che i sistemi di pagamento europei, compreso il sistema aggiornato per i pagamenti di importo elevato “TARGET2” e il programmato sistema per i valori mobiliari Target ove divenga realtà, siano pienamente conformi alla legislazione comunitaria in materia di protezione dei dati; invita la BCE a presentare al Parlamento europeo la valutazione di tale conformità”.</p>
    </intervention>
    <intervention id="3-144" speaker_id="34254" name="Димитър Стоянов" is_mep="True" mode="spoken">
      <p sl="it">Господин Председател, на последното гласуване аз се въздържах дали да продължим, защото нямам нищо против да си загубя обедната почивката, за да гласувам. Но не мисля, че начинът, по който се гласува, е най-подходящият. Аз просто не мога да насмогна на бързината, на която вие гласувате. Това парламент ли е, европейски и демократичен, или е комунистически, в който всички вдигат ръка и всичко се приема набързо- набързо?</p>
    </intervention>
    <intervention id="3-145" speaker_id="1838" is_mep="True" mode="spoken" role="Presidente">
      <p sl="unknown">Vorrei sottolineare, colleghi, che siete stati voi a stabilire l’agenda e quindi io eseguo i vostri ordini.</p>
      <p sl="unknown">Prima della votazione sul paragrafo 47</p>
    </intervention>
  </section>
  <section id="creitem15" title="5.9. Strategia di Lisbona (Consiglio europeo dell’8 e 9 marzo 2007) (votazione)">
    <intervention id="3-146" speaker_id="1407" name="Stephen Hughes" is_mep="True" mode="spoken">
      <p sl="en">Signor Presidente, si tratta di un emendamento orale molto semplice. Alla seconda riga si legge una frase che inizia con “hanno evidenziato che nessuna fonte energetica dev’essere trascurata”. Vorremmo aggiungere due aggettivi, di modo che il testo finale diventi: “hanno evidenziato che nessuna fonte energetica che sia sostenibile e sicura dev’essere trascurata”.</p>
    </intervention>
  </section>
  <section id="creitem16" title="5.10. Spettro radio (votazione)">
    <intervention id="3-149" speaker_id="1838" is_mep="True" mode="spoken" role="Presidente">
      <p sl="unknown">Con questo si conclude il turno di votazioni.</p>
    </intervention>
  </section>
  <section id="creitem17" title="6. Dichiarazioni di voto">
    <intervention id="3-152" speaker_id="2307" name="Hubert Pirker" is_mep="True" mode="spoken">
      <p sl="de">Signor Presidente, sono lieto che la relazione abbia evidenziato chiaramente la totale estraneità del governo austriaco e di qualsivoglia organismo o autorità ufficiale del mio paese alla vicenda.</p>
      <p sl="de">Ho tuttavia votato contro la relazione poiché, nonostante non siano state corroborate da alcun tipo di prova, le affermazioni in essa contenute non sono state eliminate dal testo e, soprattutto, non è stato espunto nemmeno l’errore materiale su Europol. Questo significa che la relazione continua a fornire una falsa interpretazione dei fatti, insinuando che Europol avrebbe impiegato membri dei servizi segreti americani; si tratta di un’affermazione priva di qualsiasi fondamento in quanto è vero proprio il contrario.</p>
      <p sl="de">Una relazione contenente simili errori lede la credibilità del Parlamento ed è questo il fattore che ha indotto un così vasto numero di deputati a votare contro la relazione nel suo complesso.</p>
    </intervention>
    <intervention id="3-153" speaker_id="21817" name="Mario Borghezio" is_mep="True" mode="spoken">
      <p sl="it">Signor Presidente, onorevoli colleghi, la relazione Fava, il cui valore non supera di molto quello di un collage di articoli di stampa, sub specie della difesa dei diritti umani, rappresenta invece un tentativo di demolire la forza e l’efficacia dell’attività antiterroristica.</p>
      <p sl="it">La pretesa di veder pubblicizzati sul sito del Parlamento europeo anche i nomi e i cognomi dei funzionari del servizio segreto militare italiano dimostra soltanto un livello di irresponsabilità di chi, ipocritamente, si dichiara per la lotta al terrorismo, e poi nei fatti coglie ogni propizia occasione per ostacolarne l’attuazione.</p>
      <p sl="it">Il Parlamento europeo non può e non deve attribuirsi il potere di esautorare i governi nazionali e gli Stati membri dell’Unione europea della loro piena sovranità nell’ambito della tutela della sicurezza dei loro cittadini, che è e deve restare patrimonio intoccabile delle Nazioni e degli Stati membri.</p>
    </intervention>
    <intervention id="3-154" speaker_id="4521" name="Charles Tannock" is_mep="True" mode="spoken">
      <p sl="en">Signor Presidente, la delegazione dei conservatori britannici ha votato contro la relazione Fava. A nostro avviso questa relazione costituisce un costoso esercizio di duplicazione del lavoro svolto dal Senatore Marty in seno al Consiglio d’Europa. Trabocca di accuse infondate, rivolge richieste irragionevoli al Consiglio, criticando Gijs de Vries, Javier Solana e gli accordi NATO, che prevedono la collaborazione con gli Stati Uniti d’America quali nostri alleati nella lotta contro il terrorismo internazionale.</p>
      <p sl="en">La relazione invoca inaccettabili sanzioni contro gli Stati membri dell’UE ai sensi degli articoli 6 e 7, chiede assistenza consolare per i cittadini del Regno Unito, pregiudicando il concetto di cittadinanza britannica, e non accetta garanzie diplomatiche contro la tortura nell’estradizione di sospetti terroristi verso paesi terzi. Non ho altro da aggiungere.</p>
    </intervention>
    <intervention id="3-155" speaker_id="28512" name="Jim Allister" is_mep="True" mode="written">
      <p sl="it">Ho votato contro questa relazione, non perché io sia indifferente alle accuse di presunti illeciti internazionali, ma perché il documento si basa in ampia misura su supposizioni non provate. Persino prima che venisse redatta questa relazione esisteva una virulenta agenda politica antiamericana volta a orientare il documento verso le sue conclusioni attuali, antefatto che spiega la preferenza accordata dal relatore agli articoli pubblicati sulla stampa anziché a prove fondate. La relazione, quindi, è talmente squilibrata che a giovarne saranno le forze terroristiche e antidemocratiche.</p>
    </intervention>
    <intervention id="3-156" speaker_id="photo_generic" name="Charlotte Cederschiöld, Christofer Fjellner, Gunnar Hökmark e Anna Ibrisagic" is_mep="True" mode="written">
      <p sl="sv">Ci siamo astenuti nel voto sulla relazione sul presunto uso dei paesi europei da parte della CIA per il trasporto e la detenzione illegali di prigionieri.</p>
      <p sl="sv">E’ indubbio che, nella lotta al terrorismo, sono state commesse violazioni dei diritti umani, come dimostrano gli esempi contenuti nella relazione. Noi conservatori svedesi condanniamo questi atti di crudeltà. Mescolando ai fatti assodati ipotesi e voci non confermate, la relazione rischia tuttavia di indebolire, anziché rafforzare, le critiche giustificate.</p>
      <p sl="sv">Ci siamo opposti alla creazione della commissione speciale poiché riteniamo che debbano essere le autorità giudiziarie a far luce sui reati presunti. La responsabilità delle indagini è in primo luogo di competenza nazionale. La commissione costituzionale svedese, ad esempio, ha esaminato la condotta del governo svedese e si è pronunciata su di essa. La maggior parte delle questioni affrontate nel documento rientra non nella competenza dell’UE ma degli Stati membri. In proposito i governi degli Stati membri sono responsabili non nei confronti del Parlamento europeo ma solo ed esclusivamente dei loro parlamenti nazionali, nella misura in cui non sia stata violata alcuna norma giuridica europea. Se gli Stati membri non hanno rispettato gli impegni assunti a livello europeo, è responsabilità della Commissione svolgere indagini su tali violazioni e adire le vie legali al riguardo.</p>
    </intervention>
    <intervention id="3-157" speaker_id="28118" name="Simon Coveney" is_mep="True" mode="written">
      <p sl="en">Noi deputati irlandesi della delegazione del Fine Gael abbiamo votato a favore della relazione nel suo complesso, poiché appoggiamo la tesi generale in essa sostenuta e la sua forte presa di posizione nei confronti del programma di consegne straordinarie e del coinvolgimento di paesi e aeroporti europei in tale processo.</p>
      <p sl="en">Vorrei tuttavia precisare che non condividiamo in toto la formulazione del paragrafo 125 della relazione. Ho cercato di eliminare questo paragrafo, ma non ci sono riuscito (il voto è andato perso per poco).</p>
      <p sl="en">Detto questo, vale la pena di sostenere gran parte della relazione, poiché si tratta di una forte dichiarazione contro il processo di consegne straordinarie, che costituisce una violazione del diritto internazionale. Abbiamo dunque votato a favore della relazione nel suo complesso.</p>
    </intervention>
    <intervention id="3-158" speaker_id="21918" name="Manuel António dos Santos" is_mep="True" mode="written">
      <p sl="it">Mi sono astenuto nella votazione finale per le seguenti ragioni:</p>
      <p sl="it">1. La relazione è intempestiva e inefficace;</p>
      <p sl="it">2. Una decisione che concilia la necessità di impegnarsi nella difesa dei diritti umani con il sostegno alla lotta al terrorismo e alle sue cause è accettabile solo se genera un forte consenso;</p>
      <p sl="it">3. La relazione non ha prodotto tale consenso né ha elaborato l’indispensabile analisi politica in materia;</p>
      <p sl="it">4. Il documento dedica un’attenzione eccessiva all’analisi dei fatti accaduti nei vari Stati membri, senza riuscire a trarre l’importante conclusione che occorre difendere l’inalienabile diritto alla protezione dei cittadini e l’integrità degli Stati membri nel quadro del rispetto per i diritti umani individuali;</p>
      <p sl="it">5. Infine, una relazione su questa delicata questione deve essere coordinata con l’intervento del Consiglio europeo e tenere conto delle eventuali decisioni adottate dal Consiglio d’Europa.</p>
    </intervention>
    <intervention id="3-159" speaker_id="1413" name="Glyn Ford" is_mep="True" mode="written">
      <p sl="en">Voto a favore della relazione del collega Fava sul trasporto e la detenzione illegali di prigionieri. Sia chiaro che non condivido in toto la sostanza della relazione, poiché contiene alcuni elementi molto controversi, tra cui riferimenti gratuiti all’ex Segretario alla difesa britannico, che abbiamo respinto in quest’Aula stamani. E’ stato affermato che molte delle argomentazioni esposte nella relazione non sono corroborate da prove. Si potrebbe dire altrettanto a proposito dell’intervento in Iraq e in Afghanistan. Per parafrasare Donald Rumsfeld, sappiamo di sapere alcune cose, e di non saperne altre, ma ci sono anche cose che ignoriamo di non sapere. Beh, in questo caso so che la nostra commissione temporanea e il suo relatore, onorevole Fava, hanno individuato una grave violazione dei diritti umani nell’Unione, che contravviene al diritto internazionale. Con il mio voto intendo sostenere l’evidente realtà riscontrata e non i particolari ad essa associati, che, inevitabilmente, in assenza di una chiara collaborazione da parte delle autorità, non sono altro che speculazioni, le quali pur rivelandosi spesso fondate, talvolta non lo sono.</p>
    </intervention>
    <intervention id="3-160" speaker_id="31123" name="Pedro Guerreiro" is_mep="True" mode="written">
      <p sl="pt">La motivazione addotta dalla Presidenza tedesca per sottrarsi ai problemi e sfuggire alle proprie responsabilità politiche riguardo al “presunto uso dei paesi europei da parte della CIA per il trasporto e la detenzione illegali di prigionieri” è sorprendente. Che ci crediate o meno, benché adotti una posizione politica dietro l’altra su tutto ciò che ritiene di suo interesse e nonostante sia più che evidente che questi problemi sono stati affrontati nel quadro delle relazioni UE-NATO e UE-USA, il Consiglio afferma che la questione non è di sua competenza.</p>
      <p sl="pt">E’ stato nuovamente dimostrato che tali atteggiamenti sono quanto meno indicativi o di un tentativo di nascondere questa inammissibile violazione del diritto internazionale e dei più basilari diritti umani, o di una connivenza con gli USA e persino di una sottomissione ad essi.</p>
      <p sl="pt">La relazione presentata dalla commissione temporanea – che ha dato un volto e un nome a molte delle vittime – rappresenta l’ennesimo contributo alla scoperta dell’intera verità e aiuterà i parlamenti nazionali, gli organismi effettivamente preposti a effettuare controlli e valutazioni sul comportamento dei governi, a compiere il loro dovere. Questa è una richiesta che il partito comunista portoghese formula e avanza da tempo in seno all’assemblea portoghese.</p>
    </intervention>
    <intervention id="3-161" speaker_id="4531" name="Jean Lambert" is_mep="True" mode="written">
      <p sl="en">Ho votato a favore della relazione Fava, nonostante le modifiche apportate da colleghi ansiosi. Alcuni hanno utilizzato la cosiddetta “guerra” al terrore per modificare il diritto internazionale e violare le convenzioni internazionali sui diritti dell’uomo e il trattamento dei prigionieri (basandosi su sospetti, non prove) senza processi né procedimenti giuridici di sorta.</p>
      <p sl="en">I diritti umani sono universali e indivisibili e l’UE è tenuta a rispettarli. Questa relazione ci pone dinanzi a una realtà scomoda ed esortiamo i parlamenti e i governi degli Stati membri a far luce su quanto potrebbe essere accaduto sul loro territorio.</p>
      <p sl="en">Questa commissione non è dotata di pieni poteri investigativi, ma è invece autorizzata a formulare raccomandazioni politiche e, se vogliamo davvero rispettare i nostri valori, dobbiamo rispettarle.</p>
    </intervention>
    <intervention id="3-162" speaker_id="1403" name="David Martin" is_mep="True" mode="written">
      <p sl="en">Sostengo questa relazione che indaga sui presunti voli segreti per le “consegne” straordinarie della CIA. Giacché i diritti umani costituiscono un valore fondamentale dell’Unione europea e, per estensione, delle attività del Parlamento europeo, è più che giusto che la nostra Assemblea, come Istituzione, discuta e svolga indagini sulle eventuali violazioni dei diritti umani perpetrate all’interno dei suoi confini.</p>
    </intervention>
    <intervention id="3-163" speaker_id="28111" name="Mary Lou McDonald" is_mep="True" mode="written">
      <p sl="en">La relazione presentata oggi dall’onorevole Fava solleva alcune questioni cruciali riguardo ai diritti fondamentali di ogni essere umano in Europa e nel mondo.</p>
      <p sl="en">La relazione dipinge uno sconvolgente quadro di violazioni dei diritti umani e attività illecite, tutto questo con la connivenza degli Stati membri, Irlanda compresa. L’approccio del governo irlandese alle consegne illegali, che sembra non trovare nulla da ridire al riguardo, non è convincente né accettabile. La relazione evidenzia che negli aeroporti irlandesi sono stati effettuati almeno 147 scali da voli operati dalla CIA, anche da parte di aerei coinvolti nelle “consegne straordinarie”, o nei rapimenti, per utilizzare il termine che impiegheremmo di solito in tali occasioni.</p>
      <p sl="en">Ora chi di noi vuole conoscere la verità riguardo a questi rapimenti deve sollevare la questione in seno al proprio parlamento nazionale e contestare direttamente il governo del proprio paese. Le vere pressioni devono essere esercitate in patria, dove coloro che hanno permesso e tollerato queste azioni ne sentiranno gli effetti.</p>
      <p sl="en">A tal fine, chiedo al governo di avviare subito un’esauriente indagine parlamentare in seno al Dáil sull’utilizzo del territorio irlandese nell’ambito delle consegne della CIA. Noi del Sinn Féin abbiamo votato a favore della relazione per accordare il nostro sostegno a questa richiesta in seno al Parlamento europeo.</p>
    </intervention>
    <intervention id="3-164" speaker_id="4519" name="Claude Moraes" is_mep="True" mode="written">
      <p sl="en">Noi deputati del partito laburista al Parlamento europeo (EPLP) abbiamo votato a favore della relazione Fava poiché a nostro avviso è importante che il Parlamento europeo abbia svolto indagini sul presunto uso dei paesi europei da parte della CIA per il trasporto e la detenzione illegali di prigionieri.</p>
      <p sl="en">Noi deputati al Parlamento europeo siamo direttamente eletti dai cittadini e rispondiamo direttamente a loro. Abbiamo svolto indagini su ogni sorta di questioni a loro nome e non abbiamo potuto ignorare le allusioni a un’eventuale violazione, da parte degli Stati membri, degli obblighi loro incombenti in virtù dell’articolo 6 del Trattato sull’Unione europea, che delinea i principi fondamentali della democrazia, dei diritti umani e del rispetto della legge.</p>
      <p sl="en">Il partito laburista al Parlamento europeo ha votato a favore degli emendamenti volti a impostare maggiormente la relazione sul tema delle presunte consegne anziché sulla politica personalistica e partitica. Il partito laburista al Parlamento europeo ha votato a favore della relazione presentata in plenaria, più equilibrata ed equa rispetto a quella emersa in sede di commissione.</p>
    </intervention>
    <intervention id="3-165" speaker_id="4519" name="Claude Moraes" is_mep="True" mode="written">
      <p sl="en">Noi deputati del partito laburista al Parlamento europeo (EPLP) abbiamo votato a favore della relazione Fava poiché a nostro avviso è importante che il Parlamento europeo abbia svolto indagini sul presunto uso dei paesi europei da parte della CIA per il trasporto e la detenzione illegali di prigionieri.</p>
      <p sl="en">Noi deputati al Parlamento europeo siamo direttamente eletti dai cittadini e rispondiamo direttamente a loro. Abbiamo svolto indagini su ogni sorta di questioni a loro nome e non abbiamo potuto ignorare le allusioni a un’eventuale violazione, da parte degli Stati membri, degli obblighi loro incombenti in virtù dell’articolo 6 del Trattato sull’Unione europea, che delinea i principi fondamentali della democrazia, dei diritti umani e del rispetto della legge.</p>
      <p sl="en">Il partito laburista al Parlamento europeo ha votato a favore degli emendamenti volti a impostare maggiormente la relazione sul tema delle presunte consegne anziché sulla politica personalistica e partitica. Per questo ha votato contro l’emendamento n. 29. Il partito laburista al Parlamento europeo ha votato a favore della relazione presentata in plenaria, più equilibrata ed equa rispetto a quella emersa in sede di commissione.</p>
    </intervention>
    <intervention id="3-166" speaker_id="28583" name="Athanasios Pafilis" is_mep="True" mode="written">
      <p sl="el">La relazione descrive e – fino a un certo punto – conferma le rivelazioni e i fatti venuti alla luce sui rapimenti, i voli segreti, le detenzioni illegali in carceri segrete, gli atti di tortura, eccetera, effettuati dalla CIA in territorio europeo.</p>
      <p sl="el">I deputati al Parlamento europeo del partito comunista greco si sono astenuti dalla votazione perché ritengono ipocrita la posizione del partito popolare e socialista precedentemente al governo, che ha sostenuto e sostiene la cosiddetta strategia antiterroristica degli USA e approva tutte queste azioni.</p>
      <p sl="el">Oggi, sotto la pressione della protesta popolare di fronte a tali scoperte, stanno cercando di apparire come difensori della “politica terroristica” e come protettori dei diritti umani per riscattare “l’onore perduto” dell’UE.</p>
      <p sl="el">Siamo in netto disaccordo e non abbiamo alcuna intenzione di contribuire a ingannare i popoli sulla natura della politica di “lotta al terrorismo”. Si tratta del pretesto con cui gli imperialisti intendono costruire una gigantesca macchina repressiva in tutto il mondo al fine precipuo di instaurare la loro supremazia e colpire l’opposizione e i movimenti di base.</p>
      <p sl="el">In un momento in cui il Parlamento europeo sta facendo il massimo sulle violazioni dei diritti umani, in tutta l’UE si promuovono leggi autocratiche per colpire il movimento e contenere le dimostrazioni. Si promuovono altresì la stesura di fascicoli personali su tutti quanti e la firma di nuovi accordi con gli Stati Uniti.</p>
    </intervention>
    <intervention id="3-167" speaker_id="28586" name="Dimitrios Papadimoulis" is_mep="True" mode="written">
      <p sl="el">Ho votato a favore della relazione Fava perché costituisce un passo storico nella lotta contro un parastato criminale internazionale. Oltre alle enormi responsabilità del Consiglio europeo, anche i governi di molti Stati membri hanno responsabilità evidenti. E’ indispensabile che, al termine di questa complessa indagine da parte del Parlamento europeo, siano istituite commissioni d’esame in seno ai parlamenti nazionali degli Stati membri – tra cui purtroppo figura la Grecia – apparentemente coinvolti nelle attività illecite della CIA. Il testimone nella lotta contro il parastato internazionale è ora nelle loro mani.</p>
    </intervention>
    <intervention id="3-168" speaker_id="28249" name="Tobias Pflüger" is_mep="True" mode="written">
      <p sl="de">Il governo federale tedesco ha la sua buona parte di responsabilità nei voli della tortura operati dalla CIA; questo è il verdetto della relazione della commissione d’inchiesta sulle attività della CIA, adottata oggi in seno al Parlamento europeo. Il governo federale tedesco – una coalizione composta da conservatori e socialdemocratici – non può più esimersi dall’affrontarne le conseguenze, benché sia ovvio che è stato a seguito delle pressioni da esso esercitate che i socialdemocratici al Parlamento europeo hanno in parte moderato il linguaggio della relazione. Il Parlamento europeo è giunto alla conclusione che, “secondo informazioni fornite dall’avvocato di Murat Kurnaz e dalle autorità tedesche, il governo tedesco non ha accettato l’offerta nel 2002 di liberare Murat Kurnaz da Guantánamo” e che “il governo tedesco ha comunicato all’avvocato di Murat Kurnaz che era impossibile avviare negoziati con il governo USA sulla liberazione del prigioniero in quanto questi era cittadino turco” benché da tutte le indagini fosse emerso che “già alla fine di ottobre del 2002 Murat Kurnaz non rappresentava alcuna minaccia terroristica”. I miei colleghi ed io conveniamo che occorre far luce sulla gravità di questo comportamento scorretto da parte dei rappresentanti dell’ex governo federale socialdemocratico-verde. Il ministro degli Esteri Frank-Walter Steinmeier, che in precedenza aveva coordinato i servizi segreti tedeschi, dovrebbe smettere di ingannare i cittadini e assumersi finalmente la responsabilità di quanto è accaduto in quell’occasione.</p>
    </intervention>
    <intervention id="3-169" speaker_id="4461" name="Luís Queiró" is_mep="True" mode="written">
      <p sl="pt">Ho votato contro la relazione Fava, altresì nota come relazione CIA, per quattro motivi.</p>
      <p sl="pt">La solida difesa dei diritti umani, dello Stato di diritto e della democrazia, che sostengo, non può essere garantita da un’azione politica determinata più da un semplice antiamericanismo di sinistra che dalla vera e propria difesa di tali valori.</p>
      <p sl="pt">Non spetta al Parlamento europeo controllare gli Stati membri. Questo compito è in primo luogo appannaggio dei parlamenti nazionali e qualsiasi violazione di tale principio è di per sé un errore politico e un’anomalia giuridica.</p>
      <p sl="pt">La relazione commette l’imperdonabile errore di trarre conclusioni definitive da dichiarazioni non provate e controverse, trasformando opinioni in verità e insinuazioni in fatti concreti.</p>
      <p sl="pt">Quanto al Portogallo, anche a seguito degli emendamenti adottati, sussiste ancora un certo squilibrio tra ciò che è stato dimostrato (o persino dichiarato dalle presunte vittime) e ciò che è stato dedotto o, peggio ancora, congetturato.</p>
      <p sl="pt">Vorrei infine elogiare l’onorevole Coelho per l’instancabile lavoro svolto nella promozione dell’equilibrio, della ragionevolezza e della difesa dei nostri principi e valori fondamentali. Ritengo che se il relatore fosse stato lui, anziché il presidente della commissione, la relazione sarebbe stata sostanzialmente più equilibrata.</p>
    </intervention>
    <intervention id="3-170" speaker_id="4253" name="Frédérique Ries" is_mep="True" mode="written">
      <p sl="fr">Il Parlamento europeo ha appena pronunciato il suo verdetto sul lavoro svolto dalla commissione temporanea sull’utilizzo di paesi europei da parte della CIA per il trasporto e la detenzione illegali di prigionieri. Il verdetto non ha riservato alcuna sorpresa: condanna dei vari Stati membri che hanno effettivamente appoggiato la CIA.</p>
      <p sl="fr">La relazione Fava ha una grande qualità, quella di indicare una base comune di valori fondamentali: rispetto dei diritti dell’uomo, denuncia della tortura e rispetto del quadro giuridico nella lotta al terrorismo.</p>
      <p sl="fr">Ha inoltre un grande difetto: trascura totalmente il fatto che gli sforzi dei nostri governi sono limitati solo dalla ragione, quella ragione che permette loro di respingere l’impossibile: i servizi segreti non saranno mai accoglienti e trasparenti!</p>
      <p sl="fr">Non confondiamo l’umanesimo con l’ingenuo ottimismo. Come disse il filosofo Alain, “non può esserci libertà senza sicurezza; la sicurezza non vale nulla senza la libertà”.</p>
      <p sl="fr">E’ stata questa preoccupazione per la sicurezza nel contesto della libertà a motivare la mia astensione. Sono convinta che il mio collega Antoine Duquesne, ex ministro degli Interni del Regno del Belgio, avrebbe trasmesso lo stesso messaggio, se oggi avesse potuto votare.</p>
    </intervention>
    <intervention id="3-171" speaker_id="4345" name="Tokia Saïfi" is_mep="True" mode="written">
      <p sl="fr">Ho votato a favore della relazione sul presunto uso dei paesi europei da parte della CIA per il trasporto e la detenzione illegali di prigionieri. Dal gennaio 2006, molto è stato fatto dalla commissione temporanea del Parlamento europeo, incaricata di svolgere indagini sulle contestazioni pubblicate sulla stampa riguardo a questa delicata questione. Vorrei precisare che, affinché il suo lavoro sia legittimo, è importante che la commissione si avvalga di prove tangibili e verificabili, in modo tale da conservare una certa imparzialità. I deputati al Parlamento europeo hanno il dovere della trasparenza e dell’informazione nei confronti dei cittadini: chi fornisce tali informazioni deve dunque essere guidato dalla preoccupazione di riportarle quanto più fedelmente possibile. Benché la relazione finale non risponda perfettamente a questa esigenza, ho deciso di votare a favore, convinta che, attraverso queste commissioni, il Parlamento sia chiamato a svolgere un ruolo decisivo per contribuire al rispetto dei diritti umani e dei valori fondamentali ai quali l’Unione aderisce pienamente nei Trattati. Pertanto, la lotta al terrorismo dev’essere combattuta nel rispetto del diritto internazionale in vigore, e nessuna violazione dei diritti umani può essere giustificata.</p>
    </intervention>
    <intervention id="3-172" speaker_id="28380" name="Marek Siwiec" is_mep="True" mode="written">
      <p sl="pl">Ho votato contro l’adozione della suddetta relazione finale poiché conteneva riferimenti alla Polonia che non rispecchiavano i risultati del lavoro della commissione temporanea sul presunto uso dei paesi europei da parte della CIA per il trasporto e la detenzione illegali di prigionieri. La commissione non ha trovato alcuna prova, al di là delle notizie apparse sulla stampa, che confermi l’esistenza di carceri segrete della CIA nel mio paese. Non si possono utilizzare mere supposizioni, non corroborate da prove, quale base di una relazione finale su una questione tanto grave.</p>
    </intervention>
    <intervention id="3-173" speaker_id="4545" name="Catherine Stihler" is_mep="True" mode="written">
      <p sl="en">Occorre rendere merito all’onorevole Fava per essere riuscito a fare approvare in plenaria questa complessa e delicata relazione sulle accuse relative alle consegne straordinarie. Nell’Europa odierna le violazioni dei diritti umani, la tortura e le deportazioni illegali vanno condannate.</p>
    </intervention>
    <intervention id="3-174" speaker_id="28221" name="Thomas Ulmer" is_mep="True" mode="written">
      <p sl="de">Respingo la relazione sui voli CIA poiché non fa nemmeno quanto di più basilare ci si possa attendere da una relazione elaborata da una commissione d’inchiesta, in termini sia metodologici sia di processi analitici.</p>
      <p sl="de">Le conclusioni non si discostano in alcun modo da quelle raggiunte dall’investigatore del Consiglio d’Europa Dick Marty, alcuni ex testimoni del quale, nel frattempo, hanno cambiato idea.</p>
      <p sl="de">Anche se con ciò non intendo dire che approvo le azioni degli Stati Uniti, devo ammettere che, in questa relazione, la verità, i fatti e l’onestà hanno lasciato il posto a supposizioni e accuse.</p>
    </intervention>
    <intervention id="3-175" speaker_id="28144" name="Lars Wohlin" is_mep="True" mode="written">
      <p sl="sv">Nella lotta al terrorismo si sono registrati molti episodi spiacevoli. Tuttavia, di questi problemi si sono già occupati il Consiglio dell’ONU per i diritti umani e il Consiglio d’Europa. Il governo svedese ha accettato le critiche espresse. Non esiste dunque alcuna ragione per affrontare la questione anche in seno al Parlamento europeo. Ho pertanto votato a favore di buona parte delle proposte, ma mi sono astenuto nella votazione sulla relazione in quanto tale.</p>
    </intervention>
    <intervention id="3-177" speaker_id="23787" name="Czesław Adam Siekierski" is_mep="True" mode="spoken">
      <p sl="pl">Signor Presidente, ho votato a favore della relazione sulla concessione di assistenza finanziaria comunitaria a favore della Moldova, a sostegno della bilancia dei pagamenti e delle riserve estere del paese. Sono convinto che queste risorse permetteranno a uno dei paesi più poveri d’Europa di superare le attuali difficoltà finanziarie. Un sostegno eccezionale aggiuntivo dovrebbe rivelarsi molto utile per agevolare e sostenere l’attuazione delle riforme economiche del governo della Moldova.</p>
      <p sl="pl">Tenuto conto dei cambiamenti sociali ed economici positivi intervenuti in Moldova, compresa la recente abolizione della pena di morte, ritengo sia opportuno rafforzare i contatti bilaterali con la Moldova e approfondire le relazioni dell’Unione europea con il paese. Con una sovvenzione a fondo perduto per un importo massimo di 45 milioni di euro, l’Unione europea trasmetterà un forte segnale, soprattutto alla luce del divieto imposto dalla Russia all’importazione di vino dalla Moldova e dell’aumento del costo dell’energia.</p>
    </intervention>
    <intervention id="3-178" speaker_id="1403" name="David Martin" is_mep="True" mode="written">
      <p sl="en">Sono favorevole alla concessione di assistenza finanziaria a uno dei paesi più poveri d’Europa, la cui economia è stata duramente colpita dagli eventi che hanno interessato la regione. In particolare, accolgo con favore gli emendamenti volti a rafforzare il ruolo del Parlamento.</p>
    </intervention>
    <intervention id="3-179" speaker_id="4345" name="Tokia Saïfi" is_mep="True" mode="written">
      <p sl="fr">Ho votato a favore della relazione sulla proposta di decisione del Consiglio relativa alla concessione di assistenza macrofinanziaria comunitaria a favore della Moldova. Infatti, nonostante i progressi economici compiuti, la Moldova rimane uno dei paesi più poveri d’Europa. Dal 1° gennaio, la Moldova, che condivide una frontiera con la Romania, è diventata un paese confinante con l’Unione europea e il Consiglio vuole aiutarla a far fronte alle sue difficoltà commerciali e finanziarie. Nondimeno, vorrei rilevare che questa solidarietà, che si concretizza in 45 milioni di euro, è di carattere eccezionale e limitato nel tempo e richiede alcune condizioni. La concessione dell’assistenza deve infatti essere subordinata al conseguimento di obiettivi, tra cui una maggiore trasparenza delle finanze pubbliche e il rispetto dei diritti umani.</p>
      <p sl="fr">Infine, ritengo soprattutto che, in seguito all’allargamento del 2004 e del 2007, lo spirito di solidarietà dell’Unione europea debba ora estendersi ai paesi del sud del Mediterraneo. Attraverso la sua politica di vicinato e il suo partenariato euromediterraneo, l’Unione deve salvaguardare l’efficacia dei suoi strumenti finanziari e intensificare gli scambi commerciali con la riva sud del Mediterraneo.</p>
    </intervention>
    <intervention id="3-181" speaker_id="4545" name="Catherine Stihler" is_mep="True" mode="written">
      <p sl="en">Il divieto totale delle reti da posta derivanti e la sua applicazione efficace devono diventare una priorità per gli Stati membri. Troppi delfini, focene e foche muoiono inutilmente a causa dell’uso di queste reti. Sarebbe bene adottare una definizione uniforme, al fine di eliminare ogni scappatoia per l’uso di queste reti distruttive.</p>
    </intervention>
    <intervention id="3-183" speaker_id="photo_generic" name="Hélène Goudin e Nils Lundgren" is_mep="True" mode="written">
      <p sl="sv">Poiché la Lista di giugno non ritiene che l’Unione debba avere una politica comune della pesca, abbiamo votato contro la relazione. Ci permettiamo inoltre di rimandare gli interessati alle precedenti dichiarazioni di voto concernenti la politica della pesca.</p>
    </intervention>
    <intervention id="3-184" speaker_id="31123" name="Pedro Guerreiro" is_mep="True" mode="written">
      <p sl="pt">Scopo di questo regolamento è chiarire quali attrezzi da pesca debbano essere classificati come reti da posta derivanti, tramite l’armonizzazione di una definizione comune per tutta la legislazione pertinente.</p>
      <p sl="pt">Le reti derivanti hanno gravi ripercussioni sulle risorse alieutiche e sugli ecosistemi marini e un impatto economico – in termini di concorrenza e diminuzione del reddito – sui pescatori che utilizzano attrezzi più tradizionali.</p>
      <p sl="pt">In questo contesto, l’Unione europea ha integrato nel suo acquis (regolamento n. 354/1992) la risoluzione 44/225 dell’Organizzazione delle Nazioni Unite, che introduce una moratoria sull’uso delle reti derivanti, pur prevedendo alcune eccezioni regionali a livello comunitario.</p>
      <p sl="pt">Ciò considerato, sosteniamo il contenuto della relazione, che contribuirà a migliorare il controllo e ridurre l’impatto di queste reti nelle acque portoghesi, in particolare nelle zone economiche esclusive delle Azzorre e di Madera, frequentate da flotte di altri Stati membri, che utilizzano tali reti per la pesca del tonno e di altre specie marine in modo illegale o approfittando di omissioni nella legislazione.</p>
    </intervention>
    <intervention id="3-185" speaker_id="28144" name="Lars Wohlin" is_mep="True" mode="written">
      <p sl="sv">La relazione contiene diverse proposte costruttive per prevenire la pesca eccessiva.</p>
      <p sl="sv">Ho quindi votato a favore della proposta per motivi pragmatici. La politica della pesca dell’Unione, in generale, ha operato contro lo sfruttamento sostenibile a lungo termine delle risorse marine, sovvenzionando l’acquisto di imbarcazioni efficienti da parte dei pescatori.</p>
      <p sl="sv">La politica della pesca è anche pregiudizievole per le popolazioni dei paesi poveri, in quanto l’Unione acquista diritti di pesca nelle acque territoriali di tali paesi da governi deboli. L’Unione deve quindi restituire la politica della pesca agli Stati membri e far sì che essi non catturino quantitativi eccessivi delle specie che migrano nelle acque territoriali di più paesi.</p>
    </intervention>
    <intervention id="3-187" speaker_id="21918" name="Manuel António dos Santos" is_mep="True" mode="written">
      <p sl="pt">Per errore ho votato a favore della risoluzione proposta, ma intendevo votare contro, come ho fatto per la proposta legislativa.</p>
      <p sl="pt">Chiedo quindi la correzione del mio voto sulla risoluzione legislativa (voto contrario).</p>
    </intervention>
    <intervention id="3-188" speaker_id="4550" name="Jill Evans" is_mep="True" mode="written">
      <p sl="en">Mi sono astenuta dal voto sulla proposta della commissione per l’agricoltura di respingere la proposta della Commissione relativa alla modulazione volontaria, perché in tal modo si rinvierebbe ulteriormente l’inizio dei nuovi programmi di sviluppo rurale e il loro finanziamento. Questo avrebbe ripercussioni negative sugli agricoltori e sulle comunità rurali del mio distretto elettorale, che hanno disperato bisogno di tali fondi.</p>
      <p sl="en">La mancanza di finanziamenti per lo sviluppo rurale è un problema per il Galles. Tale problema deriva da una combinazione di più fattori: il mancato conferimento al Regno Unito di una quota equa dei finanziamenti europei, la difesa della riduzione del suo contributo al bilancio da parte del governo britannico e l’accordo sulle prospettive finanziarie della Presidenza britannica. In conseguenza di questo insuccesso del governo, i ministri faranno assegnamento sulla modulazione per integrare questo fondo.</p>
      <p sl="en">Si deve garantire la sussidiarietà, in modo che la decisione di applicare o meno la modulazione volontaria e in quale misura sia adottata al livello appropriato. Nel mio distretto elettorale ciò significa a livello di assemblea nazionale del Galles, invece che a livello di Stato membro. Esistono ampie differenze di metodo e comunità rurali distinte nel Regno Unito, e sarebbe assolutamente inaccettabile avere un unico livello. Devono anche essere previsti congrui finanziamenti supplementari attinti ai fondi del governo centrale.</p>
    </intervention>
    <intervention id="3-189" speaker_id="4466" name="Ilda Figueiredo" is_mep="True" mode="written">
      <p sl="pt">Come abbiamo già affermato, la questione centrale è che la proposta della Commissione non è una proposta di vera modulazione, cioè una proposta che aumenti gli aiuti a favore di chi riceve poco o nulla, tramite la riduzione del sostegno a chi riceve molto, in modo da garantire una maggiore equità nella distribuzione degli aiuti tra produttori, paesi e colture e sostenere i piccoli e medi agricoltori e l’agricoltura a conduzione familiare.</p>
      <p sl="pt">A nostro parere, la Commissione deve presentare una nuova proposta, al fine di creare una vera modulazione, obbligatoria, che garantisca maggiore equità e renda disponibili risorse finanziarie, con l’introduzione di un limite massimo degli aiuti per azienda agricola (tetto) e un aumento percentuale degli aiuti a favore degli agricoltori che ricevono aiuti minimi dalla PAC (modulazione), per esempio proponendo un aumento del 15-20 per cento per i piccoli e medi agricoltori che ricevono meno di 5 000 euro in aiuti e tenendo conto di una varietà di fattori se ricevono un importo superiore.</p>
      <p sl="pt">In caso contrario, si corre il rischio di aggravare le disuguaglianze esistenti. Esortiamo quindi la Commissione a riformulare la proposta, onde evitare che una decisione adottata in quest’ambito conduca da ultimo alla rinazionalizzazione dei costi della PAC. Tuttavia, la Commissione finora non lo ha fatto. Per questo motivo ci siamo astenuti dal voto.</p>
    </intervention>
    <intervention id="3-190" speaker_id="28403" name="Duarte Freitas" is_mep="True" mode="written">
      <p sl="pt">Il Parlamento europeo ha già respinto la proposta della Commissione relativa alla modulazione volontaria dei pagamenti diretti nell’ambito della PAC fino al 20 per cento. Secondo la proposta, i fondi destinati agli agricoltori sarebbero resi disponibili nel secondo pilastro della PAC – lo sviluppo rurale – cioè sarebbero trasferiti ai bilanci nazionali degli Stati membri che decideranno di applicare tale modulazione.</p>
      <p sl="pt">La soppressione degli aiuti a favore degli agricoltori solleverebbe problemi di concorrenza tra gli agricoltori dei paesi che non applicheranno la modulazione e quelli dei paesi che la applicheranno, nonché tra gli agricoltori di questi ultimi, in funzione del livello di modulazione scelto.</p>
      <p sl="pt">Per questo motivo, condivido la raccomandazione del relatore, onorevole Goepel, di respingere nuovamente la proposta della Commissione.</p>
    </intervention>
    <intervention id="3-191" speaker_id="photo_generic" name="Hélène Goudin e Nils Lundgren" is_mep="True" mode="written">
      <p sl="sv">La Lista di giugno ritiene che la politica agricola comune dell’Unione europea debba essere gradualmente soppressa. Ci opponiamo anche a nuove sovvenzioni a titolo dello “sviluppo rurale”. Ci chiediamo perché l’Unione ritenga che gli Stati membri non siano in grado di gestire da soli lo sviluppo delle proprie zone rurali.</p>
      <p sl="sv">Abbiamo due alternative in questa votazione: la proposta della Commissione e la proposta della commissione per l’agricoltura e lo sviluppo rurale del Parlamento europeo. In queste circostanze, abbiamo scelto di votare a favore della proposta della Commissione, perché è migliore di quella della commissione per l’agricoltura e lo sviluppo rurale, che è assurda.</p>
      <p sl="sv">Nella motivazione della relazione è esposta un’intera serie di pareri. Per esempio, si critica il possibile abbandono o la rinazionalizzazione della politica agricola comune – uno sviluppo che la Lista di giugno considera auspicabile – e si afferma che il diritto di partecipazione del Parlamento europeo non è rispettato, parere che la Lista di giugno non condivide.</p>
      <p sl="sv">Inoltre, nella motivazione si afferma che il controllo dello stato di salute del bilancio a lungo termine dovrebbe solo costituire la base di proposte per il periodo di finanziamento successivo al 2013. La Lista di giugno respinge totalmente questo parere. Riteniamo che la revisione intermedia debba sfociare in riduzioni del bilancio per l’agricoltura e lo sviluppo rurale sin dall’attuale periodo di programmazione, cioè 2007-2013.</p>
      <p sl="sv">La Lista di giugno osserva che in queste circostanze il Parlamento europeo, per fortuna, non ha poteri di codecisione per quanto riguarda la PAC. Se così non fosse, l’Unione cadrebbe nella trappola del protezionismo e delle forti sovvenzioni a favore di tutte le categorie del settore agricolo.</p>
    </intervention>
    <intervention id="3-192" speaker_id="1403" name="David Martin" is_mep="True" mode="written">
      <p sl="en">Ho votato a favore della proposta di introdurre la modulazione volontaria della PAC, in quanto nel Regno Unito essa è usata in modo più efficace che in qualsiasi altro Stato membro. E’ usata come fonte essenziale di finanziamento per i regimi di sviluppo rurale in tutto il paese.</p>
    </intervention>
    <intervention id="3-193" speaker_id="966" name="Jean-Claude Martinez" is_mep="True" mode="written">
      <p sl="fr">Oltre a separare gli aiuti e la produzione, la riforma della PAC ha introdotto un nuovo strumento: la modulazione. In pratica, si tratta della possibilità di trasferire parte degli stanziamenti, i pagamenti diretti agli agricoltori, ai fondi destinati allo sviluppo rurale. Lo si definisce “trasferimento dal primo al secondo pilastro”.</p>
      <p sl="fr">Nel quadro della modulazione volontaria, è possibile trasferire fino al 20 per cento dei fondi. Gli Stati membri possono scegliere questa modulazione da un menù ridotto, anziché da un menù imposto che propone “aiuti diretti” come piatto principale e “sviluppo rurale” come dessert .</p>
      <p sl="fr">In realtà, la modulazione equivale a derubare Paul, l’agricoltore, per finanziare Pierre, il paesaggista. E’ una tecnica di bilancio che mira a nascondere l’insufficienza dei fondi con l’illusione di poter scegliere il modo in cui gestirne la penuria.</p>
    </intervention>
    <intervention id="3-194" speaker_id="28255" name="Andreas Mölzer" is_mep="True" mode="written">
      <p sl="de">Anche se l’Unione europea sembra difendere la causa dell’agricoltura, resta il fatto che continuiamo a perdere agricoltori e sempre più aziende agricole sono ora gestite solo come attività secondaria. Considerato che le grandi imprese e le case reali beneficiano delle nostre sovvenzioni e noi non riusciamo a perorare la causa della nostra agricoltura biologica in seno all’OMC, non c’è da stupirsi di questi sviluppi.</p>
      <p sl="de">Sarebbe utile definire indicatori di qualità e di benefici per la salute comprensibili, quale strumento per garantire prezzi equi per prodotti sani. E’ tuttavia essenziale semplificare la giungla di sovvenzioni dell’Unione, se necessario tramite una rinazionalizzazione dell’agricoltura. Per questo motivo, ho votato contro la relazione Goepel.</p>
    </intervention>
    <intervention id="3-195" speaker_id="4528" name="Neil Parish" is_mep="True" mode="written">
      <p sl="en">La delegazione dei conservatori britannici riconosce l’importanza vitale dei regimi agro-ambientali. Tuttavia, per tre importanti motivi, i conservatori con il loro voto hanno respinto la proposta della Commissione sulla modulazione volontaria. In primo luogo, per gli agricoltori britannici, la modulazione volontaria sarebbe tutt’altro che volontaria: essi sarebbero costretti ad accettare una riduzione fino al 20 per cento dei pagamenti a favore delle singole aziende agricole, diversamente dagli altri agricoltori d’Europa. Se il Primo Ministro Blair avesse negoziato un migliore accordo di bilancio comunitario per il Regno Unito in materia di fondi per lo sviluppo rurale, i nostri agricoltori non si troverebbero di fronte a questa triste prospettiva. In secondo luogo, la proposta su cui siamo chiamati a votare in ogni caso è inaccettabile per lo stesso governo britannico, perché non permette la regionalizzazione, limita la libertà del governo di decidere le priorità di spesa e mantiene una franchigia che non è idonea alla struttura agraria del Regno Unito. Gli eurodeputati laburisti non hanno presentato alcun emendamento inteso a garantire un maggiore allineamento della proposta ai desideri del loro governo! In conclusione, le ultime dichiarazioni del Commissario Fischer Boel lasciano intendere che la fortissima opposizione del Parlamento alla proposta non possa essere totalmente ignorata e che si possa giungere a un compromesso. Ci auguriamo sinceramente che ciò sia nell’interesse degli agricoltori britannici.</p>
    </intervention>
    <intervention id="3-196" speaker_id="37312" name="Christel Schaldemose" is_mep="True" mode="written">
      <p sl="da">Votiamo contro la proposta del Parlamento che invita la Commissione a ritirare la sua proposta e a favore della proposta della Commissione.</p>
      <p sl="da">Riteniamo che il Parlamento stia tentando di ricattare la Commissione con la minaccia di trattenere il 20 per cento delle risorse per lo sviluppo rurale. Anziché interessare la Commissione, ciò colpirebbe gli agricoltori, che non riceverebbero i pagamenti, e soprattutto l’Unione nel suo insieme, la cui reputazione difficilmente migliorerebbe se in futuro il ricatto spudorato tra le Istituzioni dovesse diventare la norma.</p>
      <p sl="da">A nome della delegazione danese del gruppo socialista al Parlamento europeo.</p>
    </intervention>
    <intervention id="3-197" speaker_id="4545" name="Catherine Stihler" is_mep="True" mode="written">
      <p sl="en">Le proposte di riforma della PAC devono essere sostenute. E’ deludente che il Parlamento abbia respinto per la seconda volta queste riforme, che garantiscono una strategia sostenibile in materia di sviluppo rurale. Il voto di oggi rinvierà di nuovo i pagamenti a favore degli agricoltori in Scozia e nel Regno Unito. Gli eurodeputati non possono chiedere la riforma della PAC, da un lato, e poi non sostenerla nella pratica. I nostri elettori chiedono da molto tempo una riforma della PAC. E’ preoccupante che si permetta agli interessi nazionali e agli interessi acquisiti di pochi di falsare tale urgente riforma.</p>
    </intervention>
    <intervention id="3-199" speaker_id="4461" name="Luís Queiró" is_mep="True" mode="written">
      <p sl="pt">Le reti transeuropee nel settore dei trasporti (TEN-T) rappresentano un investimento volto a garantire l’accessibilità nel territorio europeo e sono un elemento centrale della strategia di Lisbona, sia come investimenti nell’innovazione e nella creazione di posti di lavoro sia perché mirano a creare strutture che contribuiscano ad accelerare la coesione e lo sviluppo socioeconomico.</p>
      <p sl="pt">Per questo motivo, lo scarso aumento delle risorse finanziarie disponibili per le TEN-T e la lentezza nel realizzare i progetti TEN-T prioritari destano grave preoccupazione. E’ quindi fondamentale che gli Stati membri attribuiscano la massima priorità alla realizzazione di questi progetti e non si esimano dall’adottare tutte le misure necessarie per il loro completamento.</p>
      <p sl="pt">Oltre a dare priorità ai collegamenti transfrontalieri, è necessario garantire un migliore coordinamento e una maggiore trasparenza delle procedure, per poter infine vedere i frutti di più di un decennio di lavoro.</p>
      <p sl="pt">Questi progetti rivestono importanza vitale per la coesione nel continente europeo, per l’intermodalità, per l’interoperabilità e, infine, per ridurre la congestione del traffico. Si devono ora prendere decisioni atte a rafforzare l’effetto moltiplicatore dei finanziamenti comunitari. Oggi non dobbiamo avere alcuna esitazione a correggere gli errori, introdurre le modifiche necessarie e garantire che questi progetti procedano il più rapidamente possibile.</p>
    </intervention>
    <intervention id="3-201" speaker_id="28252" name="Richard Seeber" is_mep="True" mode="spoken">
      <p sl="de">Signor Presidente, desidero chiarire che, sebbene la delegazione del partito popolare austriaco abbia sempre sostenuto apertamente azioni proattive atte ad affrontare i cambiamenti climatici, abbiamo tuttavia votato contro tale risoluzione per il motivo che tenta di far entrare l’energia nucleare dalla porta di servizio. Allo stesso modo abbiamo sempre rifiutato apertamente tale forma di energia, che, dal nostro punto di vista, non ha futuro. Mi ha enormemente stupito notare che qualche deputato fra coloro che si autoproclamavano oppositori dell’energia nucleare – in particolare i membri del gruppo socialista e del gruppo Verde – ha votato nonostante tutto a sostegno di tale relazione.</p>
    </intervention>
    <intervention id="3-202" speaker_id="23787" name="Czesław Adam Siekierski" is_mep="True" mode="spoken">
      <p sl="pl">Signor Presidente, ho votato a favore della risoluzione sui cambiamenti climatici, in quanto ritengo fermamente che sia una necessità urgente definire una strategia dell’Unione europea su tale questione, che è così importante per l’umanità.</p>
      <p sl="pl">Appare di estrema importanza per il Parlamento europeo far sentire la propria voce in materia. Gli Stati membri dell’Unione e la Commissione europea stanno fronteggiando una sfida straordinaria. Come si può sostenere lo sviluppo economico proteggendo nel contempo l’ambiente naturale? Gli esperti del settore invitano a limitare i gas che contengono CO2, e a sostenere la ricerca e l’innovazione nel settore dell’energia rinnovabile e delle tecnologie per il risparmio energetico. Inoltre, è importante cooperare con i paesi al di fuori dell’Unione europea e, in particolare, far conoscere ai cittadini i rischi derivanti dai cambiamenti climatici.</p>
      <p sl="pl">Siamo tutti responsabili della protezione della Terra. E’ necessario comprendere, tuttavia, che la riduzione delle emissioni e dell’inquinamento comporterà costi aggiuntivi per le aziende europee e per i cittadini nel breve periodo.</p>
      <p sl="pl">Se consideriamo che paesi quali la Cina, il Brasile e l’India producono ogni anno quantità sempre maggiori di anidride carbonica e altre sostanze nocive, l’Unione dovrebbe adoperarsi per aiutarli a passare a metodi di produzione più puliti e più efficienti dal punto di vista energetico. Occorre promuovere il commercio nell’ambito della cosiddetta tecnologia verde e lo sviluppo di fonti di energia rinnovabili. Tali provvedimenti sono indispensabili nel nostro stesso interesse e nell’interesse delle generazioni future.</p>
    </intervention>
    <intervention id="3-203" speaker_id="4260" name="Eija-Riitta Korhola" is_mep="True" mode="spoken">
      <p sl="fi">Signor Presidente, al paragrafo 34 della risoluzione sui cambiamenti climatici, che abbiamo appena votato, si invita la Commissione a valutare i rischi posti da alluvioni e tsunami causati dai cambiamenti climatici in relazione alle installazioni nucleari.</p>
      <p sl="fi">Esiste una campagna finlandese dietro questa idea che si basa su un romanzo inventato, e per la quale non c’è alcun fondamento scientifico. Nella storia, uno tsunami , provocato dai cambiamenti climatici, dà origine a un incidente causando enormi danni a una centrale nucleare. Sono favorevole a esercitare grande cautela e valutare i rischi, ma tale iniziativa è irritante e francamente imbarazzante per la reputazione della commissione per l’ambiente, la sanità pubblica e la sicurezza alimentare. Innanzi tutto, i cambiamenti climatici non provocano tsunami ; tale idea è considerata assurda da seri ricercatori. Bisogna riconoscere ai colleghi che promuovono tale iniziativa che una valutazione dei rischi per le centrali nucleari è sempre necessaria, ma è un errore lasciar intendere che questo non sia già stato fatto. Nessuna centrale nucleare è stata costruita senza la garanzia che potesse resistere alle alluvioni. Per tali motivi, devo invitare la Commissione a valutare i rischi politici derivanti da iniziative parlamentari basate su pura finzione. Sono lieta che questa volta il problema sia stato evitato.</p>
    </intervention>
    <intervention id="3-204" speaker_id="photo_generic" name="Jan Andersson, Göran Färm, Anna Hedh, Inger Segelström e Åsa Westlund" is_mep="True" mode="written">
      <p sl="sv">Abbiamo votato a favore degli emendamenti nn. 3 e 8 poiché riteniamo positivo che gli Stati membri dell’UE trovino un accordo unanime sulle imposte che favoriscono la riduzione delle emissioni di gas a effetto serra.</p>
      <p sl="sv">Tuttavia, non appoggiamo le decisioni in materia fiscale prese sulla base di una maggioranza a livello di UE, dal momento che noi socialdemocratici svedesi siamo del parere che le decisioni in materia fiscale vadano prese a livello nazionale.</p>
    </intervention>
    <intervention id="3-205" speaker_id="4466" name="Ilda Figueiredo" is_mep="True" mode="written">
      <p sl="pt">Siamo in larga parte d’accordo sull’adozione della relazione, che costituisce un ulteriore atto sui cambiamenti climatici. Si tratta di un documento che afferma, o conferma, il nostro impegno sulla riduzione delle emissioni e la promozione di forme di energia alternative. Tuttavia, non si occupa allo stesso modo di altri fattori importanti quali la promozione dell’efficienza energetica e l’uso di trasporti pubblici di alta qualità; tali alternative vengono trattate fugacemente o in maniera superficiale.</p>
      <p sl="pt">Inoltre, la relazione pone in rilievo la proposta di commercializzare i diritti di emissione, o per definirli in maniera più appropriata, i “diritti di inquinare”. Da quanto dichiarato, questo sarebbe in contrasto con gli obiettivi stabiliti, a causa del suo carattere commerciale, dal momento che chi è in grado di pagare potrà ancora inquinare. Questo riguarderà in particolare i paesi con un’economia più debole che non hanno la disponibilità finanziaria per acquistare i diritti di emissione.</p>
      <p sl="pt">Sebbene compaiano alcune gradite proposte nell’ambito delle riduzioni delle emissioni e dell’energia rinnovabile, ci sono altre proposte difficilmente attuabili considerati i rigidi requisiti imposti ai vari paesi, tenuto conto in particolare dell’opposizione nei loro confronti.</p>
      <p sl="pt">In ogni caso, controlleremo attentamente l’attuazione di alcune delle iniziative presenti nella relazione, pur impegnandoci per assicurare che non vengano sfruttate allo scopo di concentrare ulteriormente l’energia nelle mani dei paesi più ricchi o in modo tale che sia il consumatore ad assumersi la responsabilità dei costi di inquinamento delle aziende inquinanti.</p>
    </intervention>
    <intervention id="3-206" speaker_id="28585" name="Diamanto Manolakou" is_mep="True" mode="written">
      <p sl="el">I risultati della sessione plenaria di Parigi rappresentano una sconfitta per tutti coloro che credevano che opposizione e interessi sarebbero stati superati di fronte al grave pericolo del surriscaldamento del pianeta e alle catastrofiche ripercussioni sul medio e lungo periodo per gli abitanti del pianeta.</p>
      <p sl="el">Tuttavia, la risoluzione sui cambiamenti climatici, un testo incisivo, non propone specifiche soluzioni concrete, ma esprime in larga misura illusioni e continua a fare affidamento sulla stessa metodologia responsabile dei gravi problemi di oggi, favorendo meccanismi di mercato, imponendo tasse e contributi ai lavoratori e dispensando le multinazionali.</p>
      <p sl="el">La risoluzione specifica chiaramente che la riduzione delle emissioni darà un contributo a favore della competitività e del raggiungimento degli obiettivi di Kyoto e di Lisbona. E’ proprio questa politica dei profitti ad essere responsabile della contaminazione dell’ambiente e delle emissioni, e non può essere un criterio per tutelarlo.</p>
      <p sl="el">Inoltre, tutti coloro che hanno ratificato il protocollo di Kyoto presentano tutto considerato significative variazioni, mentre gli Stati Uniti continuano ad aumentare i gas ad effetto serra, così come Cina e India. Di conseguenza, Kyoto ha poco a che fare nella pratica con le riduzioni delle emissioni.</p>
      <p sl="el">La conclusione è che l’UE del capitale e i suoi portavoce politici stanno distruggendo il pianeta con il pretesto dei mutamenti climatici e la loro unica preoccupazione è trovare il modo per fare un uso più redditizio dei “meccanismi di mercato” di Kyoto.</p>
    </intervention>
    <intervention id="3-207" speaker_id="1403" name="David Martin" is_mep="True" mode="written">
      <p sl="en">Condivido gli obiettivi generali della risoluzione del Consiglio. Sebbene sia d’accordo riguardo al contenuto degli emendamenti proposti dal gruppo Verts/ALE e con l’impegno di ridurre le emissioni di gas ad effetto serra del 30 per cento entro il 2020, ritengo che l’oggetto dell’emendamento fosse troppo ristretto e mi sono astenuto dalla votazione su questo specifico emendamento.</p>
    </intervention>
    <intervention id="3-208" speaker_id="1403" name="David Martin" is_mep="True" mode="written">
      <p sl="en">Quella relativa ai cambiamenti climatici rappresenta probabilmente la sfida politica più significativa del nostro tempo. Il tipo di azioni richieste in questa risoluzione, e le azioni collettive a livello multilaterale sono fondamentali per combattere i cambiamenti climatici.</p>
    </intervention>
    <intervention id="3-209" speaker_id="28111" name="Mary Lou McDonald" is_mep="True" mode="written">
      <p sl="en">Nonostante abbia sostenuto la risoluzione, sono del parere che l’UE debba intraprendere ulteriori iniziative per affrontare i cambiamenti climatici.</p>
      <p sl="en">Gli scaffali dei negozi traboccano di beni deperibili e di scarso valore trasportati per decine di migliaia di chilometri per soddisfare le aspettative sulla dinamica dei prezzi al consumo. L’impronta ecologica in termini di carbonio che tale forma di commercio globale si lascia dietro è colossale.</p>
      <p sl="en">Pertanto, chiedo l’introduzione di un sistema di “etichettatura del carbonio”, che consentirebbe ai consumatori di disporre delle informazioni necessarie per compiere scelte sagge e responsabili.</p>
    </intervention>
    <intervention id="3-210" speaker_id="4545" name="Catherine Stihler" is_mep="True" mode="written">
      <p sl="en">Occorre attivarsi urgentemente per rendere il Parlamento europeo un’Istituzione a zero emissioni di CO2. Affrontare i cambiamenti climatici è la sfida del nostro tempo; tutti dobbiamo fare la nostra parte. La nostra impronta ecologica in termini di carbonio sarà probabilmente l’argomento che più di qualsiasi altro farà cessare definitivamente i nostri soggiorni mensili a Strasburgo. Dopotutto, noi in quanto deputati europei dovremmo mettere in pratica ciò che predichiamo.</p>
    </intervention>
    <intervention id="3-211" speaker_id="28144" name="Lars Wohlin" is_mep="True" mode="written">
      <p sl="sv">L’effetto serra è uno dei grandi problemi del nostro tempo. Pertanto, è importante compiere sforzi considerevoli per ridurre le emissioni di biossido di carbonio. Uno dei migliori e più importanti metodi per eliminare tali emissioni è quello di sostituire l’energia prodotta attraverso la combustione di gas e petrolio con l’energia nucleare. L’IAEA ha osservato che l’energia nucleare è uno dei fattori chiave per ridurre le emissioni di biossido di carbonio. E’ deplorevole che la risoluzione in questione scelga di ignorare questo fatto insistendo che le emissioni non vadano ridotte mediante l’uso di energia nucleare. E’ per questa ragione che voto contro la risoluzione.</p>
    </intervention>
    <intervention id="3-213" speaker_id="2307" name="Hubert Pirker" is_mep="True" mode="spoken">
      <p sl="de">Signor Presidente, noi tutti sappiamo che la lotta al terrorismo può avvenire soltanto nell’ambito di una cooperazione, e non ci sono dubbi sull’importanza, per l’Unione europea, di avere gli Stati Uniti quale alleato in questo contesto, né sull’esigenza, a tal fine, di scambi di dati e informazioni, che però devono svolgersi nel rispetto di regole accettate da entrambe le parti. Ora che abbiamo stabilito tali regole, che – dall’uso specifico in cui i dati possono essere destinati alla conversione a un sistema push, mediante la non conservazione dei dati sensibili – hanno conquistato il sostegno di una larga maggioranza, e siamo riusciti, soprattutto, a ottenere l’impegno da parte delle autorità statunitensi di informare le controparti nell’Unione europea della presenza di sospetti terroristi, sono lieto di dare il mio appoggio a questa risoluzione. Sono convinto che – se il commissario Frattini sarà incaricato di condurre i negoziati – sarà possibile conseguire un risultato positivo nell’interesse della sicurezza dei cittadini dell’Unione europea.</p>
    </intervention>
    <intervention id="3-214" speaker_id="4540" name="Philip Bradbourn" is_mep="True" mode="written">
      <p sl="en">I conservatori britannici accordano il loro pieno appoggio alle misure che individuano transazioni finanziarie fraudolente che favoriscono il finanziamento del terrorismo. Tuttavia, la proposta di risoluzione in esame non cita i risultati delle indagini portate avanti dalle autorità belghe. Inoltre, la proposta non riconosce l’importanza di garantire che l’accesso a tali dati sia limitato a specifiche autorità di contrasto cui viene affidata l’azione antiterrorismo.</p>
      <p sl="en">Nel caso dell’accordo PNR, i conservatori ritengono che un paese abbia il diritto sovrano di chiedere informazioni sulle persone che giungono nel suo territorio. Ogni accordo relativo al trasferimento dei dati dovrebbe riconoscere tale diritto. Il metodo più appropriato per gestire tali accordi e garantire elevati livelli di protezione dei dati si basa su un meccanismo di cooperazione intergovernativa. Per tali ragioni i conservatori britannici hanno votato contro la risoluzione.</p>
    </intervention>
    <intervention id="3-215" speaker_id="1892" name="Carlos Coelho" is_mep="True" mode="written">
      <p sl="pt">L’UE è attivamente impegnata nella lotta al terrorismo globale, sulla base dei propri valori umani e del rispetto dei diritti e delle libertà fondamentali.</p>
      <p sl="pt">Non vi è motivo, per quanto in sé lodevole, che possa giustificare l’assenza di legittimità democratica. Di conseguenza, la condivisione dei dati deve essere costantemente sottoposta a un controllo parlamentare e giurisdizionale.</p>
      <p sl="pt">Seri dubbi riguardano il trattamento dei dati personali da parte delle autorità statunitensi, che accumulano dati in maniera indiscriminata, violando la legislazione europea in materia di protezione dei dati. Inoltre, gli accordi non sono reciproci: i cittadini americani godono di maggiore protezione in Europa rispetto agli europei che si trovano negli Stati Uniti.</p>
      <p sl="pt">Ritengo, pertanto, che occorra istituire un quadro comune con gli Stati Uniti al fine di salvaguardare le garanzie in materia di condivisione di informazioni sensibili nel contesto della lotta contro il terrorismo. Il Parlamento dovrà sorvegliare attentamente l’accordo PNR che dovrà essere negoziato dalla Commissione.</p>
    </intervention>
    <intervention id="3-216" speaker_id="31123" name="Pedro Guerreiro" is_mep="True" mode="written">
      <p sl="pt">Abbiamo sempre dichiarato la nostra opposizione alla conclusione di un accordo con gli Stati Uniti sulla condivisione dei dati personali, sia in relazione all’accordo PNR che a SWIFT.</p>
      <p sl="pt">Il motivo è innanzi tutto che l’accordo fa parte di un vasto contesto di misure di sicurezza – basti pensare al programma di intercettazioni telefoniche illegali negli Stati Uniti – adottate sulla base della cosiddetta “lotta contro il terrorismo”, che rappresenta un pretesto per scatenare atti di ingerenza e aggressioni nei confronti di paesi e cittadini quando sono in gioco gli interessi imperialistici statunitensi.</p>
      <p sl="pt">Inoltre, ci opponiamo a tale accordo poiché non fornisce valide garanzie che i diritti legittimi dei cittadini saranno salvaguardati attraverso l’attuazione delle norme concordate che regolano la protezione dei dati personali, tra cui quelle definite dalla stessa Unione europea. Per di più, non è garantito un efficace controllo di tali accordi da parte dei parlamenti nazionali.</p>
      <p sl="pt">Non vi è alcun dubbio che la gravità dell’attuale situazione verrebbe ridotta stabilendo misure più specifiche, metodi di controllo più efficaci dei dati personali da trasferire, limiti dell’uso cui i dati possono essere destinati, informazioni per i cittadini, e la possibilità per i cittadini di accedere ai propri dati personali. Tuttavia, ciò di cui si sente realmente la necessità è di porre fine a questo assalto repressivo, che, con il pretesto della cosiddetta “lotta contro il terrorismo”, mina i diritti, le libertà e le garanzie dei cittadini.</p>
    </intervention>
    <intervention id="3-217" speaker_id="28111" name="Mary Lou McDonald" is_mep="True" mode="written">
      <p sl="en">Il Sinn Féin ritiene che l’accordo PNR non avrebbe dovuto essere concluso con leggerezza o a porte chiuse. L’accordo PNR fa parte della cosiddetta “guerra al terrore” e violerà le libertà civili dei cittadini irlandesi.</p>
      <p sl="en">Gli Stati membri dell’UE non dovrebbero lasciarsi convincere ad applicare un accordo che non garantisce i diritti di protezione dei dati dei propri cittadini.</p>
      <p sl="en">L’Irlanda dovrebbe prendere l’iniziativa in seno al Consiglio dell’UE di richiedere un accordo più accettabile. Ho invitato il governo a emendare l’accordo proposto prima della sua adozione per garantire almeno questo: l’analisi congiunta annuale prevede un requisito per la valutazione dell’accordo che riguarda sia i dettagli sul suo funzionamento sia la sua efficacia contro l’obiettivo stabilito di “combattere il terrorismo”, e che ogni cambiamento delle disposizioni irlandesi, europee o americane in materia di protezione dei dati che sia significativo per il funzionamento dell’accordo comporti un’immediata e trasparente rinegoziazione dell’accordo esigendo un’ulteriore approvazione da parte di entrambe le camere dell’Oireachtas .</p>
    </intervention>
    <intervention id="3-218" speaker_id="28583" name="Athanasios Pafilis" is_mep="True" mode="written">
      <p sl="el">La risoluzione del Parlamento europeo sulla trasmissione dei dati personali dei passeggeri da parte delle compagnie aeree europee (PNR) e lo scandalo della trasmissione di informazioni relative a transazioni finanziarie dei clienti che utilizzano SWIFT ai servizi di sicurezza statunitensi rivela il vero carattere delle dichiarazioni delle forze politiche alla base della strada a senso unico europea e dell’assoggettamento europeo.</p>
      <p sl="el">Le loro proteste sulla violazione della tutela dei dati personali e della privacy nella risoluzione si sono trasformate nella convinzione che “l’Unione europea e gli Stati Uniti siano alleati fondamentali e leali nella lotta contro il terrorismo”. Per questo motivo propongono, inoltre, di firmare un nuovo accordo sulla trasmissione dei dati personali dei passeggeri, avente lo stesso contenuto del precedente, e il trasferimento di informazioni relative a transazioni finanziarie per “fini di indagini giudiziarie”, a condizione che gli USA ne garantiscano la tutela. I nuovi accordi proposti si aggiungono alle rivelazioni sulle attività criminali della CIA negli Stati membri dell’UE, con rapimenti, detenzioni in carceri segrete e torture nei confronti di “sospetti di atti di terrorismo”, dimostrando in tal modo che, nonostante le loro ipocrite dichiarazioni, la cooperazione tra Unione europea e Stati Uniti è sempre più profonda, nel tentativo di limitare i diritti fondamentali e le libertà popolari, col pretesto di combattere il terrorismo.</p>
    </intervention>
    <intervention id="3-220" speaker_id="28173" name="Zita Pleštinská" is_mep="True" mode="spoken">
      <p sl="sk">Ho votato per l’adozione della risoluzione del Parlamento europeo sul contributo al Consiglio di primavera programmato per l’8 e 9 marzo. Ho espresso il mio appoggio alla versione modificata della risoluzione, poiché ritengo che il mantenimento della competitività nell’ambito del mercato interno e l’attuazione di una politica di innovazione strategica che privilegia l’efficienza energetica rappresentino una risposta chiara e moderna al problema del raggiungimento degli obiettivi della strategia di Lisbona. Al fine di migliorare la trasparenza e la chiarezza della strategia, sostengo il processo di miglioramento della formulazione della normativa che tutela i consumatori.</p>
      <p sl="sk">Un passaggio fondamentale della risoluzione è l’appello ai parlamenti nazionali di adottare i programmi nazionali di riforma, dato che il successo nel conseguimento degli obiettivi di Lisbona dipende principalmente dall’iniziativa di ogni Stato membro. In tale contesto, vorrei citare l’esempio della Slovacchia dove, grazie alle riforme strutturali messe in atto dall’azione di governo di Mikuláš Dzurinda, si stanno già ottenendo risultati concreti, ad esempio quasi il 10 per cento di crescita economica e la creazione di centinaia di nuovi posti di lavoro. La strategia attuata nell’ambito del programma MINERVA, che comporta la mobilizzazione dell’innovazione a sostegno dell’economia nazionale e lo sviluppo delle attività educative e scientifiche, costituisce un’attuazione della strategia di Lisbona che mira a fare della Slovacchia una delle società più prospere, moderne e avanzate del mondo, e in tal modo forse anche una fonte di idee e ispirazione per gli altri Stati membri dell’Unione.</p>
    </intervention>
    <intervention id="3-221" speaker_id="photo_generic" name="Jan Andersson, Göran Färm, Anna Hedh, Inger Segelström e Åsa Westlund" is_mep="True" mode="written">
      <p sl="sv">Abbiamo sostenuto la risoluzione sulla strategia di Lisbona. Riteniamo che, anche per quanto riguarda il futuro, la strategia di Lisbona dovrà basarsi sulla necessità che politica sociale, politica economica e politica ambientale offrano l’una all’altra un sostegno reciproco. Nel lavoro in corso sulla strategia, è indispensabile sottolineare l’importanza della prospettiva generale di una sua efficace attuazione e dei mercati aperti, dell’istruzione, di una politica sociale attiva ed egualitaria e di una politica ambientale progressista che contribuiscono congiuntamente alla crescita e alla creazione di posti di lavoro.</p>
      <p sl="sv">Tuttavia, non abbiamo sostenuto la richiesta di eliminare gli ostacoli alla creazione di posti di lavoro, tra cui la creazione di posti lavoro a retribuzione relativamente bassa. Questo potrebbe essere interpretato in termini di apertura verso un mercato a basso salario, cui siamo assolutamente contrari, in quanto vogliamo evitare una evoluzione in tal senso. Questo può essere realizzato consentendo ai contratti collettivi e alla cooperazione tra parti sociali di svolgere un ruolo più significativo.</p>
      <p sl="sv">Siamo inoltre contrari alle formulazioni che incoraggiano lo sfruttamento di “energia pulita” e tecnologie energetiche che non provocano emissioni di biossido di carbonio, in quanto potrebbero indurre a pensare che siamo favorevoli all’espansione dell’energia nucleare. Preferiremmo assistere a un’intensificazione degli sforzi volti a incentivare l’energia rinnovabile per promuovere lo sviluppo sostenibile.</p>
    </intervention>
    <intervention id="3-222" speaker_id="4466" name="Ilda Figueiredo" is_mep="True" mode="written">
      <p sl="pt">La risoluzione che abbiamo di fronte rivela il vero carattere della “strategia di Lisbona” – l’agenda a livello europeo dei datori di lavoro e dei grandi gruppi economici e finanziari – rafforzata nel 2005 dal suo rilancio e dall’avvio dei programmi nazionali di riforma in tutti gli Stati membri al fine di far approvare le cosiddette riforme strutturali, volte a rendere i rapporti di lavoro più flessibili, deregolamentare i mercati, liberalizzare i servizi, commercializzare l’istruzione e la ricerca e privatizzare la sicurezza sociale. Ora che la liberalizzazione dei servizi è stata raggiunta, nel mirino della strategia al momento vi sono le relazioni di lavoro con la cosiddetta “flessicurezza”, la completa deregolamentazione e la liberalizzazione dei licenziamenti senza giusta causa.</p>
      <p sl="pt">Desidero precisare che le questioni e gli obiettivi di carattere sociale, che in precedenza sono stati utili a nascondere il vero carattere dell’agenda di Lisbona, sono attualmente scomparsi.</p>
      <p sl="pt">Resta il fatto che dal 2000, nell’UE della strategia e nell’era della zona euro, abbiamo assistito a una debole crescita economica e occupazionale, a un aumento di precarietà, povertà, esclusione sociale e disparità di reddito, e alla persistenza di un tasso elevato di disoccupazione.</p>
      <p sl="pt">Pertanto, è necessaria una svolta radicale rispetto alle attuali politiche dell’Unione europea.</p>
    </intervention>
    <intervention id="3-223" speaker_id="1164" name="Bruno Gollnisch" is_mep="True" mode="written">
      <p sl="fr">Le idee dei tre gruppi principali di questo Parlamento sono talmente simili per quanto riguarda la politica occupazionale, sociale, economica e commerciale, che hanno immediatamente presentato un’unica risoluzione sul prossimo Consiglio europeo. Ritengo che ciò sia una ragione di per sé sufficiente per respingerla.</p>
      <p sl="fr">Riflettendo, come avviene, una patetica linea di pensiero esclusivamente europeista, questo testo contiene tutto quanto provoca crescente ostilità da parte degli europei nei confronti del vostro sistema: il paragrafetto, scritto in modo indiretto, sui disoccupati responsabili della loro condizione – “poveri asini”, come affermava Gabin nel film La traversata di Parigi –, quello sui benefici che derivano dall’immigrazione, a prezzo del saccheggio dell’élite dei paesi in via di sviluppo e della pressione sui salari in Europa, quello sulla necessaria riforma del nostro sistema di protezione sociale “alla luce delle dinamiche mondiali in evoluzione”, che significa chiaramente che sono condannate, il paragrafetto sugli atti casuali di discriminazione, quando la più scandalosa discriminazione è rivolta agli europei, nel loro stesso territorio, quello relativo alla crescita, senza far mai riferimento al potere d’acquisto e ai consumi, all’esplosione del numero di lavoratori poveri e alle responsabilità dell’euro, e, infine, quello sulla “felice globalizzazione”, che è un ossimoro.</p>
      <p sl="fr">La vostra eterna soluzione è quella di avere ancora più Europa. Meritate davvero di fallire!</p>
    </intervention>
    <intervention id="3-224" speaker_id="4542" name="Timothy Kirkhope" is_mep="True" mode="written">
      <p sl="en">Io e i miei colleghi conservatori britannici abbiamo appoggiato la proposta di risoluzione avendo sempre sostenuto gli obiettivi della strategia di Lisbona al fine di aumentare la competitività dell’Europa e lo sviluppo di una economia innovativa e dinamica, migliorare la flessibilità del mercato del lavoro e promuovere la deregolamentazione nell’UE. Inoltre, approviamo l’invito agli Stati membri di astenersi dal protezionismo. Riteniamo che tale risoluzione sostenga ampiamente tali scopi.</p>
      <p sl="en">Questo non significa che approviamo l’intero elenco delle misure politiche dettagliate presenti nella risoluzione. Sosteniamo piuttosto le linee generali di ciò che riteniamo essere l’effetto liberalizzante del testo, che è certamente atteso.</p>
    </intervention>
    <intervention id="3-225" speaker_id="1403" name="David Martin" is_mep="True" mode="written">
      <p sl="en">Sostengo in particolare l’emendamento che invita a promuovere le norme essenziali in materia di lavoro dell’OIL e l’agenda per il lavoro dignitoso. Inoltre, sostengo di evitare il dumping ambientale quale elemento essenziale della concorrenza leale. Lo sviluppo degli scambi commerciali non deve prescindere dagli aspetti ambientali e sociali.</p>
    </intervention>
    <intervention id="3-226" speaker_id="4545" name="Catherine Stihler" is_mep="True" mode="written">
      <p sl="en">Il termine ultimo del 2010 per il raggiungimento dell’obiettivo di Lisbona di diventare l’economia basata sulla conoscenza più dinamica del mondo è imminente. Parte di questo obiettivo riguarda il ritorno di un numero maggiore di donne sul posto di lavoro. Nel corso del Vertice di Barcellona del 2002 gli Stati membri hanno raggiunto un accordo con il quale si sono proposti di fornire entro il 2010 un’assistenza all’infanzia per un terzo dei bambini di età inferiore ai tre anni e per il 90 per cento dei bambini dai tre ai sei anni di età. Apparentemente solo cinque Stati membri hanno raggiunto tale obiettivo. Se vogliamo che un numero maggiore di donne goda della libertà di lavorare, la nostra priorità politica fondamentale deve essere quella di garantire la disponibilità di servizi di custodia di qualità e accessibili dal punto di vista economico.</p>
    </intervention>
    <intervention id="3-227" speaker_id="29579" name="Marc Tarabella" is_mep="True" mode="written">
      <p sl="fr">Ho votato contro la risoluzione comune presentata dal gruppo del Partito popolare europeo (Democratici cristiani) e dei Democratici europei, il gruppo socialista al Parlamento europeo e il gruppo dell’Alleanza dei Democratici e dei Liberali per l’Europa che presenta idee per il Consiglio di primavera del 2007 in relazione alla strategia di Lisbona.</p>
      <p sl="fr">In effetti, i due paragrafi che consideravo fondamentali sono stati adottati dai miei colleghi, sebbene io senta che vanno contro le mie convinzioni europee.</p>
      <p sl="fr">In primo luogo, il Parlamento europeo ha concordato di sostenere la politica che permette il finanziamento privato delle università e di incoraggiare il settore privato ad esprimersi sulle esigenze di mercato in materia di istruzione e formazione. Tali misure possono portare a una forma di competizione tra le università, che potrebbe compromettere l’uguaglianza nell’ambito dell’istruzione universitaria.</p>
      <p sl="fr">Inoltre, il Parlamento europeo ha deciso di invitare gli Stati membri a rivedere i modelli sociali inefficaci alla luce della loro sostenibilità finanziaria a lungo termine, delle dinamiche mondiali in evoluzione e delle tendenze demografiche, allo scopo di rendere detti modelli sociali più sostenibili. A mio parere, ciò equivale né più né meno che a un’aperta minaccia ai nostri sistemi di sicurezza sociale.</p>
      <p sl="fr">Per queste due sole opzioni ho deciso, contrariamente alle mie convinzioni, di votare contro questa risoluzione.</p>
    </intervention>
    <intervention id="3-228" speaker_id="28584" name="Georgios Toussas" is_mep="True" mode="written">
      <p sl="el">La risoluzione comune sulla strategia di Lisbona del gruppo del Partito popolare europeo (Democratici cristiani) e dei Democratici europei, i socialdemocratici e liberali adottata dal Parlamento europeo dimostra ancora una volta l’accordo tra i portavoce politici del capitale nel promuovere le loro scelte strategiche.</p>
      <p sl="el">La priorità del capitale eurounificante è la promozione rapida ed efficace degli orientamenti della strategia di Lisbona, che esprime l’ambizione di aumentare i profitti per potersi imporre alla concorrenza monopolistica mediante un attacco barbarico nei confronti di tutti i diritti guadagnati dalle classi lavoratrici.</p>
      <p sl="el">Gli obiettivi della strategia del capitale legalmente applicata dal governo del partito Nuova democrazia, con il sostegno del Pasok , sono illustrati nella risoluzione; in altre parole, l’avvento del capitale nei settori della sanità, dell’assistenza sociale e dell’istruzione, mediante partenariati tra pubblico e privato, la posizione della ricerca al servizio dei monopoli, la liberalizzazione e la commercializzazione dell’energia, la riorganizzazione dei rapporti di lavoro e l’abolizione del sistema di sicurezza sociale. Particolare importanza è conferita all’adeguamento del sistema dell’istruzione alle esigenze della concorrenza del capitale.</p>
      <p sl="el">Il gruppo del Partito comunista greco al Parlamento europeo ha votato contro questa risoluzione e invita le classi lavoratrici a intensificare la loro lotta contro le politiche antipopolari dell’UE e i suoi governi di “centrodestra” e di “centrosinistra” e a pretendere un impiego regolare, stabile, duraturo, un sistema sanitario e di sicurezza sociale nazionale e un’istruzione pubblica gratuita.</p>
    </intervention>
    <intervention id="3-229" speaker_id="28144" name="Lars Wohlin" is_mep="True" mode="written">
      <p sl="sv">La proposta contiene alcune iniziative costruttive relative all’importanza di una maggiore competitività e di migliori condizioni per l’impresa e l’innovazione. Tuttavia, il processo di Lisbona deve essere considerato principalmente come una questione nazionale, che è il motivo per cui purtroppo il Parlamento viene coinvolto in diversi settori sui quali spetta ai singoli Stati membri decidere.</p>
      <p sl="sv">Ad esempio, la relazione si occupa del modo in cui gli Stati membri devono organizzare la previdenza sociale e garantire che venga offerto un lavoro a tutti coloro che terminano la scuola o che questi ultimi possano sfruttare le misure volte a renderli occupabili. Pertanto, voto contro la risoluzione.</p>
    </intervention>
    <intervention id="3-231" speaker_id="4466" name="Ilda Figueiredo" is_mep="True" mode="written">
      <p sl="pt">Il testo adottato oggi, che fa seguito alla comunicazione della Commissione sulla politica comunitaria in materia di spettro radio, è piuttosto contraddittorio dal momento che dà l’impressione di unire posizioni ideologicamente opposte.</p>
      <p sl="pt">La relazione contiene proposte volte, tra l’altro, a salvaguardare i servizi di interesse pubblico, a mantenere un certo livello, possibilmente alto, di sovranità nazionale in materia di gestione dello spettro radio, a trasferire alcuni dei benefici derivanti dalle nuove tecnologie alle regioni meno sviluppate, a recuperare frequenze pubbliche laddove queste non venivano utilizzate in conformità degli impegni assunti, a proteggere interessi pubblici e frequenze di importanza strategica e a mantenere alti livelli qualitativi nei “servizi di interesse pubblico e generale”. Nondimeno, la relazione si compiace della proposta della Commissione di adottare un approccio allo spettro basato sul mercato e di stabilire un chiaro quadro giuridico che offra soluzioni basate sulla concorrenza.</p>
      <p sl="pt">In definitiva, nonostante le buone intenzioni, apre la strada al perseguimento di politiche neoliberali e all’idolatria del mercato, che rischiano di compromettere la fornitura di servizi pubblici.</p>
    </intervention>
    <intervention id="3-232" speaker_id="1403" name="David Martin" is_mep="True" mode="written">
      <p sl="en">Ho votato a favore di questa relazione in quanto si esprime a favore di un accesso equo e non discriminatorio allo spettro radio e sostiene che dovrebbe essere riservato lo stesso trattamento a tutte le tecnologie. Un approccio combinato alla gestione dello spettro, volto a dar vita ad una maggiore flessibilità e reattività nei confronti del mercato, contribuirà ai benefici economici e sociali derivanti dal suo uso.</p>
    </intervention>
    <intervention id="3-233" speaker_id="4545" name="Catherine Stihler" is_mep="True" mode="written">
      <p sl="en">Vorrei sostenere il relatore nello sforzo di affrontare le serie preoccupazioni suscitate dai tentativi di escludere le frequenze di radiodiffusione dalle proposte, in particolare per quanto riguarda il dividendo digitale che sarà disponibile in seguito al passaggio alla radiodiffusione digitale. Si avverte la necessità di esortare le emittenti a utilizzare lo spettro radio in maniera efficiente.</p>
    </intervention>
  </section>
  <section id="creitem18" title="7. Correzioni e intenzioni di voto: vedasi processo verbale"/>
  <section id="creitem19" title="8. Approvazione del processo verbale della seduta precedente: vedasi processo verbale"/>
  <section id="creitem20" title="9. Dimensione esterna della lotta contro il terrorismo (discussione)">
    <intervention id="3-239" speaker_id="1237" is_mep="True" mode="spoken" role="Presidente">
      <p sl="unknown">L’ordine del giorno reca la relazione (A6-0441/2006), presentata dall’onorevole Yañez-Barnuevo García a nome della commissione per gli affari esteri, sulla dimensione esterna della lotta contro il terrorismo [2006/2032(INI) ].</p>
    </intervention>
    <intervention id="3-240" speaker_id="28278" name="Luis Yañez-Barnuevo García" is_mep="True" mode="spoken" role="relatore">
      <p sl="es">Signora Presidente, il terrorismo internazionale rappresenta la più pericolosa minaccia per pace, sicurezza, dignità ed integrità umana.</p>
      <p sl="es">Poiché è un nemico invisibile, geograficamente diffuso, che può trovarsi all’interno e all’esterno delle nostre frontiere, deve essere combattuto in modo diverso rispetto al modo in cui l’Unione europea ha dovuto difendersi dai nemici del passato.</p>
      <p sl="es">La strategia antiterroristica dell’Unione europea deve essere globale, multilaterale e basata sul sistema delle Nazioni Unite. Qualsiasi risposta unilaterale ed esclusivamente militare è destinata a fallire. La lotta contro il terrorismo sarà vinta sul campo dei valori. E’ pertanto fondamentale, per sconfiggere moralmente il terrorismo, sensibilizzare e mobilitare la nostra opinione pubblica. Non dobbiamo mai abbassare la guardia. Non dobbiamo reagire solo dopo un attacco grave, ma agire invece in modo permanente e proattivo.</p>
      <p sl="es">Una PESC rafforzata è vitale per un buon esito in questo campo; ciò significa apportare miglioramenti, fornire maggiori risorse e migliorare il coordinamento tra i servizi di intelligence e di informazione europei e potenziare il lavoro necessario per scoprire i canali di finanziamento del terrorismo.</p>
      <p sl="es">Nelle sue azioni esterne l’Unione deve fare in modo, mediante misure coercitive e sanzioni, di impedire a certi Stati di fornire sostegno ai gruppi terroristici, e deve aiutare gli Stati deboli a rafforzare le loro istituzioni e i loro sistemi democratici per impedire che proteggano e nascondano i terroristi.</p>
      <p sl="es">Signora Presidente, salvaguardare lo Stato di diritto e i diritti umani nella lotta contro il terrorismo non è solo assolutamente cruciale per ragioni morali, è la ragion d’essere stessa della nostra strategia, perché è proprio quello che i terroristi vogliono distruggere: i valori sui quali si basa la nostra convivenza. Se cediamo in questo settore, come nel caso della guerra in Iraq, Guantánamo, Abu Ghraib o i voli illegali della CIA, forniremo ai terroristi delle scuse che cercheranno di utilizzare come giustificazione e in questo modo alimenteremo le loro attività.</p>
      <p sl="es">La limitazione dei diritti fondamentali non produce un maggiore senso di sicurezza fra la popolazione, ma induce piuttosto alla paura. Abbiamo bisogno di società libere che si sentano sicure. Le società che vivono nella paura hanno già perso in partenza la lotta contro il terrorismo. Il dilemma sicurezza/libertà è un falso problema. Saremo più sicuri se saremo più liberi, più aperti e più inclusivi.</p>
      <p sl="es">La prevenzione, che è così importante e che ha fallito sia l’11 settembre a New York sia l’11 marzo a Madrid, è cruciale, così come una maggiore efficienza della polizia e dell’azione giudiziaria. La nostra PESC deve contribuire fare scomparire il terreno fertile sul quale prospera il terrorismo internazionale.</p>
      <p sl="es">Il terrorismo non è mai giustificabile. Non dobbiamo mai parlare di cause, ma piuttosto di circostanze che lo alimentano, prime fra tutte l’umiliazione e il disprezzo patiti da milioni di musulmani, che vengono percepiti come gesti di arroganza da parte dell’Occidente, e l’esacerbazione dei conflitti endemici come il conflitto israelo-palestinese. Un’altra è il trattamento irriguardoso di una religione praticata pacificamente da oltre 1 300 milioni di persone in tutto il mondo.</p>
      <p sl="es">Abbiamo a che fare con fanatici fondamentalisti dogmatici, e non con una particolare religione o un particolare credo. Talvolta dimentichiamo che il terrorismo islamico ha fatto più vittime musulmane che occidentali. Questo spiega il successo internazionale di iniziative come l’Alleanza delle civiltà, adottata dalle Nazioni Unite, destinata a contrastare lo scontro di civiltà sostenuto dai fondamentalisti di una parte e dell’altra.</p>
      <p sl="es">Oltre a maggiori risorse, per sconfiggere il terrorismo internazionale occorrono intelligenza e tenacia, e non discorsi incendiari che non fanno che rivelare una debolezza di base. Il fascismo, per primo, e poi lo stalinismo, alcuni decenni dopo, sono stati sconfitti sul piano ideologico, senza che per questo abbiamo dovuto rinunciare ai principi che sono al centro stesso delle nostre società, compresa la libertà d’espressione esercitata in modo responsabile.</p>
      <p sl="es">La mia relazione pone l’accento sul riconoscimento delle vittime come soggetti di primo piano, che i pubblici poteri devono ascoltare. Per questo ci sono in tribuna quattro vittime del grave attentato dell’11 marzo a Madrid: Jesús Ramírez Castanedo, Jesús Abril Escusa, Isabel Casanova Ortega e Euclides Antonio Río Grajales. Desidero ringraziarli moltissimo della loro presenza qui oggi.</p>
    </intervention>
    <intervention id="3-241" speaker_id="photo_generic" name="Günter Gloser" is_mep="True" mode="spoken">
      <p sl="de">Presidente in carica del Consiglio . – Signora Presidente, signor Commissario, onorevoli deputati, desidero ringraziare la commissione parlamentare per gli affari esteri, e il relatore, onorevole Yañez-Barnuevo García, per la relazione sulla dimensione esterna della lotta contro il terrorismo, che è stata presentata oggi. E’ un documento molto vasto che discute una serie di problemi estremamente importanti sui quali siamo ampiamente d’accordo. La minaccia terroristica, ora più che mai, ha un carattere internazionale, e le misure adottate dall’Unione europea per sconfiggerla possono in realtà avere successo solo se costituiranno parte integrante di un impegno globale coordinato teso a combattere il terrorismo.</p>
      <p sl="de">In occasione della sua riunione del dicembre 2005, il Consiglio europeo ha adottato una strategia dell’Unione europea di lotta contro il terrorismo in cui è illustrato lo schema generale delle misure antiterrorismo dell’Unione europea e, sempre durante la stessa riunione, ha adottato la strategia dell’Unione europea per la lotta contro la radicalizzazione e il reclutamento a fini terroristici. In entrambi questi documenti è discussa in maniera esaustiva la dimensione esterna dell’attività antiterroristica.</p>
      <p sl="de">Ci sono tre punti importanti che desidero evidenziare per quanto attiene agli aspetti esterni del terrorismo, segnatamente la radicalizzazione e il reclutamento, la cooperazione con i partner esterni e il quadro giuridico internazionale.</p>
      <p sl="de">Primo, l’obiettivo principale della strategia antiterrorismo consiste nell’evitare il ricorso al terrorismo. Inoltre occorre avviare azioni tese ad affrontare i fattori che possono contribuire a radicalizzare le persone e a favorire il loro reclutamento da parte delle organizzazioni terroristiche. Nelle azioni di politica estera rivolte a combattere il terrorismo, l’Unione europea ha continuato a cercare di analizzare ogni possibile aspetto legato alla radicalizzazione e al reclutamento, e ha condiviso con i partner esterni le sue esperienze e le sue migliori pratiche per affrontare il problema.</p>
      <p sl="de">L’Unione europea ha inoltre aperto nuovi orizzonti inserendo le misure contro la radicalizzazione in un programma di assistenza tecnica speciale per combattere il terrorismo. Nell’ambito del processo ASEM e del processo di Barcellona e sotto l’egida della Fondazione Anna Lindh, si sono tenute riunioni che si sono concentrate sul dialogo tra le religioni e le culture; l’Unione europea ha inoltre creato gruppi di lavoro destinati a discutere in maniera approfondita del modo in cui potrebbero migliorare la sua diplomazia pubblica e i suoi contatti con l’islam sia all’interno che all’esterno dell’Unione, e vogliamo portare avanti questa azione con determinazione. La radicalizzazione e il reclutamento sono problemi che continueranno ad essere affrontati in programmi futuri di assistenza tecnica per la lotta contro il terrorismo e rimarranno un elemento importante del dialogo con i paesi terzi.</p>
      <p sl="de">Secondo, la cooperazione con i partner esterni. Al fine di perseguire gli obiettivi definiti nel quadro delle azioni antiterrorismo, abbiamo continuato a collaborare strettamente con i partner al di fuori dell’Unione europea. Il dialogo politico con questi nostri partner è una componente essenziale dell’azione di politica estera dell’Unione europea contro il terrorismo. Il rispetto dello Stato di diritto e la protezione dei diritti umani e delle libertà fondamentali, nell’ambito della contestuale azione di lotta contro il terrorismo, sono elementi chiave di tale dialogo. E questo mi riporta alla mente anche il dibattito di stamani, in cui abbiamo potuto constatare un elevato livello di unanimità.</p>
      <p sl="de">E’ stata svolta una considerevole mole di lavoro con alcuni paesi per migliorare la cooperazione nella lotta contro il terrorismo. L’Unione europea e gli Stati membri hanno convenuto di fornire assistenza tecnica antiterrorismo a certi paesi che devono essere considerati paesi ad altissima priorità, e si sono compiuti progressi nelle consultazioni politiche con altri paesi che hanno le stesse caratteristiche. L’Unione europea ha altresì contribuito ad accrescere la capacità a livello regionale, per esempio, presso il Jakarta Centre for Law Enforcement Cooperation (JCLEC) in Indonesia e il Centro antiterrorismo dell’Unione africana ad Algeri.</p>
      <p sl="de">Continuiamo ad attribuire un’altissima priorità alla cooperazione in materia di antiterrorismo con gli Stati Uniti. Politici ed esperti dell’Unione europea e degli Stati Uniti hanno lavorato insieme al fine di approfondire il loro dialogo. L’Unione europea ha esteso il dialogo sull’antiterrorismo ad altri paesi partner come Israele, Australia, Canada e Russia, nonché a quelli che partecipano al partenariato euromediterraneo e sono state individuate aree di interesse comune e possibilità di cooperazione, in particolare per la fornitura di assistenza tecnica ad altri paesi.</p>
      <p sl="de">Terzo, nel quadro giuridico internazionale, l’Unione europea ha continuato ad insistere perché sia attribuito alle Nazioni Unite un ruolo di primo piano nell’ambito della lotta contro il terrorismo. Poiché l’adozione di un accordo di ampia portata sul terrorismo internazionale, che comprenda una definizione chiara e inequivocabile del terrorismo stesso in tutte le sue forme e manifestazioni, trasmetterebbe sicuramente un segnale importante e dimostrerebbe che la comunità internazionale intraprende un’azione determinata per contrastare la minaccia terroristica, l’Unione europea continuerà a mettere in atto tutto l’impegno possibile per pervenire ad un consenso internazionale in materia.</p>
      <p sl="de">Anche la recente adozione di una strategia delle Nazioni Unite, con l’obiettivo di incrementare la cooperazione internazionale con i paesi terzi nella lotta contro il terrorismo, costituisce un importante progresso, e l’Unione europea è pronta a lavorare insieme a tutti gli altri Stati appartenenti alle Nazioni Unite in vista della sua attuazione; è una delle priorità per il futuro, e l’Unione europea intende servirsi del suo dialogo con i partner esterni per sollecitare l’attuazione diffusa di questa strategia, nonché uno scambio di idee su come realizzare al meglio questo obiettivo. Ritengo che il Parlamento europeo, se attirerà l’attenzione dei suoi partner di dialogo nei paesi terzi, potrà dare un contributo estremamente importante in vista della realizzazione di questo obiettivo.</p>
      <p sl="de">Come ho dichiarato all’inizio del mio intervento, le Istituzioni dell’Unione europea condividono ampiamente le priorità della lotta contro il terrorismo internazionale. Posso dire al vostro relatore che la sua relazione e uno scambio di opinioni a lungo termine, come quello nel quale siamo attualmente impegnati, potranno contribuire ad approfondire la nostra comprensione reciproca e ci aiuteranno ad individuare misure adeguate per combattere il terrorismo internazionale. E potremmo così anche trasmettere un messaggio alle vittime delle atrocità del terrorismo.</p>
    </intervention>
    <intervention id="3-242" speaker_id="photo_generic" name="Benita Ferrero-Waldner" is_mep="True" mode="spoken">
      <p sl="en">Membro della Commissione . – Signora Presidente, vorrei innanzi tutto elogiare il relatore, onorevole Yañez-Barnuevo García, per la sua relazione. Non ci deve essere alcun dubbio: il terrorismo costituisce una minaccia per tutti gli Stati e per tutti i popoli. E’ criminale ed ingiustificabile in qualsiasi circostanza. La Commissione condivide pertanto il punto di vista espresso nella relazione secondo cui il terrorismo rappresenta una grave minaccia per la sicurezza, la pace, la stabilità e i valori democratici sui quali è fondata l’Unione europea.</p>
      <p sl="en">La Commissione condivide altresì l’obiettivo della lotta contro il terrorismo a livello mondiale, nel pieno rispetto dei diritti dell’uomo. Tutte le misure antiterrorismo devono essere coerenti sia con il diritto umanitario internazionale sia con il diritto internazionale in materia di diritti umani.</p>
      <p sl="en">Pur condividendo ampiamente il contenuto della relazione, desidero commentare due punti. In primo luogo, la relazione chiede di adottare una definizione di terrorismo. Poiché le Nazioni Unite non hanno concordato una definizione e poiché tale accordo sembra essere ancora lontano, sebbene stiamo lavorando in tal senso, vorrei ricordare che le convenzioni e i protocolli universali in materia forniscono una definizione giuridica comune di ciò che costituisce un atto terroristico. Anche l’Unione ha inserito una definizione di atti terroristici nella sua decisione quadro sul terrorismo. Sono basi giuridiche solide.</p>
      <p sl="en">In secondo luogo, la relazione chiede di inserire nella giurisdizione del Tribunale penale internazionale gli atti di terrorismo in quanto crimini contro l’umanità. Credo che dovremmo essere cauti, prima di modificare la definizione dei crimini contro l’umanità contenuta nello Statuto del Tribunale penale internazionale. Un’azione di questo tipo potrebbe essere controproducente nell’ambito degli sforzi tesi ad accrescere il sostegno al Tribunale. Il complesso rapporto tra la legislazione umanitaria internazionale e la definizione di terrorismo potrebbe ingenerare ulteriori complicazioni.</p>
      <p sl="en">La Commissione accoglie favorevolmente l’interesse del Parlamento nei confronti degli aspetti esterni della lotta contro il terrorismo. Nell’attuale contesto caratterizzato da frontiere aperte, gli sforzi tesi a combattere il terrorismo, all’interno e all’esterno, sono aspetti tra loro strettamente correlati. Com’è ovvio, il Vicepresidente Frattini ed io stiamo cooperando strettamente per fare sì che tali sforzi si potenzino a vicenda. Siamo assolutamente d’accordo sulla necessità di sostenere le Nazioni Unite sulla base della nostra politica di multilateralismo effettivo.</p>
      <p sl="en">Allo stesso modo è molto importante per la Commissione l’accento posto sulla prevenzione. Occorre affrontare tutte le condizioni che possono favorire la diffusione del terrorismo. Una strategia che si concentri sulle cause all’origine del terrorismo è al centro stesso delle nostre politiche esterne, e le raccomandazioni della relazione in vista di una politica dell’Unione europea più coerente ed efficace si muovono sicuramente nella giusta direzione.</p>
      <p sl="en">Vorrei ora rilevare l’importante contributo offerto dalla Commissione alla lotta contro il terrorismo. In primo luogo, la Commissione, insieme agli Stati membri, sta attuando la strategia dell’Unione europea contro il terrorismo definita nel 2005, di cui ci ha parlato il nostro collega e Presidente. Il terrorismo è inoltre un tema regolarmente presente nelle riunioni con i nostri partner e nelle organizzazioni internazionali. Per esempio, proprio mentre sto parlando, a Berlino è in corso un’importante riunione con la partecipazione della Commissione, per preparare il Vertice del G8 di Heiligendamm nelle aree del terrorismo e del crimine organizzato.</p>
      <p sl="en">In secondo luogo, la Commissione fornisce assistenza su larga scala in termini di capacity building a circa 80 paesi terzi al fine di migliorare la governance e le capacità amministrative in quelle regioni. Una serie di settori prioritari citati nella relazione, come la gestione delle frontiere e il finanziamento del terrorismo, sono tra le priorità dell’assistenza comunitaria.</p>
      <p sl="en">In terzo luogo, la Commissione sta lavorando in nuovi settori che dovrebbero migliorare l’azione dell’Unione europea nell’ambito della lotta contro il terrorismo, come la protezione delle infrastrutture critiche, la lotta contro la radicalizzazione violenta e il reclutamento di terroristi, il bioterrorismo, le minacce radiologiche, le tecnologie di rilevamento di esplosivi, l’uso di Internet a fini terroristici, nonché il terrorismo nell’ambito della gestione delle crisi, e ci sono evidenti legami con il nostro impegno nei confronti della lotta contro la criminalità organizzata e il traffico di stupefacenti. L’Afghanistan costituisce un esempio grave e calzante a questo riguardo.</p>
      <p sl="en">Infine, e per rispondere ad una delle richieste della relazione, la Commissione desidera confermare che intende elaborare una comunicazione, nel corso del 2007, incentrata sulle sfide mondiali e transregionali. Si concentrerà, tra le altre cose, su aspetti fondamentali relativi alla sicurezza umana e alle azioni antiterrorismo. Immagino conosciate il mio impegno personale a sostegno della sicurezza umana. Quale modo migliore per affrontare le condizioni che possono favorire la diffusione del terrorismo se non promuovere la libertà dalla paura e la libertà dal bisogno?</p>
      <p sl="en">Nonostante quanto già si fa, credo che possiamo essere tutti d’accordo sul fatto che dobbiamo lavorare insieme e rendere più efficace la nostra azione di lotta contro il terrorismo. Cercheremo di fare la nostra parte, ma siamo certi che l’impegno collettivo con il Parlamento sarà di fondamentale importanza.</p>
    </intervention>
    <intervention id="3-243" speaker_id="28282" name="Alain Hutchinson" is_mep="True" mode="spoken">
      <p sl="fr">relatore per parere della commissione per lo sviluppo . – Signora Presidente, Commissario Ferrero-Waldner, Presidente Gloser, onorevoli colleghi, sono stato incaricato, a nome della commissione per lo sviluppo, di redigere un parere su questa relazione sulla dimensione esterna della lotta contro il terrorismo, elaborata dal collega, onorevole Yañez-Barnuevo García, a nome della commissione per gli affari esteri.</p>
      <p sl="fr">Possiamo discutere di questo tema solo adottando un approccio in grado di integrare le nostre politiche per lo sviluppo, in particolare a favore dei paesi del sud. Con tutta la sua intransigenza, questo parere evidenzia sicuramente una serie di punti cruciali che sono già stati affrontati in Aula, relativi alla definizione stessa di terrorismo, al rispetto dei diritti dell’uomo e ai rapporti con le varie popolazioni migranti in Europa. Questo parere affronta altresì il tema della difficile coesistenza tra la lotta contro il terrorismo e la necessità di salvaguardare il rispetto dei diritti dell’uomo in tutte le circostanze, in modo che nessuno possa giustificare la negazione dell’uno in nome dell’altra.</p>
      <p sl="fr">La nostra relazione solleva poi la questione della lotta contro il terrorismo dal punto di vista delle ripercussioni che le sue modalità di finanziamento possono avere sulla qualità e sull’efficacia della cooperazione allo sviluppo europea. Per esempio evidenziamo il fatto che, attualmente, una serie significativa di misure adottate dagli Stati membri non rientranti direttamente in una politica di riduzione della povertà nei paesi del sud siano state purtroppo comprese nell’Aiuto pubblico allo sviluppo, per esempio il finanziamento di taluni investimenti militari, il rimpatrio di immigrati illegali, alcune spese legate alle politiche per l’immigrazione, e così via.</p>
      <p sl="fr">La commissione per lo sviluppo desidera inoltre attirare l’attenzione del Parlamento sul fatto che, inserendo nell’Aiuto pubblico allo sviluppo sostegni finanziari riguardanti una gamma di attività legate alla lotta contro il terrorismo, non si farà che compromettere ulteriormente la sua prima finalità: eliminare la povertà.</p>
      <p sl="fr">Questo parere è stato adottato con la quasi unanimità in seno alla commissione per lo sviluppo, il 6 novembre scorso. Tuttavia la maggioranza dei membri della commissione per gli affari esteri non ha purtroppo reputato utile accettare nemmeno uno dei paragrafi del parere. Per questo abbiamo deciso di reintrodurre gli assi portanti del testo, sotto forma di emendamenti alla relazione, e mi appello pertanto a tutti i gruppi democratici affinché li sostengano in modo che, parallelamente alla necessaria lotta contro il terrorismo, possiamo attuare politiche per lo sviluppo efficaci e volte a realizzare gli Obiettivi di sviluppo del Millennio, che rappresentano la soluzione a lungo termine – e persino a lunghissimo termine – al terrorismo e a tutte sofferenze che esso lascia dietro di sé, nella sua dolorosa scia.</p>
    </intervention>
    <intervention id="3-244" speaker_id="28397" name="Agustín Díaz de Mera García Consuegra" is_mep="True" mode="spoken">
      <p sl="es">relatore per parere della commissione per le libertà civili, la giustizia e gli affari interni . – La lotta contro il terrorismo è una priorità che esige solidarietà da parte di tutti gli Stati membri e l’impegno dei paesi democratici. La sicurezza è un diritto fondamentale reale che non può essere esercitato a qualsiasi costo, ma in piena conformità con la legge e nel pieno rispetto dei diritti umani. Il terrorismo internazionale minaccia i diritti e le libertà dell’uomo.</p>
      <p sl="es">La sinistra distinzione tra terroristi assassini e terroristi politici, tra bracci armati e bracci politici, non fa che rendere il tutto ancora più criminale, a scapito della legge. Intrattenere un dialogo di qualsiasi tipo con i terroristi è sleale, inutile e offensivo per le vittime.</p>
      <p sl="es">Gli Stati membri devono dedicarsi con particolare attenzione alla promozione delle relazioni interculturali e a favorire il dialogo interreligioso tra i membri della società civile, al fine di migliorare la convivenza, la tolleranza e la comprensione reciproca.</p>
      <p sl="es">L’Unione deve razionalizzare, coordinare e facilitare le azioni dei suoi strumenti, Europol, Eurojust, Cepol e Centro di situazione congiunto (SitCen), e altri che perseguono lo stesso fine, per individuare e prevenire l’instaurazione di rapporti tra il terrorismo e altre forme di criminalità.</p>
      <p sl="es">Signora Presidente, esorto a rispettare e a tenere particolarmente conto della terribile esperienza delle vittime del terrorismo nella definizione delle strategie di prevenzione, come affermo nella mia relazione. Le vittime devono essere riconosciute e protette. I terroristi cominciano a perdere terreno quando le vittime fanno conoscere la loro verità e la società le ascolta.</p>
      <p sl="es">Per quanto riguarda la prevenzione, signora Presidente, si tratta di un obiettivo che non può e non deve essere utilizzato come un missile tra paesi e Stati democratici. L’ultima volta in cui la prevenzione si è dimostrata inadeguata è stato il 30 dicembre 2006 a Madrid. Non critichiamo le lacune della prevenzione, ma ci impegniamo seriamente perché non abbiano più a ripetersi.</p>
      <p sl="es">Mi avvio alla conclusione, signora Presidente. Potremo affrontare il terrorismo con determinazione solo quando tutti i paesi democratici, uniti, e l’Unione nel suo insieme, avranno un’idea chiara della minaccia, una minaccia letale, permanente e con la quale siamo destinati a convivere.</p>
    </intervention>
    <intervention id="3-245" speaker_id="1263" name="Elmar Brok" is_mep="True" mode="spoken">
      <p sl="de">a nome del gruppo PPE-DE. – Signora Presidente, signor Commissario, signor Presidente in carica del Consiglio, vorrei cogliere questa opportunità per congratularmi con lei, signora Presidente, per la sua nomina a Vicepresidente, veste nella quale lei rappresenta la regione Vestfalia orientale-Lippe, da cui entrambi proveniamo, e per me questo è motivo di orgoglio.</p>
      <p sl="de">Desidero ringraziare il relatore per la sua relazione e ricordare che il terrorismo è un fenomeno transfrontaliero. Riusciremo a contrastarlo solo se ci sarà una cooperazione transfrontaliera all’interno dell’Unione europea, e con gli Stati e le organizzazioni al di fuori del suo territorio. E’ spesso necessario molto tempo per creare questo tipo di cooperazione, soprattutto se consideriamo l’aspetto di politica interna insito nel nostro problema di sicurezza comune, aspetto che per il momento è ancora gestito a livello statale; per questo l’espressione concreta della posizione dei singoli Stati membri può essere talvolta molto laboriosa. Ciò sta a dimostrare che se vogliamo essere più al sicuro nei confronti del terrorismo e della criminalità organizzata, dobbiamo fare in modo che la Costituzione europea sia più efficace quando si tratta di rendere gli obblighi in questa sfera comune più vincolanti e di migliorare il processo decisionale.</p>
      <p sl="de">Unitamente a una stretta cooperazione tra gli organismi responsabili della sicurezza, è anche urgentemente necessario affrontare le cause del terrorismo. Non ci sono giustificazioni per il terrorismo, ma il terrorismo ha le sue cause, alle quali dobbiamo prestare attenzione, e a questo riguardo a mio avviso i problemi politici, economici e sociali sono molto importanti. Non ci devono più essere certi gesti simbolici. Se fosse davvero possibile, grazie ad un impegno comune, per esempio mediante il Quartetto, risolvere il problema del Medio Oriente, riusciremmo forse anche a sventare molti atti terroristici. Lo cito come uno dei tanti esempi delle interconnessioni esistenti in questo ambito. Un elemento che emerge dalla relazione e che reputo particolarmente importante è la necessità di ricorrere al dialogo interculturale. Dobbiamo far capire anche ai cittadini di altre regioni del mondo che consideriamo la loro cultura, la loro religione e il loro sviluppo di pari dignità rispetto ai nostri, se non vogliamo che da un senso di inferiorità culturale nascano motivi di conflitto. E’ una missione particolarmente importante. Tutte queste azioni devono essere condotte in piena conformità con lo Stato di diritto e nel pieno rispetto dei nostri valori; infatti, se rinunciamo a questi ultimi, sarà l’altra parte a vincere: è il motivo per cui dobbiamo farci scudo dei nostri valori e dello Stato di diritto.</p>
    </intervention>
    <intervention id="3-246" speaker_id="1289" name="Proinsias De Rossa" is_mep="True" mode="spoken">
      <p sl="en">a nome del gruppo PSE . – Signora Presidente, gli atti terroristici sono sempre criminali, ma il terrorismo è anche sempre un progetto politico. Credo che le sue attuali manifestazioni siano tese a sovvertire i valori umanitari di uguaglianza, tra generi, religioni o nazionalità. Cerca anche di danneggiare i diritti civili – i diritti civili di una democrazia pluralistica.</p>
      <p sl="en">Dobbiamo tuttavia essere cauti quando si tratta di esprimere questi valori. Se decidiamo di chiamarli i “nostri” valori invece di dar loro un carattere universale, credo che cadremo nella trappola dello “scontro di civiltà”. Il miglior modo per difenderli deve pertanto avere carattere principalmente politico. Dobbiamo dimostrare la forza di questi valori garantendo la libertà e la qualità di vita per tutti in Europa e nel mondo.</p>
      <p sl="en">Le misure di sicurezza devono certamente essere applicate: la raccolta di dati di intelligence , i procedimenti giudiziari contro i criminali e, in particolare, la prevenzione e la perseguibilità dell’incitamento all’odio e alla violenza. Tuttavia la relazione Fava, alla cui discussione abbiamo dedicato molto tempo stamani, segnala che, se non siamo estremamente cauti, possiamo compiere gravi errori. Dobbiamo evitare le analisi semplicistiche. Dobbiamo respingere l’ipotesi per cui ogni fondamentalista politico o religioso è un terrorista – non è vero e ritengo sia importante ricordarlo. Conosco moltissimi fondamentalisti cattolici che inorridirebbero all’idea che qualcuno possa commettere un atto terroristico nel loro nome.</p>
      <p sl="en">Chiedo pertanto un’analisi più approfondita rispetto a quella attuale, e chiedo cautela in merito alle parole che usiamo. Se vogliamo ottenere risultati positivi, a mio avviso, dobbiamo affrontare il problema delle disuguaglianze nel nostro continente, ma anche a livello mondiale.</p>
    </intervention>
    <intervention id="3-247" speaker_id="28616" name="Ģirts Valdis Kristovskis" is_mep="True" mode="spoken">
      <p sl="lv">a nome del gruppo UEN. – Signora Presidente, onorevoli colleghi, la lotta contro gli atti terroristici nel mondo costituisce un banco di prova decisivo per la capacità di azione dell’Europa. Per prevedere e prevenire feroci atti terroristici, i servizi speciali devono essere in grado di servirsi dei metodi preventivi e repressivi più efficaci, cosa impensabile senza la cooperazione internazionale. La relazione dell’onorevole Fava rivolge molte critiche agli Stati Uniti, ma dobbiamo renderci conto che sono indispensabili rapporti di cooperazione ancora più stretti tra l’Unione europea e gli Stati Uniti rispetto a quelli attuali, che è necessario che gli Stati Uniti e l’Unione europea intraprendano un’azione comune unita contro le cause ideologiche del terrorismo, e che abbiamo bisogno di uno scambio di informazioni ancora più costante fondato sulla fiducia reciproca. Occorre inoltre coinvolgere il Parlamento europeo e i deputati dei parlamenti nazionali in modo più mirato e specifico nell’elaborazione e nell’attuazione della strategia generale in materia di terrorismo. Deve essere altresì promossa una cooperazione attiva tra i servizi degli Stati membri. Nell’esercizio della supervisione parlamentare, dobbiamo assicurare maggiore professionalità e responsabilità politica, soprattutto quando si tratta di verificare la legalità dei metodi utilizzati nell’ambito delle misure antiterrorismo.</p>
    </intervention>
    <intervention id="3-248" speaker_id="28409" name="Raül Romeva i Rueda" is_mep="True" mode="spoken">
      <p sl="es">a nome del gruppo Verts/ALE. – In primo luogo, desidero rivolgere un plauso all’onorevole Yañez-Barnuevo per l’impegno profuso nell’affrontare un tema complesso e spesso oggetto di dibattiti che hanno più a che fare con la politica di partito che con i problemi fondamentali. Desidero tuttavia soprattutto ringraziarlo per aver dato prova di grande sensibilità nei confronti di almeno tre dei temi che il nostro gruppo reputa importanti.</p>
      <p sl="es">Il primo è stato citato anche dal Commissario, e riguarda la definizione di terrorismo. Il primo problema di rilievo con il quale ci troviamo confrontati è che sarà difficile per l’Unione europea combattere il terrorismo in modo coerente e credibile a meno che non si abbia a disposizione una definizione. Benché ci siano, diciamo, numerose opinioni divergenti in proposito, vorremmo avanzare un suggerimento concreto, ovvero di basarci sulla proposta presentata e approvata in seno alle Nazioni Unite per iniziativa dell’allora Segretario generale Kofi Annan, che a sua volta si riferiva alla proposta del gruppo ONU ad alto livello. Abbiamo pertanto sul tavolo alcune proposte significative sulle quali fondare il nostro lavoro.</p>
      <p sl="es">Il secondo elemento che ci sta a cuore riguarda naturalmente il fatto che la presunta lotta contro il terrorismo è spesso utilizzata per giustificare guerre, massacri e torture. Lo abbiamo potuto constatare stamani, durante la discussione sulla relazione Fava, e anche in altre occasioni. Non possiamo ammettere che ciò accada. Rivolgiamo pertanto un plauso, apprezziamo e sosteniamo la proposta tesa ad inserire nella giurisdizione del Tribunale penale internazionale gli atti di terrorismo in quanto crimini contro l’umanità, in modo che il Tribunale possa occuparsi anche di questi.</p>
      <p sl="es">Infine, un altro tema che reputiamo importante riguarda le liste antiterrorismo, la cui esistenza si è spesso rivelata controproducente per taluni processi di pace nel mondo: occorre ricordare che la situazione attuale, da una parte, determina talvolta detenzioni arbitrarie e, dall’altra, ostacola gli sforzi messi in atto dall’Unione europea in regioni come il Medio Oriente, Sri Lanka, eccetera. Pertanto anche la questione delle liste antiterrorismo dovrebbe essere riconsiderata ed esaminata, sulla base di quanto è stato stabilito dalla Corte di giustizia delle Comunità europee.</p>
    </intervention>
    <intervention id="3-249" speaker_id="28249" name="Tobias Pflüger" is_mep="True" mode="spoken">
      <p sl="de">a nome del gruppo GUE/NGL . – Signora Presidente, devo dire all’onorevole Yañez-Barnuevo García che il suo intervento è stato molto migliore della sua relazione, della quale so che gli è stata in parte suggerita, ed è un peccato che non sia stato adottato anche il parere della commissione per lo sviluppo.</p>
      <p sl="de">Il terrorismo, di qualsiasi tipo, è assolutamente inaccettabile, ma è un vero peccato che la relazione non ci dia alcuna definizione concreta di terrorismo, sebbene continui a parlare di “terrorismo internazionale”. C’è una molteplicità di gruppi che, per le ragioni più diverse, credono di dover commettere atti terroristici. Dobbiamo studiarli singolarmente, uno per uno, e cercare di capire perché giungono alla conclusione errata secondo cui gli atti terroristici sono necessari.</p>
      <p sl="de">Ho anche l’impressione che interi temi siano stati completamente esclusi – per esempio il terrorismo finanziato dallo Stato. E che dire degli attacchi che in passato la Francia ha compiuto contro la nave di Greenpeace ? Come alcuni deputati hanno già rilevato, dobbiamo affrontare le cause del terrorismo. Attualmente, gli Stati occidentali sono impegnati in una guerra al terrore – in Afghanistan e in Iraq – che si sta rivelando assolutamente controproducente, perché mentre si porta avanti questa guerra, il terrorismo è in crescita piuttosto che in calo.</p>
      <p sl="de">Leggiamo nella relazione che le misure devono essere in ogni modo rese più rigorose e che i diritti fondamentali saranno oggetto di un’erosione sempre maggiore, ed è per questo che non possiamo sostenerla. Abbiamo pertanto presentato un parere di minoranza su questo tema.</p>
    </intervention>
    <intervention id="3-250" speaker_id="4507" name="Bastiaan Belder" is_mep="True" mode="spoken">
      <p sl="nl">a nome del gruppo IND/DEM . – Signora Presidente, il relatore ha assolutamente ragione a citare tra le componenti del fenomeno del terrorismo internazionale la diffusione a livello mondiale di Internet ad alta velocità, anche se lo fa in modo paradossale. Mentre il paragrafo 12 si appella all’Unione europea perché lotti contro l’abuso di Internet per fini terroristici, al paragrafo 17, il relatore evidenzia le possibilità offerte da Internet per individuare, e quindi contrastare, questo stesso male. Attualmente, il crescente numero di siti web che rimandano al terrorismo islamico richiedono già urgente attenzione da parte nostra, in quanto costituiscono il terreno virtuale di reclutamento e formazione di giovani jihadisti in Europa. Vorrei citare le parole dei servizi segreti europei: “oggi è possibile diventare terroristi semplicemente prendendo informazioni su Internet ”. Ed è vero: basta un semplice click con il mouse . Questa realtà terrificante richiede una strategia europea forte e coesa e, vi prego di prestare attenzione alle mie parole, sia all’interno che all’esterno. Chiedo pertanto alla Commissione e al Consiglio di fornire a questo Parlamento più informazioni concrete, vista la grave minaccia rappresentata dai siti web terroristici, che si stima propongano già circa 4 500 pagine Internet , affinché sia possibile individuarli e combatterli in modo efficace e a livello europeo.</p>
    </intervention>
    <intervention id="3-251" speaker_id="24030" name="Philip Claeys" is_mep="True" mode="spoken">
      <p sl="nl">a nome del gruppo ITS . – Signora Presidente, quando questo Parlamento discute di lotta contro il terrorismo, il rischio è quello di cadere immediatamente nella trappola di luoghi comuni politicamente corretti che ostacolano una politica efficace, o la rendono addirittura impossibile. Come giustamente rileva la relazione, il terrorismo internazionale rappresenta oggi il più grave pericolo per la pace e la stabilità delle società aperte e la minaccia più diretta per la libertà, la sicurezza e la dignità umana. Il terrorismo internazionale ha dichiarato guerra a tutto il mondo occidentale, quindi anche all’Europa.</p>
      <p sl="nl">E’ pertanto per noi della massima importanza identificare chiaramente questa minaccia. Quando al considerando A della relazione leggo parole come “il terrorismo internazionale, compresa la sua ideologia”, ho il timore che stiamo percorrendo la strada sbagliata. Il terrorismo non è un’ideologia in quanto tale e nemmeno un fine in sé. Come ha dichiarato il presidente della stazione televisiva araba al-Arabiya alcuni giorni fa, è doloroso constatare che oggi, anche se non tutti i musulmani sono terroristi, tutti i terroristi sono musulmani. E’ un’arguzia che, come tutte le arguzie, contiene un pizzico di verità. In Europa va di moda dire che non vogliamo uno scontro di civiltà, ma che ci piaccia o no, questo scontro di civiltà si manifesta già con tutta la sua forza. Dobbiamo continuare a lottare contro la povertà e, naturalmente, assicurare il nostro sostegno, ma non possiamo essere così ingenui da credere che questo ci permetterà di affrontare adeguatamente il problema del terrorismo. Gli autori degli attentati di New York, Londra e Madrid non erano poveri, al contrario, appartenevano al ceto medio e avevano un elevato livello di istruzione. Sarebbe pertanto nell’interesse dell’Unione europea diffondere nel mondo islamico idee democratiche, compresa la libertà di espressione delle opinioni. Si dovrebbe creare nel mondo islamico una sorta di Radio Freedom su larga scala.</p>
      <p sl="nl">E’ un appello a stigmatizzare tutti i musulmani? Assolutamente no. La cosa importante sarebbe tuttavia un impegno a promuovere, in seno all’islam , atteggiamenti come l’autocritica e l’introspezione. Alcune settimane fa si è scoperto che il presidente dell’Esecutivo dei musulmani in Belgio – l’organismo direttivo ufficiale, finanziato e riconosciuto dal governo – aveva finanziato un terrorista già condannato e detenuto in una prigione belga. Il fatto è di per sé già abbastanza grave, ma reputo ancora più grave che non ci sia stato alcun tipo di reazione all’increscioso episodio da parte degli ambienti musulmani in Belgio. Anzi. Il silenzio che è seguito ha dato l’impressione che quelle persone almeno non fossero assolutamente sconvolte dal fatto che il presidente dell’Esecutivo dei musulmani, che sostiene di parlare a nome di tutti i musulmani in Belgio, sostenga indirettamente il terrorismo. E’ allarmante ed è nostro dovere reagire.</p>
    </intervention>
    <intervention id="3-252" speaker_id="28512" name="Jim Allister" is_mep="True" mode="spoken">
      <p sl="en">Signora Presidente, il terrorismo è un male irredimibile. Le sue atrocità non possono essere giustificate né riparate. Purtroppo il parere di minoranza del gruppo GUE/NGL cerca di fare proprio questo, con l’accento posto sulle cause economiche e sociali del terrorismo, il suo attacco alla guerra al terrore e il suo riferimento, che ha lo scopo di distrarre la nostra attenzione, a quello che definisce “terrorismo di Stato”. Non sono sorpreso, perché ben radicato nel gruppo GUE/NGL c’è il Sinn Féin, amico di lunga data e affiliato politico dei terroristi.</p>
      <p sl="en">Abbiamo sentito molto parlare di diritti umani, come se la lotta contro il terrorismo e la fede nei diritti umani fossero incompatibili. Vi ricordo che i terroristi sono coloro che vogliono distruggere tutti i principi della democrazia liberale, che rifiutano di vivere secondo le nostre leggi civili, ma sono abili a sfruttarle, quando ciò risponde ai loro scopi nefandi. Vengo dall’Irlanda del Nord e sono cose che ho visto di persona.</p>
      <p sl="en">Talvolta, se una società vuole sopravvivere, deve reagire. Ho paura che alcuni tendano così insistentemente a cercare rifugio in un mantra dei diritti umani che la società potrà soccombere prima del terrorismo.</p>
      <p sl="en">Il nostro è un mondo fatto di scelte difficili. Il terrorismo islamico fanatico costituisce una grave minaccia per ogni libertà cara al mondo occidentale. Non segue le regole, ma abbraccia una perversa cultura della morte che trova soddisfazione negli omicidi di massa. Con queste persone non possiamo essere indulgenti. Se lo saremo, consegneremo loro la vittoria. Sì, ci deve essere un vincitore tra il bene e il male, tra il terrorismo e l’ordine, ed è nostro dovere fare in modo che il bene trionfi e il terrorismo sia sconfitto.</p>
    </intervention>
    <intervention id="3-253" speaker_id="28424" name="Tunne Kelam" is_mep="True" mode="spoken">
      <p sl="en">Signora Presidente, questa è una relazione molto importante che sottolinea diverse questioni.</p>
      <p sl="en">Uno dei grandi problemi sembra essere costituito dal fatto che molti Stati non sono stati disposti a contrastare in modo efficace la minaccia terroristica. Come ha ricordato lei, signora Commissario, persino molti Stati membri delle Nazioni Unite non sono riusciti a trovare un accordo su una definizione internazionale di terrorismo.</p>
      <p sl="en">In questo contesto, credo che la principale sfida alla quale siamo confrontati sia il potenziamento e il miglioramento dell’efficienza della cooperazione e del coordinamento transatlantici. E questo significa anche piena attuazione delle dichiarazioni di cooperazione tra Unione europea e Stati Uniti. Mi chiedo se il fatto di evidenziare sospetti e accuse possa dare la fallace impressione che i servizi di intelligence degli Stati Uniti non siano nostri alleati, ma il nostro principale avversario.</p>
      <p sl="en">Allo stesso tempo, vorrei ricordare il nostro impegno contro il terrorismo, che ci ha consentito di evitare molti attacchi terroristici nel Regno Unito, in Germania e negli Stati Uniti. Ma ora è particolarmente urgente rafforzare la cooperazione tra gli Stati membri dell’Unione europea e le agenzie speciali. Non posso che appoggiare la proposta di attribuire al coordinatore dell’Unione europea per la lotta contro il terrorismo un mandato più forte e risorse più cospicue.</p>
      <p sl="en">Credo che il paragrafo 9 sia particolarmente importante. Afferma che una delle azioni esterne dell’Unione europea dovrebbe essere rivolta alla prevenzione, onde far sì che i gruppi estremisti così come gli Stati non ricorrano al terrorismo. Ritengo che sia una chiave che ci potrà consentire di trovare soluzioni pratiche. Senza il sostegno di Stati come l’Iran, le iniziative terroristiche sarebbero drasticamente ridotte.</p>
    </intervention>
    <intervention id="3-254" speaker_id="23707" name="Libor Rouček" is_mep="True" mode="spoken">
      <p sl="cs">Onorevoli colleghi, desidero iniziare il mio intervento congratulandomi con l’onorevole Yañez-Barnuevo García per l’eccellente relazione. L’aspetto positivo di tale documento, a mio parere, è dato dal fatto che realizza un importante equilibrio tra la necessità, da una parte, di un approccio determinato ed inflessibile sostenuto da un coordinamento internazionale più efficiente nella lotta contro il terrorismo e, dall’altra, la necessità di salvaguardare i diritti umani e civili e il principio dello Stato di diritto.</p>
      <p sl="cs">La relazione tiene anche conto dei fattori che contribuiscono alla radicalizzazione e al reclutamento dei terroristi, sia all’esterno sia all’interno del nostro continente. Tra questi fattori vi sono l’estrema povertà, l’impossibilità di accedere alla formazione, la discriminazione sociale, economica, etnica e religiosa e la frustrazione collettiva. Sono fermamente convinto che la progressiva eliminazione di questi fattori e di queste cause sia una conditio sine qua non per una lotta efficace al terrorismo.</p>
      <p sl="cs">In conclusione, vorrei anche esortare, attraverso il Consiglio, gli Stati membri dell’Unione europea che ancora non l’hanno fatto, a firmare o ratificare al più presto i 16 strumenti universali delle Nazioni Unite in materia di lotta contro il terrorismo. Grazie.</p>
    </intervention>
    <intervention id="3-255" speaker_id="21817" name="Mario Borghezio" is_mep="True" mode="spoken">
      <p sl="it">Signor Presidente, onorevoli colleghi, questa mattina per discutere dei diritti violati dei signori terroristi, il Parlamento europeo era al gran completo, con la Presidenza della Commissione e di tutte le autorità delle istituzioni europee. Oggi, invece, per parlare e fare il punto sulla strategia di contrasto al terrorismo e, soprattutto, di difesa dei cittadini europei dalla minaccia incombente del terrorismo, vi sono pochi addetti ai lavori. Un giorno si scriverà la storia della lotta al terrorismo dell’Europa e questo fatto verrà ribadito, unitamente alla gravità del testo approvato stamattina, ossia la relazione Fava, che è un grande regalo ad Al Qaeda .</p>
      <p sl="it">Si afferma, giustamente, nella relazione che bisogna studiare i fattori che contribuiscono alla radicalizzazione. Questi fattori hanno un nome e un cognome: sono le moschee e i centri islamici. E’ la libertà assoluta che viene concessa a migliaia di centri islamici e di moschee di fare propaganda e reclutamento e di collaborare attivamente alle organizzazioni terroristiche islamiche. E’ tempo che in questo Parlamento si cominci a dirlo con molta chiarezza.</p>
    </intervention>
    <intervention id="3-256" speaker_id="28497" name="Gerard Batten" is_mep="True" mode="spoken">
      <p sl="en">Signora Presidente, questa relazione parte dalla premessa errata secondo cui il terrorismo internazionale costituisce la più grande minaccia alla comunità internazionale democratica. Analogamente anche il concetto di guerra al terrore del Presidente Bush è sbagliato.</p>
      <p sl="en">La violenza e il terrorismo sono solo mezzi per l’ottenimento di un fine. La più grande minaccia per il mondo democratico libero è rappresentata da un’ideologia. L’ideologia in questione è quella dell’islam fondamentalista ed estremista che, attraverso il terrore, cerca di imporre il suo dominio psicologico e, in definitiva, fisico sul mondo. Questo islam crede che il tempo e la demografia siano dalla sua parte e ci ha dichiarato guerra.</p>
      <p sl="en">Sun Tzu ha affermato che una guerra si vince innanzi tutto nella mente del nemico. I fondamentalisti islamici potrebbero giungere alla conclusione che non sono ormai lontani dalla vittoria, se le vittime di questa guerra non affrontano le cause fondamentali del problema. La soluzione per l’Unione europea non è quella di concentrare più poteri nelle sue mani, come prevedibilmente raccomanda questa relazione. La soluzione consiste nel riconoscere che l’islam fondamentalista, estremista e fanatico è incompatibile con la democrazia liberale occidentale e con qualsiasi tipo di civiltà. Da qui possiamo partire per adottare misure concrete al fine combattere le sue manifestazioni, attraverso le azioni dei singoli Stati e la cooperazione internazionale. Se avessi avuto più tempo di questi 90 secondi, avrei potuto illustrarvi alcune delle misure ipotizzabili.</p>
    </intervention>
    <intervention id="3-257" speaker_id="2073" name="Richard Howitt" is_mep="True" mode="spoken">
      <p sl="en">Signora Presidente, desidero iniziare esprimendo la mia solidarietà alle vittime degli attentati di Madrid che sono qui con noi oggi.</p>
      <p sl="en">Quando discutiamo delle azioni internazionali per combattere il terrorismo, dobbiamo riconoscere che tale solidarietà si estende a livello internazionale e che, negli ultimi dieci anni, i paesi di Medio Oriente, Africa e Asia hanno sofferto a causa del terrorismo molto, molto di più di quanto non sia successo a noi in Europa o in Occidente.</p>
      <p sl="en">E’ giusto perseguire il fine della cooperazione internazionale, in quanto gli stessi terroristi sfruttano la globalizzazione attraverso Internet , la telefonia mobile, i media e il movimento clandestino di persone e denaro. L’Europa dovrebbe usare coerentemente la propria politica estera per incoraggiare tutti i paesi terzi a firmare, ratificare e attuare i 12 protocolli e convenzioni internazionali in materia di terrorismo.</p>
      <p sl="en">Dobbiamo tuttavia dare prova di coerenza anche quando si tratta di insistere sul fatto che non possiamo proteggere i diritti e le libertà dei nostri cittadini negando quelli di altri al di fuori delle nostre frontiere. Il nostro impegno deve portarci ad affrontare le condizioni di base che avvicinano le persone al terrorismo, lavorando per rafforzare il rispetto dei diritti dell’uomo, per promuovere la democrazia e il buon governo, per risolvere i conflitti ed affrontare la povertà nel mondo e refutando senza reticenze le opinioni di coloro che, come l’ultimo oratore, cercano ingiustamente di stabilire un’equazione tra terrorismo e religione, confermando il nostro impegno a promuovere la comprensione reciproca e la coscienza culturale in Europa e in tutto il mondo.</p>
    </intervention>
    <intervention id="3-258" speaker_id="photo_generic" name="Günter Gloser" is_mep="True" mode="spoken">
      <p sl="de">Presidente in carica del Consiglio . – Signora Presidente, la ragione per la quale ho omesso di congratularmi con lei è che in realtà non avevo pensato alla grande regione Vestfalia-Lippe, che è anche la regione di origine dell’onorevole Brok.</p>
      <p sl="de">Grazie, signora Presidente, signor Commissario, onorevoli deputati, per questo scambio di opinioni. In qualsiasi dibattito di questo tipo, ci saranno sempre – come potrebbe essere altrimenti? – differenze e opinioni divergenti, ma c’è anche una base di consenso e molti di voi hanno fatto riferimento alla discussione di questa mattina, in cui, ancora una volta, sono emerse significative differenze di opinione, ma l’unanimità ha avuto la meglio quando si è trattato di cercare una via per combattere il terrorismo pur salvaguardando al contempo i nostri valori comuni.</p>
      <p sl="de">Una società come la nostra è pluralistica e aperta. Il diritto dei cittadini alla sicurezza è naturalmente uno dei diritti fondamentali, ma come è possibile garantire tale sicurezza? Sebbene questo sia un settore che probabilmente può essere disciplinato solo dagli Stati membri, emerge sempre con maggiore chiarezza – come hanno segnalato numerosi deputati – che è necessario un coordinamento, ossia una cooperazione transfrontaliera, che comprenda anche la cooperazione tra l’Europa e gli Stati Uniti.</p>
      <p sl="de">Se oggi il nostro intento è quello di parlare delle cause del terrorismo, potremmo dire che esiste un approccio olistico e a lungo termine. Uno dei deputati ha segnalato che forse, parlando in modo generale del capitolo “prevenzione”, si corre il rischio di adottare misure sbagliate. E’ una riflessione a mio avviso molto importante.</p>
      <p sl="de">Vorrei tornare un attimo all’esempio della Conferenza di Tripoli dello scorso novembre tra Unione africana e Unione europea sul tema della migrazione. Come gestire la good governance in questi paesi e dare ai loro cittadini una prospettiva in termini di istruzione e occupazione, sono problemi di primo piano. Questi popoli hanno in realtà qualche prospettiva? O sono potenziali vittime di chi fa loro promesse che hanno invece come esito ultimo la morte? E’ una realtà dalla quale a mio parere l’Unione europea non può distogliere lo sguardo. Come di molti altri settori, alcuni anni fa abbiamo discusso animatamente tra di noi della strategia di sicurezza europea, e poi abbiamo trovato un accordo sul fatto che la lotta contro il terrorismo internazionale è essenziale, ma richiede anche una gamma estremamente diversificata di strumenti, uno dei quali è la prevenzione.</p>
      <p sl="de">Nessuna di queste misure tuttavia può essere attivata premendo un bottone, e nemmeno dall’oggi all’indomani. Sono necessari forza, costanza e un adeguato coordinamento.</p>
      <p sl="de">Vorrei ora riprendere una serie di elementi ricordati sia dalla Commissione che dal sottoscritto nelle osservazioni introduttive. Uno di questi ha a che vedere con l’importanza di definire il ruolo che le Nazioni Unite devono svolgere in questo contesto. Che altro possiamo fare? Reputo importante che i deputati al Parlamento europeo – non da soli naturalmente – portino avanti il dialogo in materia con i loro omologhi di altre regioni che probabilmente soffrono a causa del terrorismo. E pronunciando queste parole, penso all’istituzione dell’Assemblea parlamentare euromediterranea. Tra le sue attività, questa Assemblea potrebbe avviare un’azione importante: discutere di questi temi e pervenire a un accordo su come assicurare coordinamento e cooperazione.</p>
      <p sl="de">Consentitemi, ancora una volta, di esprimere un monito: dobbiamo cercare di guardarci dalle risposte semplicistiche e dalle soluzioni rapide. Nell’Unione europea abbiamo bisogno di una preparazione di lungo respiro e di una strategia coordinata.</p>
    </intervention>
    <intervention id="3-259" speaker_id="photo_generic" name="Benita Ferrero-Waldner" is_mep="True" mode="spoken">
      <p sl="en">Membro della Commissione . – Signora Presidente, ritengo che questa relazione e il dibattito sulla sua approvazione confermino l’importanza della lotta antiterrorismo non solo per gli Stati membri, ma anche per l’Unione europea nel suo insieme. Dimostrano inoltre che il rispetto dei diritti umani deve rimanere al centro delle nostre politiche antiterrorismo. Credo che il collega abbia ragione: è con la pazienza, ma anche con la costanza, che dobbiamo lottare contro il terrorismo.</p>
      <p sl="en">Vorrei fare solo un paio di osservazioni. Primo, in merito a sicurezza e sviluppo, ho detto che personalmente ho sempre creduto fermamente al sistema della sicurezza umana. Perché? Perché ritengo che non ci possa essere sviluppo senza sicurezza e che non ci possa essere sicurezza senza sviluppo. Per questo, la libertà dalla paura – ossia la sicurezza per i cittadini – e la libertà dal bisogno – ossia il benessere invece della povertà – devono essere lo scopo della nostra azione: si tratta infatti di una tematica che concerne lo sviluppo e allo stesso tempo e nella stessa misura la politica estera.</p>
      <p sl="en">Secondo, vorrei anche parlare delle vittime del terrorismo.</p>
      <p sl="es">Desidero dare il benvenuto alle vittime del terrorismo che sono con noi oggi.</p>
      <p sl="en">Le vittime del terrorismo necessitano di tutta la nostra attenzione, e delle modalità per aiutarli si discute in vari forum internazionali. Anche la Commissione seguirà queste discussioni con estremo interesse. Inoltre, l’assistenza alle vittime del terrorismo è assicurata attraverso numerosi programmi finanziari gestiti dai servizi del Vicepresidente Frattini, e anche da noi: per esempio, in Colombia, paese nel quale ci stiamo impegnando moltissimo per il reinserimento sociale di ex militanti delle varie organizzazioni terroristiche.</p>
      <p sl="en">Anche il dialogo tra le culture e le civiltà è estremamente importante e non sono d’accordo sul fatto che si debba concentrare la nostra attenzione esclusivamente sui musulmani estremisti e fondamentalisti, che sicuramente esistono, ma non dimentichiamo che ci sono anche altri terroristi. Per questo, vi prego di non limitare il dibattito unicamente a questo gruppo perché in realtà il problema è molto più ampio ed è molto importante che rispettiamo non solo le diverse religioni e civiltà, ma anche che lavoriamo insieme, che ci parliamo e che manteniamo un dialogo continuo.</p>
      <p sl="en">Vorrei anche intervenire brevemente sul tema di Internet , uno degli importanti punti oggetto di discussione al G8, nel gruppo Roma/Lione. Ci sono molte difficoltà, in quanto sono coinvolti importanti aspetti – per esempio, la libertà di stampa, soprattutto negli Stati Uniti. A quali livelli si interviene? Diffusione e condivisione delle conoscenze, analisi del comportamento dei terroristi, uso di Internet come strumento di radicalizzazione e reclutamento, propaganda e raccolta di fondi, condivisione delle migliori prassi, azioni di contrasto al terrorismo su base volontaria, metodologie accurate, eccetera. Volevo semplicemente dire all’onorevole Belder che si lavora a molti livelli.</p>
      <p sl="en">Infine, proprio in questo spirito, la Commissione analizzerà anche le importantissime osservazioni e raccomandazioni che sono state espresse e incluse nella relazione. L’obiettivo generale rimane quello di migliorare l’efficienza e la coerenza dei nostri sforzi collettivi, e credo che a lungo termine la cooperazione tra le tre Istituzioni sarà la chiave per il successo.</p>
    </intervention>
    <intervention id="3-262" speaker_id="1237" is_mep="True" mode="spoken" role="Presidente">
      <p sl="unknown">La discussione è chiusa.</p>
      <p sl="unknown">La votazione si svolgerà domani, alle 12.00.</p>
      <p sl="unknown">Dichiarazioni scritte (articolo 142 del Regolamento)</p>
    </intervention>
    <intervention id="3-263" speaker_id="23938" name="John Attard-Montalto" is_mep="True" mode="written">
      <p sl="en">Il terrorismo internazionale è come una malattia letale. Lo consideriamo spesso come una disgrazia che riguarda altri fino a quando non ci colpisce direttamente a casa nostra.</p>
      <p sl="en">In ultima analisi, tuttavia, in modo diretto o indiretto, tutti i paesi, e anche tutte le istituzioni, si ritrovano nella stessa barca.</p>
      <p sl="en">Il terrorismo non conosce frontiere ed è indiscriminato. Basta guardare i nomi delle vittime degli attentati dell’11 settembre per rendersi conto che venivano da moltissimi paesi diversi e aderivano a tutte le principali religioni.</p>
      <p sl="en">Possiamo tuttavia parlare di una guerra al terrore? In guerra sappiamo chi sono i nemici, negli scenari del terrorismo i nemici sono invece ignoti. Un tema fondamentale del diritto pubblico internazionale riguarda il diritto bellico, che non trova invece applicazione quando si ha a che fare con i terroristi.</p>
      <p sl="en">Siamo comunque riusciti a elaborare una sorta di approccio giuridico nella lotta al terrorismo. Uno dei documenti più significativi è stato adottato a Barcellona: il Codice di condotta euromediterraneo in materia di lotta contro il terrorismo. I paesi aderenti si sono assunti almeno 21 obblighi in vista della lotta contro il terrorismo. Forse potrebbe fungere da traccia e, se questi obblighi saranno rispettati, vorrà dire che almeno una regione del mondo affronterà seriamente questa calamità.</p>
    </intervention>
  </section>
  <section id="creitem21" title="10. Accordo CE-Russia sui visti per soggiorni di breve durata – Accordo di riammissione CE-Russia (discussione)">
    <intervention id="3-266" speaker_id="1983" is_mep="True" mode="spoken" role="Presidente">
      <p sl="unknown">L’ordine del giorno reca in discussione congiunta:</p>
      <p sl="unknown">la relazione (A6-0029/2007), presentata dall’onorevole da Assunção Esteves a nome della commissione per le libertà civili, la giustizia e gli affari interni, sulla proposta di decisione del Consiglio relativa alla conclusione dell’accordo di facilitazione del rilascio dei visti per soggiorni di breve durata tra la Comunità europea e la Federazione russa [COM(2006)0188 – C6-0169/2006 – 2006/0062(CNS) ], e</p>
      <p sl="unknown">la relazione (A6-0028/2007), presentata dall’onorevole da Assunção Esteves a nome della commissione per le libertà civili, la giustizia e gli affari interni, sulla proposta di decisione del Consiglio relativa alla conclusione dell’accordo di riammissione tra la Comunità europea e la Federazione russa [COM(2006)0191 – C6-0168/2006 – 2006/0064(CNS) ].</p>
    </intervention>
    <intervention id="3-267" speaker_id="photo_generic" name="Günter Gloser" is_mep="True" mode="spoken">
      <p sl="de">Presidente in carica del Consiglio. – Signor Presidente, in questa occasione intervengo a nome sia della Commissione che del Consiglio. La Commissione e il Consiglio condividono appieno la preoccupazione del Parlamento europeo per il rispetto dei diritti umani nella Federazione russa e confermano che il rispetto dei diritti umani è un fattore fondamentale per l’applicazione dell’accordo di facilitazione del rilascio dei visti e dell’accordo di riammissione conclusi tra la Comunità europea e la Federazione russa.</p>
      <p sl="de">Potrete seguire da vicino l’attuazione di questo aspetto dei due accordi attraverso i Comitati misti istituiti in base agli accordi stessi. In riferimento all’accordo di facilitazione del rilascio dei visti, potrete monitorare anche il rispetto del principio di reciprocità nell’applicazione dell’accordo, della parità di trattamento nella registrazione dei cittadini dell’Unione europea e della Federazione russa, nonché della libertà di circolazione delle persone nel territorio della Federazione russa.</p>
      <p sl="de">Il rispetto dei diritti umani e delle libertà fondamentali costituisce il fondamento delle relazioni tra l’Unione europea e la Russia nel loro complesso, le quali si basano sugli accordi di partenariato e di cooperazione e sulle tabelle di marcia per la creazione degli spazi comuni.</p>
      <p sl="de">Inoltre, l’Unione europea e la Federazione russa hanno concordato, in conformità della tabella di marcia per la realizzazione dello spazio comune di libertà, sicurezza e giustizia, di rafforzare la loro collaborazione attraverso il rispetto dei diritti del singolo negli Stati membri dell’UE e in Russia, compresi i diritti degli immigrati e degli appartenenti a minoranze, nonché attraverso il rispetto dei diritti e delle libertà fondamentali ai sensi della Convenzione per la salvaguardia dei diritti dell’uomo e delle libertà fondamentali e dell’Accordo internazionale contro ogni forma di discriminazione razziale. Questa stessa tabella di marcia comprende altresì la promozione della collaborazione nella tutela dei diritti dell’infanzia; al riguardo, sono stati compiuti i primi passi per valutare l’eventualità di aderire ad accordi internazionali in materia.</p>
      <p sl="de">Un’altra occasione per l’Unione europea di affrontare con la Russia questioni di carattere generale sono le consultazioni semestrali tra l’Unione europea e la Russia sul tema dei diritti umani.</p>
    </intervention>
    <intervention id="3-268" speaker_id="photo_generic" name="Benita Ferrero-Waldner" is_mep="True" mode="spoken">
      <p sl="en">Membro della Commissione. – Signor Presidente, desidero anzitutto ringraziare l’onorevole Esteves, relatrice della commissione per le libertà civili, la giustizia e gli affari interni, e gli onorevoli Pinior e Vatanen, relatori della commissione per gli affari esteri, per le loro relazioni sull’accordo di facilitazione del rilascio dei visti e sull’accordo di riammissione. Le relazioni esprimono le preoccupazioni del Parlamento europeo e contengono un consiglio che la Commissione seguirà con grande attenzione nel vigilare sull’applicazione dei due accordi. Posso confermare la dichiarazione comune del Consiglio e della Commissione che avete testé udita e che il Vicepresidente Frattini e io abbiamo rivolto alla commissione per le libertà civili, la giustizia e gli affari interni su richiesta del suo presidente, onorevole Cavada.</p>
      <p sl="en">Non sottovaluterei l’inquietudine dell’Unione europea per quanto attiene alla situazione dei diritti umani in Russia; siamo tuttora preoccupati per le carenze, in particolare, dello Stato di diritto e della libertà dei media . Comprendo e condivido le preoccupazioni espresse in proposito dal Parlamento europeo.</p>
      <p sl="en">La Commissione ha sempre considerato il Parlamento europeo come un alleato nel suo impegno volto all’affermazione dei principi di democrazia e universalità dei diritti umani nelle nostre relazioni con i paesi partner , tra cui la Russia. In quanto tali, ma anche in quanto pietre miliari della pace e dello sviluppo umano, questi principi sono effettivamente valori condivisi e concordati, nonché il fondamento del partenariato strategico di lungo periodo che l’Unione europea vuole costruire con la Russia.</p>
      <p sl="en">Sin dall’inizio, la Commissione ha ribadito alle autorità russe, e continuerà a farlo, che il nostro partenariato strategico si basa su valori comuni, gli stessi che costituiscono le fondamenta delle relazioni UE-Russia come sancito dall’accordo di partenariato e di cooperazione e dalla tabella di marcia per la creazione di quattro spazi comuni, in cui si prevede esplicitamente il rafforzamento della nostra cooperazione attraverso il rispetto dei diritti individuali negli Stati membri dell’Unione europea e in Russia.</p>
      <p sl="en">L’accordo di riammissione rispetta appieno i diritti umani e le libertà fondamentali ed è in linea con le politiche dell’Unione nel campo dei diritti umani. L’articolo 18 chiarisce esplicitamente che l’accordo lascia impregiudicati i diritti, i doveri e le responsabilità della Comunità, degli Stati membri e della Federazione russa derivanti dal diritto internazionale, in particolare dalla Convenzione di Ginevra sullo statuto dei rifugiati del 1951, dalla Convenzione europea dei diritti dell’uomo del 1950, e dalla Convenzione delle Nazioni Unite contro la tortura e altre pene o trattamenti crudeli, disumani o degradanti del 1984.</p>
      <p sl="en">L’applicazione pratica dell’accordo di riammissione sarà di esclusiva competenza delle autorità nazionali degli Stati membri e della Russia, le quali sono tutte vincolate direttamente dagli strumenti giuridici internazionali che ho testé ricordato, e le loro decisioni individuali di riammissione sono soggette a revisione giudiziaria da parte dei tribunali nazionali.</p>
      <p sl="en">Per quanto riguarda i richiedenti asilo, desidero precisare che essi non sono compresi nell’ambito di applicazione dell’accordo di riammissione e che hanno il diritto di restare provvisoriamente nel territorio degli Stati membri per la durata della loro procedura di asilo. L’accordo di riammissione si applica soltanto agli immigrati illegali, ossia a coloro che non sono o non sono più in possesso dei requisiti previsti per entrare, soggiornare o risiedere nel territorio degli Stati membri.</p>
      <p sl="en">Nel caso di richieste di asilo presentate alle frontiere, gli Stati membri sono tenuti in particolare ad applicare pienamente il principio di non respingimento, in conformità dell’articolo 18 dell’accordo.</p>
      <p sl="en">Onorevoli deputati, l’estensione dei confini comuni dell’Unione dopo l’allargamento ha ovviamente ampliato l’ambito della nostra cooperazione con la Russia. La Russia è e dovrebbe essere un partner strategico nonché un vicino importante dell’UE. Ora la politica di migrazione e la circolazione delle persone sono diventate priorità strategiche nel quadro delle relazioni esterne dell’Unione in generale e di quelle con la Russia in particolare. Credo fermamente che solo impegnandoci con la Russia potremo ottenere risultati concreti in queste aree di comune interesse.</p>
      <p sl="en">Con le agevolazioni per il rilascio dei visti diamo un contributo decisivo all’obiettivo comune di costruire una nuova Europa senza linee di separazione e di semplificare gli spostamenti ai cittadini. Stiamo creando fiducia e promuovendo il dialogo. Si stanno intensificando i contatti diretti tra le persone e anche la nostra interazione in campo economico e sociale è in crescita, con benefici per tutti i cittadini. Per mezzo dell’accordo di riammissione contrastiamo efficacemente l’immigrazione illegale e favoriamo una gestione congiunta del fenomeno della migrazione.</p>
      <p sl="en">Infine, questo primo accordo sulla facilitazione del rilascio dei visti negoziato dalla Comunità e questo primo accordo di riammissione concluso con un importante paese partner sono un segnale tangibile della nostra cooperazione concreta all’interno dello spazio comune di libertà, sicurezza e giustizia cui accennavo prima. Essi sono la dimostrazione della nostra determinazione ad affrontare e risolvere positivamente le sfide comuni con la Russia. Credo che questi accordi settoriali saranno ricordati come una pietra miliare all’interno della nuova architettura complessiva che sarà costituita dall’accordo strategico per il quale ci auguriamo di poter presto avviare trattative con la Russia.</p>
    </intervention>
    <intervention id="3-269" speaker_id="28401" name="Maria da Assunção Esteves" is_mep="True" mode="spoken" role="relatore">
      <p sl="pt">Signor Presidente, signora Commissario, signor Presidente in carica del Consiglio, onorevoli colleghi, in seno alla commissione per le libertà civili, la giustizia e gli affari interni il Parlamento ha discusso degli accordi stipulati tra l’Unione europea e la Federazione russa sulla facilitazione del rilascio dei visti e sulla riammissione degli immigrati illegali. Grazie all’attiva partecipazione della maggior parte dei membri della commissione e allo speciale contributo degli onorevoli Lax, Vatanen e Roure, che ringrazio, la discussione è stata tutt’altro che di routine . In effetti, essa si è svolta in un clima di preoccupazione a causa della situazione politica nella Federazione russa e del difficile rapporto di tale paese con la democrazia e i diritti umani.</p>
      <p sl="pt">Innanzi tutto, voglio dire che il Parlamento è stato consultato soltanto quando ormai non era più possibile modificare i contenuti degli accordi. In conformità della cooperazione istituzionale sancita dai Trattati, la Commissione e il Consiglio hanno il dovere di sottoporre al Parlamento europeo accordi di questo tipo in una fase precedente. Sappiamo che la natura tuttora intergovernativa della politica estera dell’Unione non ci attribuisce tutti i poteri di un parlamento vero e proprio, ma un giorno, dopo che avremo superato la crisi costituzionale, questo stato di cose cambierà.</p>
      <p sl="pt">Il testo degli accordi e l’attuale panorama politico sollevano una serie di interrogativi ai quali il Parlamento deve dare risposta. L’accordo sulla facilitazione del rilascio dei visti non assicura un’effettiva reciprocità tra l’Unione europea e la Federazione russa, né nella sua enunciazione né nelle procedure che prevede. Ottenere visti nella Federazione russa è una faccenda terribilmente complicata: registrazione obbligatoria per ogni viaggio all’interno del paese, sovrattasse, permessi aggiuntivi, soprattutto per i viaggi in Cecenia e in alcune zone della Russia orientale, inviti per ottenere l’ammissione, che sono fonte di corruzione, impedimenti burocratici – in breve, un ostacolo dietro l’altro. Sappiamo tutti che semplificare le procedure di rilascio dei visti in Russia comporta un certo grado di incertezza. Ciò che il Parlamento vorrebbe e si aspetta è che la Commissione e il Consiglio facciano pressione, con grande determinazione, sulle autorità russe.</p>
      <p sl="pt">Nonostante tutte le difficoltà, il Parlamento accoglie con favore lo spirito di apertura che le disposizioni volte a facilitare il rilascio dei visti apporteranno alle relazioni tra i cittadini dell’UE e quelli della Russia. Si tratta del tipo di apertura necessario per una nuova Europa, per un’Europa più ampia, per quella giustizia su vasta scala che noi tutti vogliamo costruire. Anche l’accordo sulla riammissione degli immigrati ha suscitato un acceso dibattito in seno alla commissione per le libertà civili. Contestiamo la classificazione semplicistica e pericolosa secondo cui l’accordo sarebbe di natura puramente tecnica; un accordo che si occupa delle persone non può mai, per sua stessa definizione, essere un accordo tecnico, e ciò vale in particolare per gli accordi sugli immigrati clandestini, che rivelano tutta la miseria umana della povertà e dell’esclusione sociale. La disgrazia di alcuni colpisce tutti. Se c’è un ambito in cui le garanzie dei diritti umani possono essere vulnerabili, è proprio quello dell’immigrazione.</p>
      <p sl="pt">Sono proprio le garanzie del rispetto dei diritti umani nella procedura di riammissione accelerata a preoccupare il Parlamento, insieme con il rispetto dello statuto previsto dal diritto internazionale per i richiedenti asilo e gli apolidi. La velocità della procedura non è un valore, mentre lo è il rispetto della dignità umana durante tutta la procedura, che deve prevedere la possibilità di esercitare determinati diritti nel processo per immigrazione illegale, ossia il diritto alla difesa, al trattamento umano durante la detenzione, al mantenimento dell’unità familiare, all’inviolabilità fisica e psicologica. E’ per questo motivo che il Comitato misto per la riammissione, citato nell’accordo, deve comprendere una componente di controllo del rispetto dei diritti umani, e intendo dire un controllo attivo, perché i diritti umani formano l’identità dell’Europa, la sua essenza. I diritti umani sono l’unico criterio di misura dell’osservanza degli accordi e della buona fede delle parti.</p>
      <p sl="pt">Signora Commissario, signor Presidente in carica del Consiglio, un atto politico è sempre condizionato dalle circostanze; in questo caso, le circostanze sono che l’Unione cerca di garantire il proprio rifornimento energetico, mentre la Federazione russa si rifiuta caparbiamente di sottoscrivere dichiarazioni fondamentali sui diritti umani. Ma il silenzio dell’Unione su questo punto equivarrebbe a negare la sua cultura dei diritti, una cultura che l’Unione non deve far passare sotto silenzio. In qualsiasi parte del mondo, la Realpolitik non deve continuare in eterno a sfidare i nostri ideali. Una dichiarazione comune di compromesso del Consiglio e della Commissione, come quella che è stata promessa e che accompagna la decisione del Parlamento, è il passo più importante che abbiamo compiuto oggi. E’ un passo piccolo o un passo da gigante? La risposta sta nella coscienza etica dei protagonisti. Solo il tempo potrà dirlo.</p>
      <p sl="pt">Signor Presidente, pensavo di avere meno tempo di parola a mia disposizione; lascerò quindi più spazio agli altri oratori.</p>
    </intervention>
    <intervention id="3-270" speaker_id="1983" is_mep="True" mode="spoken" role="Presidente">
      <p sl="unknown">Dato che interveniva su due relazioni, aveva diritto a due volte cinque minuti, quindi in totale dieci minuti. E’ stata però concisa e ha svolto il suo compito molto bene.</p>
    </intervention>
    <intervention id="3-271" speaker_id="4256" name="Ari Vatanen" is_mep="True" mode="spoken">
      <p sl="fi">relatore per parere della commissione per gli affari esteri. – Signor Presidente, onorevoli colleghi, se esaminiamo con obiettività l’accordo raggiunto, non c’è dubbio che esso rappresenta un passo nella giusta direzione, sia pure un passo molto modesto. Dobbiamo peraltro ricordare che la proposta originaria era molto modesta anch’essa quanto a finalità. Uno dei tre fattori principali che creano tuttora difficoltà ai viaggiatori in Russia è la registrazione obbligatoria. Com’è possibile che ancora oggi si pretenda da un viaggiatore che vada a registrarsi negli uffici di polizia dei vari luoghi in cui si reca? La conseguenza è che un normale viaggio in automobile all’interno della Russia è del tutto impossibile.</p>
      <p sl="fi">Di recente la Federazione russa ha introdotto una norma che impedisce alle persone indesiderabili di entrare nel paese. Ma su quali criteri si basa quella norma? L’accesso alla Russia è negato forse a chi critica la Russia, il Cremlino, Putin o il suo discorso a Monaco? Sono questi i criteri utilizzati dalla Russia per dichiarare indesiderabile una persona? Nella Federazione russa vi sono addirittura regioni, come la Cecenia e altre, che sono inaccessibili per i viaggiatori.</p>
      <p sl="fi">L’aspetto difficile da accettare di tutta questa situazione è che essa è uno specchio fedele delle relazioni tra UE e Russia, nel senso che mette a nudo la nostra incapacità di risolvere problemi su un piano di parità. La Commissione ha pronunciato belle parole sui valori comuni, ma dove sono questi valori comuni? Se li avessimo veramente, saremmo in grado di concludere accordi equilibrati, nell’interesse di entrambe le parti nonché del nostro futuro comune. Se accettiamo accordi unilaterali come questo, finiremo di fatto per rallentare la transizione della Russia verso lo Stato di diritto. In questo accordo risuonano echi di un tempo passato, e se esaminassimo con spirito critico le nostre relazioni con la Russia e la loro evoluzione, dovremmo cominciare immediatamente a scrivere un altro accordo.</p>
    </intervention>
    <intervention id="3-272" speaker_id="28392" name="Józef Pinior" is_mep="True" mode="spoken">
      <p sl="pl">relatore per parere della commissione per gli affari esteri. – Signor Presidente, sono autore del parere della commissione per gli affari esteri sulla decisione del Consiglio di concludere un accordo di riammissione tra l’Unione europea e la Federazione russa. La commissione per gli affari esteri si è espressa favorevolmente riguardo alla conclusione di un accordo di riammissione tra l’Unione europea e la Federazione russa, parallelamente alla conclusione dell’accordo sulla facilitazione del rilascio dei visti. Si tratta di un ulteriore passo verso il completamento della creazione di uno spazio comune di libertà, sicurezza e giustizia nel quadro del partenariato strategico tra UE e Russia.</p>
      <p sl="pl">La commissione per gli affari esteri reputa altresì necessario potenziare le capacità della Federazione russa di gestire i flussi migratori, affinché le autorità di quel paese siano in grado di adempiere gli obblighi assunti con l’accordo di riammissione, non appena lo stesso entrerà in vigore. La commissione era inoltre preoccupata per l’assenza di norme quadro per l’attuazione dell’accordo. La Commissione europea dovrebbe mettere a disposizione delle autorità russe le competenze necessarie affinché la Russia sia in grado di soddisfare i propri impegni secondo standard internazionali condivisi. Questo è l’aspetto più importante che dobbiamo affrontare adesso.</p>
    </intervention>
    <intervention id="3-273" speaker_id="28276" name="Laima Liucija Andrikienė" is_mep="True" mode="spoken">
      <p sl="lt">a nome del gruppo PPE-DE. – Vorrei parlare dell’accordo di riammissione tra l’Unione europea e la Russia, sebbene i due accordi – di riammissione e di facilitazione del rilascio dei visti per soggiorni di breve durata – vengano discussi insieme.</p>
      <p sl="lt">Le relazioni tra l’Unione europea e la Russia riguardano un numero crescente di settori. Se vogliamo che siano realmente proficue, devono essere ispirate a valori e non essere dominate esclusivamente da aspetti tecnici. Solo così potremo raggiungere l’obiettivo di costruire un’Europa più aperta, che rispetti valori fondamentali e sia in grado di cambiare il mondo in senso positivo.</p>
      <p sl="lt">A mio giudizio, il problema di fondo dell’accordo di riammissione tra l’UE e la Russia è che non è chiaro se lo scopo principale sia la tutela dei diritti umani oppure se prevalga un approccio generalizzato a questioni quali il respingimento, ovvero se l’accordo reputi prioritarie considerazioni afferenti la sicurezza piuttosto che aspetti umanitari. So bene che, quando si redigono accordi di riammissione, si deve resistere alla tentazione di porre sullo stesso piano l’immigrazione illegale e l’attività criminosa. Analogamente, quando si scrivono accordi di questo tipo, si dovrebbe resistere anche alla tentazione di concentrarsi sulla questione del respingimento trasformandola nel pilastro portante della propria politica di immigrazione. Nei nostri sforzi di ottenere risultati statistici soddisfacenti, dobbiamo sempre riservare un’attenzione particolare ai diritti umani, ovvero, in altri termini, dobbiamo evitare che considerazioni pratiche mettano in secondo piano i principi morali. Basta un singolo caso di mancato rispetto dei diritti umani per causare preoccupazione.</p>
      <p sl="lt">Signor Presidente, signora Commissario, penso sia necessario citare un grave errore: la mancanza di un sistema normativo per l’attuazione dell’accordo. Credo che, in linea di principio, questo accordo possa essere approvato; nondimeno desidero ribadire nuovamente che è imprescindibile che la Federazione russa rafforzi i controlli sull’immigrazione, per consentire alle sue autorità di governo di rispettare gli impegni che dovranno assumere nel momento in cui l’accordo di riammissione entrerà in vigore.</p>
    </intervention>
    <intervention id="3-274" speaker_id="4313" name="Martine Roure" is_mep="True" mode="spoken">
      <p sl="fr">a nome del gruppo PSE. – Commissario Ferrero-Waldner, Presidente Gloser, devo dire che i due accordi internazionali con la Russia che ci avete illustrato oggi, sulle misure di facilitazione del rilascio dei visti e sulla riammissione, sono per noi motivo di grave inquietudine.</p>
      <p sl="fr">La collaborazione tra l’Unione europea e la Russia deve tradursi in un più efficace sostegno alla tutela dei diritti fondamentali, compresi i diritti dei migranti e dei richiedenti asilo. E’ vero che grazie a questi accordi sarà possibile compiere passi avanti, soprattutto per quanto riguarda il costo dei visti e la semplificazione delle procedure, tuttavia molti problemi restano irrisolti. Infatti, i recenti avvenimenti in Russia dimostrano che in quel paese la libertà di stampa e la libertà di espressione non sono garantite in maniera sistematica. L’Europa deve quindi continuare a pretendere con fermezza che i diritti umani siano tutelati.</p>
      <p sl="fr">Nel suo intervento, lei ha replicato ad alcune delle preoccupazioni che abbiamo manifestato. La Commissione si è impegnata a garantire la reciprocità nell’applicazione dell’accordo sui visti, la parità di trattamento nelle procedure di registrazione e la libertà di circolazione all’interno della Russia. Ovviamente avrei preferito impegni più vincolanti, specialmente in relazione alla tutela dei migranti e ai diritti dei bambini. A preoccuparmi in modo particolare è la procedura accelerata prevista dall’accordo di riammissione. La Commissione garantirà, inoltre, che tale procedura sia conforme al principio di non respingimento?</p>
      <p sl="fr">Abbiamo chiesto inoltre impegni più precisi sui visti, il che avrebbe significato, nel lungo termine, porre fine al sistema di inviti e conferme e semplificare la procedura per i viaggiatori in buona fede.</p>
      <p sl="fr">Infine, devo ribadire ancora una volta l’insoddisfazione del Parlamento per il fatto che su questi accordi internazionali siamo stati semplicemente consultati, per di più molto tempo dopo che erano stati conclusi. Una consultazione preventiva del Parlamento europeo durante i negoziati permetterebbe – anche questo va detto – un maggiore controllo democratico.</p>
    </intervention>
    <intervention id="3-275" speaker_id="28262" name="Henrik Lax" is_mep="True" mode="spoken">
      <p sl="sv">a nome del gruppo ALDE. – Signor Presidente, signora Commissario, signor Presidente in carica del Consiglio, onorevoli colleghi, il diritto di viaggiare all’interno dell’Europa è per noi una questione fondamentale, di assoluta importanza. E’ ovviamente positivo che l’Unione europea stia negoziando con il suo vicino orientale accordi di facilitazione del rilascio dei visti. L’importanza delle norme sui visti è innegabile, in particolare per quanto riguarda sia il modo in cui l’Unione europea è percepita dai paesi che la circondano sia il modo in cui il paese terzo, in questo caso la Russia, è percepito dai cittadini dell’Unione. Questa è spesso la prima cosa che deve affrontare chiunque viaggi nelle regioni di confine dell’UE. Noi parlamentari abbiamo una grande responsabilità, perché spetta a noi valutare l’accordo e il suo contenuto concreto. Non è un segreto che il gruppo dell’Alleanza dei Democratici e dei Liberali per l’Europa non è soddisfatto di come sono andate le cose.</p>
      <p sl="sv">Nella pratica, chi si reca in Russia senza far parte di un viaggio di gruppo si trova di fronte a due problemi: deve disporre di un invito di un’organizzazione o di un cittadino della Russia – ma quanti comuni cittadini dell’Unione hanno contatti di questo tipo? Il secondo ostacolo è l’obbligo di registrarsi presso un’autorità locale russa entro tre giorni dall’arrivo; tuttavia, dato che la procedura di registrazione dura anche parecchi giorni, cosa può fare un turista che non si trovi in una grande città come Mosca o San Pietroburgo? L’accordo non affronta nessuno di questi problemi. Dobbiamo renderci conto del fatto che l’accordo è una mera dichiarazione, non un documento dal contenuto significativo. Penso di non sbagliarmi nel ritenere che anche molti colleghi in quest’Aula credono che l’accordo preveda la facilitazione del rilascio dei visti per tutti i giovani e tutti gli studenti. Invece non è così: solo chi dispone già di un posto di studio potrà godere di qualche piccola semplificazione dei requisiti per il visto, e in ogni caso le visite non potranno durare più di 90 giorni. Non mi pare che ci siano molti programmi di studio di questa durata.</p>
      <p sl="sv">Nonostante tutte le lacune, il Parlamento europeo ha avuto un atteggiamento costruttivo perché si rende conto dell’importanza di lanciare un segnale politico. Però, per tutti i nostri cittadini è importante che la Commissione e il Consiglio si assumano risolutamente l’impegno di semplificare notevolmente i requisiti per il rilascio dei visti, sin d’ora e per il futuro. In mancanza di un simile impegno, il gruppo ALDE voterà contro le proposte.</p>
      <p sl="sv">La Commissione e il Consiglio hanno fatto una dichiarazione che va parzialmente incontro agli auspici del Parlamento. C’è però una domanda che voglio rivolgere al Commissario Ferrero-Waldner: qual è il prossimo passo che intende compiere per abolire effettivamente l’obbligo di registrazione e il sistema degli inviti? E’ ovvio che entrambi questi punti sono rilevanti ai fini dell’obiettivo primario e generale dell’accordo, ovvero l’abolizione del sistema dei visti.</p>
    </intervention>
    <intervention id="3-276" speaker_id="34930" name="Hanna Foltyn-Kubicka" is_mep="True" mode="spoken">
      <p sl="pl">a nome del gruppo UEN. – Signor Presidente, gli accordi di cui stiamo discutendo sono un passo avanti molto importante verso relazioni più strette tra l’Unione europea e la Russia, in particolare perché l’approvazione degli accordi semplificherà notevolmente i viaggi dei cittadini dall’una e dall’altra parte del confine.</p>
      <p sl="pl">Questo in teoria; in pratica, sotto molti punti di vista la realtà è tutt’altro che soddisfacente.</p>
      <p sl="pl">Per recarsi in determinate regioni della Federazione russa, particolarmente in Cecenia, anche in futuro sarà necessario disporre di permessi aggiuntivi, e i motivi per cui le autorità russe hanno preso questa decisione sono chiari ed evidenti. L’accordo di facilitazione del rilascio dei visti non contiene una clausola di reciprocità in materia di diritti umani e democrazia, mentre sarebbe perfettamente ovvio e naturale che gli accordi tra l’Unione europea e paesi terzi la prevedessero.</p>
      <p sl="pl">E’ poi difficile capire perché il Comitato misto per la riammissione non sia autorizzato a vigilare sul rispetto dei diritti umani e perché l’accordo si applichi anche a chi chiede asilo politico. Si ha l’impressione che, durante i lavori di preparazione degli accordi, sia stata data priorità alle questioni pratiche e tecniche, mentre quelle legate al rispetto della dignità degli esseri umani siano state messe in secondo piano, anche se dovrebbero avere un ruolo centrale in tutti gli accordi e, in particolare, in quelli conclusi con la Russia.</p>
    </intervention>
    <intervention id="3-277" speaker_id="28619" name="Tatjana Ždanoka" is_mep="True" mode="spoken">
      <p sl="en">a nome del gruppo Verts/ALE. – Signor Presidente, desidero complimentarmi con la relatrice per il grande lavoro che ha compiuto nel redigere il parere del Parlamento di cui stiamo discutendo.</p>
      <p sl="en">In qualità di relatrice ombra sono particolarmente lieta che, dopo una discussione di due ore con la commissione per le libertà civili, la giustizia e gli affari interni, sia stata presa in considerazione la mia proposta di specificare nella relazione che la necessità di sottoporsi a una procedura di registrazione obbligatoria costituisce un grave ostacolo ai viaggi all’interno della Russia e dell’Unione europea.</p>
      <p sl="en">L’obbligo della registrazione in Russia è diventato un gravissimo problema per i cittadini dell’Unione che chiedono il rilascio di un visto per un soggiorno privato di breve durata in quel paese. I cittadini lettoni e gli apolidi conoscono questo problema a causa della loro negativa esperienza personale, dato che molti di noi, specialmente quelli di lingua russa, si recano in Russia soprattutto per far visita a parenti e amici che abitano lì.</p>
      <p sl="en">La nuova legge della Federazione russa sulla registrazione degli immigrati di nazionalità straniera o apolidi entrata in vigore poco tempo fa, ossia il 15 gennaio scorso, prevede alcune facilitazioni per la procedura di registrazione e abolisce la tassa di registrazione, ma mantiene in vita il sistema in quanto tale.</p>
      <p sl="en">Purtroppo questo sistema è reciproco, dato che anche alcuni Stati membri dell’UE richiedono la registrazione di determinate categorie di cittadini di paesi terzi. Sia la Russia sia l’Unione devono attivarsi immediatamente per trovare una soluzione che faciliti in misura sostanziale la circolazione delle persone tra i nostri paesi.</p>
      <p sl="en">Ad ogni modo, ritenendo che qualche facilitazione del rilascio dei visti per soggiorni di breve durata sia sempre meglio di nulla, il nostro gruppo politico appoggia l’accordo in materia. Per contro, ribadisce le sue principali riserve sull’accordo di riammissione.</p>
    </intervention>
    <intervention id="3-278" speaker_id="2304" name="Esko Seppänen" is_mep="True" mode="spoken">
      <p sl="fi">a nome del gruppo GUE/NGL. – Signor Presidente, i cittadini degli Stati membri dell’Unione europea e della Russia devono essere in possesso di visti per poter viaggiare. La Russia ha attivamente sollecitato la loro abolizione. Per agevolare la concessione dei visti, dobbiamo come prima cosa avere accordi reciproci, di cui sono un esempio le proposte ora alla nostra attenzione. Nelle relazioni delle commissioni parlamentari si denuncia la situazione riguardo allo Stato di diritto in Russia – invero, la sua assenza – e si esprime il timore che i visti possano essere negati ai membri delle organizzazioni della società civile; inoltre, si critica la procedura di registrazione obbligatoria e si deplorano la mancanza di qualsiasi norma di attuazione dell’accordo di riammissione, i problemi nel campo dei diritti umani, eccetera.</p>
      <p sl="fi">Sembra che i tempi non siano ancora maturi per l’abolizione dei visti. Finché questi ultimi continueranno a essere richiesti, i cittadini rispettosi della legge dovranno avere la possibilità di ottenerli in modo facile e a costi contenuti. Dobbiamo stare attenti a non fare dei visti una questione politica.</p>
    </intervention>
    <intervention id="3-279" speaker_id="23717" name="Genowefa Grabowska" is_mep="True" mode="spoken">
      <p sl="pl">Signor Presidente, la reciprocità e la solidarietà sono due valori che dovrebbero avere un ruolo cruciale nelle relazioni tra l’Unione europea e la Russia; a ben guardare, sono le condizioni essenziali di tali relazioni. La reciprocità sta alla base di tutte le relazioni internazionali. Non posso immaginare che ci possano essere accordi tra Stati nei quali ai reciproci diritti e alle reciproche responsabilità non sia riconosciuto pari valore. Qualsiasi squilibrio susciterebbe immediatamente accese proteste. Sono quindi abbastanza certa che il principio di reciprocità debba essere rispettato anche negli accordi tra l’Unione europea e la Federazione russa.</p>
      <p sl="pl">Credo ci siano due aspetti che andrebbero considerati in riferimento al secondo valore, ovvero la solidarietà. Primo, c’è la solidarietà tra gli Stati membri dell’Unione, che hanno espresso il loro consenso alla redazione di entrambi gli accordi, e sono lieta che il mio paese, la Polonia, abbia partecipato a tale processo. Siamo vicini della Russia ormai da secoli e i nostri rapporti hanno conosciuto momenti buoni e momenti cattivi, come succede spesso tra vicini. Questi accordi testimoniano la nostra volontà di intrattenere con la Russia normali relazioni di buon vicinato.</p>
      <p sl="pl">Il secondo aspetto da valutare è la solidarietà tra i cittadini dell’Unione e quelli della Federazione russa. Daremo prova di questa solidarietà se tratteremo i cittadini russi come persone che viaggiano nell’Unione europea in buona fede e se faciliteremo il loro ingresso e il loro soggiorno nell’UE. Vorrei sottolineare che in particolare i cittadini dei nuovi Stati membri sanno quale grande dono sia la libertà di viaggiare: sappiamo bene cosa significhi ridurre le formalità alle frontiere e lo apprezziamo moltissimo. E’ nostro desiderio condividere questi benefici con i cittadini russi, sulla base del principio di reciprocità e del rispetto dei diritti umani. Penso che il Parlamento dovrebbe approvare questi accordi perché creano le condizioni per una buona politica di vicinato dell’Unione europea.</p>
    </intervention>
    <intervention id="3-280" speaker_id="2128" name="Paavo Väyrynen" is_mep="True" mode="spoken">
      <p sl="fi">Signor Presidente, è da lungo tempo che non si segnalano più progressi nelle relazioni tra l’Unione europea e la Russia; per questo motivo gli accordi di cui stiamo discutendo assumono grande importanza, anche se sono poco vincolanti dal punto di vista del contenuto.</p>
      <p sl="fi">E’ decisamente deplorevole che l’Unione e la Russia non siano ancora riuscite a definire le condizioni negoziali per il nuovo accordo; occorre pertanto continuare a impegnarsi per dare inizio a colloqui in tal senso. Il ritardo nei negoziati sul nuovo accordo non dovrebbe tuttavia impedire alle due parti di sviluppare il partenariato, che è d’importanza vitale. Il nuovo partenariato strategico può e deve essere strutturato anche nel quadro dell’attuale accordo di partenariato e di cooperazione.</p>
    </intervention>
    <intervention id="3-281" speaker_id="28617" name="Inese Vaidere" is_mep="True" mode="spoken">
      <p sl="lv">Onorevoli colleghi, risolvere la questione della facilitazione del rilascio dei visti e della riammissione è un compito importante che, se adempiuto, contribuirebbe al consolidamento dei valori comuni. Tuttavia, sia la discussione sia le risposte fornite dalla Commissione e dal Consiglio rivelano che, in realtà, nei colloqui con la Russia non è stata raggiunta alcuna intesa: né su una procedura di registrazione né su una semplificazione del sistema di inviti. La risoluzione di questi due punti è stata lasciata alla buona volontà della Russia. Non è chiaro perché alla Russia sia stato concesso un periodo di transizione per la riammissione di persone di paesi terzi. Nella nostra relazione del maggio 2005 sullo stato dei rapporti tra l’Unione europea e la Russia si sottolineava che il Parlamento europeo reiterava il proprio appello alla Russia affinché ratificasse l’accordo di confine con l’Estonia e firmasse e ratificasse l’accordo di confine con la Lettonia senza ulteriori ritardi. Credo che la definizione dei confini e la conclusione di un accordo di riammissione siano le condizioni preliminari per la firma di un accordo di facilitazione del rilascio dei visti. Da questo punto di vista, la Russia non ha preso alcuna iniziativa, limitandosi a dettare le proprie condizioni a entrambi i paesi. Poiché il Parlamento è stato posto in una situazione umiliante, riteniamo che non sia possibile approvare questi accordi, che vanno rivisti in maniera seria e approfondita.</p>
    </intervention>
    <intervention id="3-282" speaker_id="28330" name="Vladimír Remek" is_mep="True" mode="spoken">
      <p sl="cs">La ringrazio, signor Presidente. Onorevoli colleghi, a mio parere l’accordo di facilitazione del rilascio dei visti concluso con la Russia, nonostante tutte le critiche e le riserve che sono state espresse, rappresenta un passo avanti e dimostra che è possibile che l’Unione europea e la Russia raggiungano un compromesso anche su materie complesse.</p>
      <p sl="cs">Proviamo, poi, a chiederci se vogliamo semplificare, velocizzare e rendere meno costoso l’ottenimento di visti da parte di studenti, scienziati, uomini d’affari e familiari. Credo che la risposta sia affermativa. In caso contrario, il rilascio dei visti sarà selettivo, e noi nella Repubblica ceca sappiamo bene cosa ciò significhi, a causa della nostra esperienza nei rapporti con l’UE: il processo di adesione a Schengen è stato lento e irto di difficoltà.</p>
      <p sl="cs">Avendo trascorso molti anni in Russia e facendo parte della delegazione per le relazioni con la Russia, sono naturalmente ben consapevole delle complicazioni connesse con il rilascio dei visti; ritengo pertanto che semplificare almeno una parte delle relative procedure sia in ogni caso meglio di nulla. Vi ringrazio.</p>
    </intervention>
    <intervention id="3-283" speaker_id="28279" name="Justas Vincas Paleckis" is_mep="True" mode="spoken">
      <p sl="lt">L’Unione europea sta abbattendo le barriere che impediscono l’incontro tra persone di buona volontà. Dopo cinque anni di trattative con la Russia, il “muro dei visti” tra l’UE e quel paese è stato un po’ abbassato. Quando gli accordi di facilitazione del rilascio dei visti e di riammissione entreranno in vigore, un numero non indifferente di persone potrà viaggiare e interagire con maggiore facilità.</p>
      <p sl="lt">Chi invece non avrà alcun beneficio dai nuovi accordi sono gli abitanti di Kaliningrad che vogliono recarsi in Lituania e in Polonia e i cittadini lituani e polacchi che vogliono recarsi a Kaliningrad. Attualmente il rilascio dei visti è gratuito, tuttavia l’accordo, che dovrebbe semplificare le procedure, prevede il pagamento di una tassa pari a 35 euro per ogni visto, in violazione dei principi di cooperazione transfrontaliera e in contrasto con la politica antiisolazionista della regione di Kaliningrad, che riguarda tanto l’Unione europea quanto la Russia. Vilna, Varsavia, Bruxelles e Berlino, come pure Mosca, stanno cercando di negoziare soluzioni bilaterali entro il margine di flessibilità delle disposizioni dell’accordo di Schengen.</p>
      <p sl="lt">La Lituania ha funto da apripista; a tutt’oggi è infatti il primo e l’unico paese dell’Unione ad aver concluso un accordo di riammissione con la Russia. I tre anni di questa esperienza possono dirsi positivi: dall’entrata in vigore dell’accordo, la frontiera tra Lituania e Russia è stata attraversata da quasi 2 milioni di persone; però non è mai stato necessario fare ricorso alle disposizioni dell’accordo.</p>
      <p sl="lt">Concordo con alcuni dei colleghi che hanno severamente criticato l’accordo, soprattutto per la mancanza di adeguati richiami al rispetto dei diritti umani e delle libertà; nondimeno ritengo che esso rappresenti un passo nella giusta direzione. Il lungo cammino che porterà alla completa demolizione del “muro dei visti” è tuttora costellato di molti ostacoli. I cittadini dell’Unione europea che vanno in Russia sono soggetti all’obbligo di registrazione e per visitare determinate regioni hanno bisogno di permessi aggiuntivi. Questi visti interni per così dire occulti devono essere eliminati perché limitano la libertà di circolazione dei cittadini dell’Unione. Tale questione va affrontata apertamente.</p>
    </intervention>
    <intervention id="3-284" speaker_id="photo_generic" name="Günter Gloser" is_mep="True" mode="spoken">
      <p sl="de">Presidente in carica del Consiglio. – Signor Presidente, onorevoli deputati, vi ringrazio per le molte cose importanti che avete detto e anche per essere stati abbastanza realisti da riconoscere che, naturalmente, non si può essere d’accordo su tutto. E’ un dato di fatto che ciascuno di noi auspicava qualcosa che fosse coerente con le proprie posizioni, e, come ha osservato prima un oratore, questi accordi rappresentano un importante passo avanti, però ne dobbiamo compiere molti altri.</p>
      <p sl="de">Dalla dichiarazione comune della Commissione e del Consiglio emerge che, sotto vari aspetti, ci siamo attenuti al principio – molto importante – della reciprocità. Altrettanto importante è il rispetto dei diritti umani, come voi avete giustamente ricordato. Non voglio confondere questi due aspetti; è tuttavia innegabile che, in un certo qual modo, essi sono legati l’uno all’altro. L’importanza del dialogo con la Russia è già stata ricordata in numerose discussioni.</p>
      <p sl="de">Sebbene si continui a insistere su ciò che dobbiamo ottenere in relazione ai diversi aspetti, fintantoché non sarà data l’autorizzazione all’avvio di trattative sull’accordo di partenariato e di cooperazione con la Russia, non saremo in grado di far valere le nostre richieste e le nostre aspettative, né i vostri desiderata . Per questo motivo era tempo ormai di lanciare finalmente un segnale in tal senso.</p>
      <p sl="de">Mi auguro che potremo risolvere in maniera adeguata il problema che ancora incombe su questa questione. Anche se vi sono situazioni per noi inaccettabili per quanto riguarda il rispetto dei diritti umani, possiamo pur sempre discuterne in occasione delle consultazioni semestrali sui diritti umani tra l’Unione europea e la Russia, che sono una valida occasione per affrontare questi temi.</p>
      <p sl="de">E’ stata sollevata anche la questione della burocratizzazione. Anche se, naturalmente, avremmo preferito che in molti ambiti si fosse deciso diversamente, siamo tuttavia riusciti ad allentare il sistema a inviti, e sono certo che la signora Commissario riprenderà senz’altro questo punto. Certo, quanto abbiamo raggiunto non è del tutto soddisfacente per taluni di voi; nondimeno è evidente che stiamo facendo progressi. Spesso si tratta, è vero, solo di piccoli passi, però è a piccoli passi che avanza il dialogo, soprattutto quello con la Russia.</p>
    </intervention>
    <intervention id="3-285" speaker_id="photo_generic" name="Benita Ferrero-Waldner" is_mep="True" mode="spoken">
      <p sl="en">Membro della Commissione. – Signor Presidente, onorevoli deputati, ho preso buona nota delle diverse preoccupazioni che avete espresso, ma consentitemi di dire innanzi tutto che l’articolo 300, paragrafo 1, del Trattato CE stabilisce chiaramente che i negoziati su accordi internazionali riguardanti materie di competenza della Comunità sono condotti dalla Commissione sulla base di linee guida negoziali approvate dal Consiglio. Il Parlamento europeo dev’essere consultato prima della conclusione dell’accordo, come previsto dal paragrafo 3 di detto articolo. Questa disposizione si applica anche agli ambiti della codecisione; ritengo pertanto che le procedure previste dal Trattato CE siano state pienamente rispettate sia nel caso dell’accordo di riammissione sia nel caso dell’accordo sulla facilitazione del rilascio dei visti. Volevo dirlo perché vi si è accennato durante la discussione. Nel contempo, ribadisco però che siamo naturalmente a vostra disposizione per fornirvi tutte le informazioni pertinenti, anche durante i negoziati in corso.</p>
      <p sl="en">Condivido appieno il parere che la promozione e la tutela dei diritti umani nelle nostre relazioni con la Russia, con particolare riguardo agli accordi citati, sono ovviamente un fattore fondamentale. Pertanto, la Commissione, con la collaborazione degli Stati membri dell’Unione, vigilerà con molta cura su questi aspetti in seno ai Comitati misti previsti dagli accordi. In tale contesto, ovviamente, il rispetto della dignità umana – la dignità dell’essere umano – è senza dubbio molto importante e assume una valenza prioritaria. Inoltre, le periodiche consultazioni semestrali tra l’Unione europea e la Russia sui diritti umani sono sempre un’occasione in cui si possono affrontare le problematiche più ampie riguardanti la Russia, mentre durante i vertici e a livello ministeriale i diritti umani sono sempre tra i temi discussi – com’è giusto che sia.</p>
      <p sl="en">L’accordo sulla facilitazione del rilascio dei visti comporterà un reale miglioramento della situazione attuale. Come ha detto il collega, l’accordo rappresenta veramente un passo avanti perché prevede importanti agevolazioni per il rilascio dei visti per soggiorni di breve durata, le quali saranno poi applicate su base reciproca ai cittadini dei paesi aderenti a Schengen e della Federazione russa. Alcune di queste facilitazioni valgono indistintamente per tutti coloro che chiedono un visto, altre valgono soltanto per determinate categorie di cittadini che viaggiano per motivi particolari; inoltre, l’accordo riconosce diritti e obblighi giuridicamente vincolanti, che garantiranno una flessibilità alquanto maggiore nelle procedure di rilascio dei visti.</p>
      <p sl="en">Vorrei richiamare la vostra attenzione in special modo sul fatto che noi, come Commissione, siamo riusciti a negoziare, ad esempio, importanti agevolazioni per il rilascio dei visti a giornalisti, i quali non avranno più bisogno di un invito o di una convalida da parte delle autorità russe. Inoltre, particolare attenzione sarà riservata alla realizzazione di un’effettiva reciprocità nell’applicazione dell’accordo, alla parità di trattamento nelle procedure di registrazione dei cittadini dell’UE e di quelli russi nonché alla libera circolazione delle persone nel territorio russo.</p>
      <p sl="en">Avete sollevato due punti: i requisiti per la registrazione e l’abolizione degli inviti. In proposito vorrei dire soltanto che l’accordo contiene un impegno a semplificare le procedure di registrazione allo scopo di assicurare parità di trattamento per i cittadini UE e quelli russi, e ricordarvi che anche l’acquis di Schengen impone ai cittadini stranieri, come norma di validità generale, l’obbligo di registrarsi. Abbiamo sollevato tale questione con le autorità russe in diverse occasioni e la nuova normativa entrata in vigore in Russia il mese scorso viene già applicata per semplificare le procedure. In conformità della nuova normativa, per la registrazione non sarà più richiesta la presenza fisica della persona interessata. Naturalmente è nostro intento monitorare l’applicazione di queste norme e chiedere ulteriori chiarimenti. Desidero aggiungere che l’accordo sulla facilitazione del rilascio dei visti introduce un altro importante cambiamento, nel senso che non sarà più richiesta la convalida degli inviti da parte delle autorità russe. Rispetto alle disposizioni vigenti, che prevedono la convalida dell’invito da parte dell’ospite russo, credo che si tratti di un progresso notevole per un’ampia categoria di cittadini.</p>
      <p sl="en">L’accordo non prevede, ovviamente, l’abolizione degli inviti e della loro convalida per tutti i cittadini dell’Unione che chiedono un visto russo. Non va tuttavia dimenticato che anche l’acquis di Schengen stabilisce che chiunque faccia domanda di un visto debba specificare lo scopo del viaggio e presentare documenti giustificativi.</p>
      <p sl="en">Vorrei dire anche che l’accordo di riammissione contiene importanti elementi atti a garantire in futuro una gestione delle riammissioni umana e più efficiente. Ribadisco quanto ho detto all’inizio: nel caso di richieste di asilo presentate alle frontiere, gli Stati membri hanno il dovere di dare piena attuazione al principio di non respingimento, in conformità dell’articolo 18 dell’accordo. E’ chiaro, quindi, che questo sarà un elemento importante.</p>
      <p sl="en">Potrei continuare ed entrare in tutti i dettagli, perché ho ascoltato molto attentamente; penso tuttavia che questa materia sia già stata oggetto di discussione in seno alla commissione LIBE. Mi limiterò dunque a manifestare l’auspicio che il Parlamento si attenga alla raccomandazione della commissione ed esprima un giudizio positivo su entrambi gli accordi. Gli accordi sono in grado di cambiare la vita dei nostri cittadini e, a ben guardare, probabilmente è questo ciò che conta più di tutto.</p>
    </intervention>
    <intervention id="3-286" speaker_id="1983" is_mep="True" mode="spoken" role="Presidente">
      <p sl="unknown">La discussione è chiusa.</p>
      <p sl="unknown">La votazione si svolgerà domani, giovedì.</p>
      <p sl="unknown">Dichiarazioni scritte (articolo 142 del Regolamento)</p>
    </intervention>
    <intervention id="3-287" speaker_id="28421" name="Marianne Mikko" is_mep="True" mode="written">
      <p sl="it">Le fondamenta per l’accordo di facilitazione del rilascio dei visti per soggiorni di breve durata firmato dall’Unione europea e dalla Russia sono state poste al Vertice di San Pietroburgo nel maggio 2003. Nelle intenzioni, l’accordo doveva far parte di un processo volto a rafforzare le relazioni tra le due parti attraverso la creazione di uno spazio comune di libertà, sicurezza e giustizia.</p>
      <p sl="it">Vedo qui un accordo, non vedo però lo spazio comune che avrebbe dovuto essere realizzato. Il Parlamento non rinuncerà alla sua ripetuta richiesta che gli accordi internazionali firmati a nome dell’Unione europea contengano una clausola di reciprocità sul rispetto dei diritti umani e sulla democrazia. L’accordo di facilitazione del rilascio dei visti per soggiorni di breve durata concluso con la Russia non contiene una clausola del genere.</p>
      <p sl="it">Allo stesso tempo, la Russia ha soddisfatto in termini meramente formali un importante requisito della politica di facilitazione dei visti dell’UE, secondo il quale l’accordo di riammissione avrebbe già dovuto essere stato concluso o dovrebbe trovarsi nella fase negoziale attiva. L’accordo di riammissione era stato proposto dal Parlamento insieme con quello di facilitazione del rilascio dei visti. Inoltre, alla Russia è stato concesso un generoso periodo di transizione prima dell’effettivo inizio delle riammissioni.</p>
      <p sl="it">In più occasioni ho richiamato l’attenzione sull’assurda situazione per cui l’Unione europea agevola ai cittadini russi l’attraversamento di una frontiera che la Russia nemmeno riconosce. Mosca, infatti, non ha ancora ratificato l’accordo che stabilisce i confini tra l’Estonia e la Federazione russa, mentre sarebbe logico che il riconoscimento di quei confini fosse la condizione preliminare per la definizione e la modifica delle norme che regolamentano i rapporti frontalieri.</p>
      <p sl="it">Per appoggiare la democrazia, 16 anni fa l’Unione europea e gli Stati Uniti adottarono un approccio in base al quale la Russia era trattata alla stregua di un paese giovane e promettente. Questo trattamento esageratamente generoso continua tuttora, sebbene non sia più adeguato.</p>
      <p sl="it">E’ nell’interesse dell’Europa trattare la Russia come un partner a pieno titolo che ha il dovere di adempiere i propri obblighi internazionali al pari di tutti gli altri.</p>
    </intervention>
  </section>
  <section id="creitem22" title="11. Indirizzi di massima delle politiche economiche per il 2007 – Orientamenti per le politiche degli Stati membri a favore dell’occupazione (discussione)">
    <intervention id="3-289" speaker_id="1983" is_mep="True" mode="spoken" role="Presidente">
      <p sl="unknown">L’ordine del giorno reca in discussione congiunta:</p>
      <p sl="unknown">la relazione (A6-0012/2007), presentata dall’onorevole Bullmann a nome della commissione per i problemi economici e monetari, sulla situazione dell’economia europea: relazione preparatoria sugli indirizzi di massima delle politiche economiche per il 2007 [2006/2272(INI) ], e</p>
      <p sl="unknown">la relazione (A6-0008/2007) presentata dall’onorevole Andersson a nome della commissione per l’occupazione e gli affari sociali, sulla proposta di decisione del Consiglio relativa a orientamenti per le politiche degli Stati membri a favore dell’occupazione [COM(2006)0815 – C6-0036/2007 – 2006/0271(CNS) ].</p>
    </intervention>
    <intervention id="3-290" speaker_id="photo_generic" name="Günter Gloser" is_mep="True" mode="spoken">
      <p sl="de">Presidente in carica del Consiglio. – Signor Presidente, desidero esprimere la mia gratitudine per l’opportunità che mi è concessa di fare qualche osservazione sulle relazioni preparate dai deputati al Parlamento sugli indirizzi per le politiche economiche per il 2007. Come ricorderete, lo scorso dicembre la Commissione ha presentato la sua relazione annuale sul processo di Lisbona, nella quale descrive i progressi compiuti nell’attuazione della strategia di Lisbona nella Comunità e nei singoli Stati membri, rivolgendo inoltre raccomandazioni specifiche ai singoli paesi in materia di politica economica e dell’occupazione, che saranno elaborate congiuntamente dal Consiglio ECOFIN e dal Consiglio “Occupazione, affari sociali, salute e tutela dei consumatori”, anche se ciascuna configurazione del Consiglio si concentrerà sulle questioni rientranti nel proprio mandato.</p>
      <p sl="de">Siamo quindi lieti di vedere che l’Assemblea ha riflettuto sugli indirizzi di politica economica e, oltre alla discussione odierna, ci sarà un’altra occasione per uno scambio di opinioni all’incontro della troika del 26 febbraio.</p>
      <p sl="de">La relazione intermedia della Commissione ha riscosso ampia approvazione da parte del Consiglio ECOFIN nella sua riunione di gennaio. In particolare, possiamo accordare il nostro sostegno alla prospettiva sostanzialmente positiva della relazione. I primi risultati concreti del processo di riforma sono ormai visibili in tutta l’UE e nei singoli Stati membri, così come l’inizio di un miglioramento generale nell’economia e nell’occupazione nell’Unione europea man mano che la strategia di Lisbona rinnovata comincia a dare i suoi frutti. Va comunque detto, com’è accaduto ieri in diversi momenti, che non ci sono motivi di autocompiacimento. Dobbiamo essere pronti a sfruttare l’attuale situazione economica favorevole per realizzare ulteriori riforme, che diventano tanto più importanti in vista dei cambiamenti demografici che presentano sfide considerevoli per la politica finanziaria. Ciò che occorre per consolidare la sostenibilità a lungo termine della finanza pubblica è una strategia basata su tre pilastri, in altre parole una combinazione di riforme del sistema pensionistico e sanitario, riduzione del debito pubblico e crescita dell’occupazione e della produttività, mentre occorre migliorare la qualità della finanza pubblica mediante una ristrutturazione dei bilanci pubblici, orientandoli maggiormente verso una spesa che promuova la produttività e l’innovazione e rafforzi il patrimonio di risorse umane. In quest’ambito, le raccomandazioni specifiche per paese sono un valido strumento per far progredire la modernizzazione della nostra economia e potenziare la capacità dell’Unione europea di difendere la sua posizione nella concorrenza globale.</p>
      <p sl="de">Partendo dalla relazione dell’onorevole Bullmann, vorrei commentare brevemente due aspetti. Innanzi tutto, nella relazione si rileva la necessità di migliorare il coordinamento della politica finanziaria ed economica, in particolare nella zona euro. Simili richieste non mi sorprendono, perché si sono ripetute nel corso degli anni, ma se consideriamo da vicino la situazione attuale ci appare subito evidente che nell’Unione economica e monetaria non mancano le procedure di coordinamento; anzi, forse ne esistono troppe: prendiamo ad esempio gli indirizzi per le politiche economiche, di cui discutiamo oggi, o la procedura di monitoraggio della politica di bilancio, solo per citarne due. Quello che importa, soprattutto nella pratica, è che queste procedure vengano applicate con coerenza ed efficacia, e la Commissione ha fatto il primo passo in questa direzione presentando le raccomandazioni specifiche per paese.</p>
      <p sl="de">La mia seconda osservazione riguarda più che altro le Istituzioni e si riferisce alla proposta concreta contenuta nella relazione Bullmann di istituire, dopo il Vertice di primavera, un gruppo di lavoro interistituzionale che prenda in esame la revisione degli orientamenti integrati prevista per il 2008. Lungi da me l’idea di esprimere oggi una valutazione definitiva su questa proposta; sono certo che capirete che è necessario un esame approfondito, piuttosto che una valutazione personale, ma devo dire che di primo acchito non mi sembra pienamente compatibile con le modalità di suddivisione del lavoro tra le tre Istituzioni ai sensi dei Trattati. Comunque, a parte questo, ciò che importa è che la comunicazione tra il Consiglio e quest’Aula è costantemente migliorata negli ultimi anni, un miglioramento al quale hanno contribuito in larga misura le riunioni della troika e sedute come quella di oggi. Tuttavia, mi rendo conto che si possono sempre fare ulteriori progressi.</p>
      <p sl="de">Passiamo ora alla relazione Andersson. Come previsto dall’articolo 128, paragrafo 2, del Trattato che istituisce la Comunità europea, il Consiglio, agendo su proposta della Commissione, ogni anno elabora gli orientamenti seguiti dagli Stati membri nelle rispettive politiche a favore dell’occupazione. Tuttavia, al fine di garantire la continuità necessaria per una corretta attuazione, nel 2002 si è concordato che in linea di principio gli orientamenti per le politiche a favore dell’occupazione sarebbero stati modificati solo ogni tre anni. Si è concordato inoltre che si sarebbero dovuti allineare agli indirizzi per le politiche economiche. Su questa base nel 2005 si sono elaborati i primi orientamenti integrati per il periodo fino al 2008. Poi, nel 2006, la Commissione ha proposto che gli orientamenti per le politiche a favore dell’occupazione stabiliti nel 2005 dovessero restare invariati. Il Parlamento ha ripetutamente richiesto di poter disporre del tempo sufficiente per definire con attenzione la sua posizione, poiché le scadenze ristrette del ciclo annuale delle politiche per l’occupazione di solito rendevano necessario richiedere la procedura d’urgenza. C’è stato uno scambio di lettere al riguardo tra il Parlamento e il Consiglio.</p>
      <p sl="de">Per il 2008, il Parlamento ha chiesto più tempo per un’audizione, poiché comporterà un esame generale triennale degli orientamenti per le politiche a favore dell’occupazione, e ci consulteremo con la Commissione nel considerare questa richiesta. Purtroppo, al momento attuale non è disponibile una posizione sulla tabella di marcia per la procedura nel 2008. Quest’anno si prevede che il Consiglio, non appena saranno disponibili le opinioni di Parlamento, ECOSOC, Comitato delle regioni e commissione per l’occupazione, alla riunione del Consiglio del 30-31 maggio sarà in grado di raggiungere un accordo politico sugli orientamenti per le politiche a favore dell’occupazione per il 2007, che saranno poi ufficialmente adottati entro l’estate. Come in effetti dichiara l’onorevole Andersson nella sua relazione, il fatto è che, a prescindere dai recenti successi in termini di aumento dell’occupazione e riduzione del numero di disoccupati, esiste l’esigenza di un ulteriore impegno mirato se si vogliono realizzare gli obiettivi stabiliti all’interno dell’Unione europea. In conclusione, desidero sottolineare ancora una volta che questi ultimi comprendono in particolare l’aumento della partecipazione dei giovani e degli anziani al mercato del lavoro, nonché una maggiore compatibilità tra vita professionale e famigliare. Pur essendo consapevole del fatto che si tratta di una priorità assoluta per molti Stati membri, so anche che in alcuni occorre prendere provvedimenti al riguardo.</p>
    </intervention>
    <intervention id="3-291" speaker_id="photo_generic" name="Joaquín Almunia" is_mep="True" mode="spoken">
      <p sl="fr">Membro della Commissione . Signor Presidente, con il suo permesso parlerò nella mia lingua madre.</p>
      <p sl="es">Onorevoli parlamentari, oggi si tiene la discussione congiunta sulla relazione Bullmann sugli indirizzi di massima per le politiche economiche, e sulla relazione Andersson sugli orientamenti per le politiche degli Stati membri a favore dell’occupazione.</p>
      <p sl="es">Entrambe le relazioni si basano sulla comunicazione della Commissione del dicembre scorso concernente l’attuazione da parte degli Stati membri della strategia di Lisbona rinnovata per la crescita e l’occupazione, e sugli orientamenti integrati per il periodo 2005-2008, approvati dal Consiglio a seguito di consultazioni con questo Parlamento e su proposta della Commissione.</p>
      <p sl="es">La discussione odierna ha luogo nelle settimane che precedono il Consiglio europeo di primavera dell’8 marzo, nell’ambito della collaborazione ai preparativi per tale Consiglio. Proprio questa mattina, il Parlamento ha adottato una risoluzione che esprime la valutazione dell’Aula in merito all’attuazione, a tutt’oggi, della strategia di Lisbona rinnovata e che sottolinea le aree e le politiche nelle quali occorre un’azione decisa degli Stati membri e dell’Unione europea.</p>
      <p sl="es">E’ importante sottolineare che le relazioni di cui discutiamo oggi e il parere di questo Parlamento e della Commissione europea convergono su una serie di punti fondamentali. Innanzi tutto, il Parlamento e la Commissione riconoscono i risultati che si cominciano a intravedere, in termini di crescita economica e di occupazione, grazie all’applicazione delle politiche concordate all’interno del nuovo quadro della strategia di Lisbona e grazie in particolare agli sforzi compiuti dalla maggioranza degli Stati membri ai fini del consolidamento di bilancio e delle riforme strutturali.</p>
      <p sl="es">Proprio ieri Eurostat ha pubblicato le cifre di crescita del PIL dell’Unione europea per il quarto trimestre del 2006, dalle quali emerge che la crescita congiunta per il 2006 è stata praticamente del 3 per cento, vale a dire il tasso di crescita più elevato del nostro PIL dal lancio della strategia di Lisbona nel 2000.</p>
      <p sl="es">Benché il Parlamento e la Commissione siano concordi, occorre comunque sottolineare il fatto che si cominciano a vedere i risultati positivi delle strategie messe in atto alcuni anni fa. E’ importante che i cittadini ricevano il messaggio che gli sforzi compiuti da quando sono stati attuati il Patto di stabilità e di crescita e la strategia di Lisbona – sforzi non sempre facili da accettare o da comprendere – stanno producendo dei risultati e stanno contribuendo a rafforzare il modello sociale europeo nel contesto della globalizzazione.</p>
      <p sl="es">Molte delle difficoltà incontrate dal progetto europeo presso l’opinione pubblica negli ultimi anni derivano dal timore dei cittadini, in determinati settori della nostra società, che la globalizzazione imponga un livellamento verso il basso tale da rappresentare una minaccia per i fondamenti del nostro modello sociale, e che l’Unione europea e le relative politiche e strategie non siano in grado di impedirlo. Alcuni addirittura accusano l’Unione europea di provocare e accelerare il deterioramento del modello sociale europeo.</p>
      <p sl="es">I risultati ottenuti dimostrano chiaramente che non è così. Anche chi ritiene che l’Europa sia in una situazione di stallo e che la rigidità dei mercati del lavoro impedisca la creazione di posti di lavoro si sbaglia. Dalle cifre emerge che dall’introduzione dell’euro il 1° gennaio 1999, otto anni fa, l’Unione europea ha creato un numero di posti di lavoro che supera di quattro volte quelli creati nel corso dei precedenti otto anni. Inoltre, durante questo decennio, dal varo della strategia di Lisbona è emerso chiaramente che l’Unione europea ha creato più occupazione degli Stati Uniti.</p>
      <p sl="es">Alcuni definiscono restrittive le politiche di bilancio e accusano il Patto di stabilità e di crescita di rallentare la crescita economica, ma in realtà sono i paesi con i bilanci migliori, con eccedenze di bilancio, sia nella zona euro che nell’Unione europea nel suo complesso, che per qualche tempo hanno registrato i livelli più elevati di crescita economica. La verità è che il consolidamento fiscale progredisce e migliora parallelamente all’aumento e al miglioramento delle cifre relative alla crescita e alla creazione di occupazione.</p>
      <p sl="es">Recentemente si è parlato molto del fatto che la forza dell’euro rispetto al dollaro e allo yen può ostacolare le nostre esportazioni, ma in realtà la bilancia commerciale della zona euro, in relazione agli Stati Uniti, ha registrato un nuovo miglioramento nel 2006 e l’aumento del prezzo del petrolio in parte è stato compensato dall’aumento del valore dell’euro nei confronti del dollaro.</p>
      <p sl="es">In breve, onorevoli parlamentari, il miglioramento delle nostre economie e l’accelerazione della creazione di posti di lavoro dimostrano chiaramente che il modello socioeconomico europeo, con il suo livello elevato di protezione sociale e i suoi requisiti ambientali, è perfettamente compatibile con la globalizzazione dell’economia e con la crescita economica. L’Europa, i suoi paesi, le nostre economie, hanno sempre lavorato meglio aprendosi al mondo esterno e, ora che l’economia globale conosce un’espansione senza precedenti, l’Europa e i suoi cittadini hanno molto da guadagnare dall’apertura dei nostri confini e dalla crescente integrazione delle nostre economie a livello globale.</p>
      <p sl="es">Inviare questo messaggio ai cittadini non è solo un modo per rivendicare le politiche economiche e sociali che abbiamo sostenuto negli ultimi anni: è fondamentale al fine di promuovere la fiducia nella capacità dell’Europa di fornire benessere ai suoi cittadini e ci offre una solida base per rafforzare la volontà politica necessaria per procedere con le riforme strutturali stabilite dalla strategia di Lisbona.</p>
      <p sl="es">Il secondo punto sul quale esiste un accordo sostanziale tra le relazioni di cui discutiamo oggi e il parere della Commissione europea è l’esigenza di promuovere le riforme avviate attraverso l’attuazione dei piani nazionali di riforma degli Stati membri. A questo proposito, il dinamismo delle economie emergenti, l’invecchiamento della popolazione, il potenziale di crescita ancora basso in molte economie europee, gli squilibri di bilancio tuttora esistenti in certi Stati membri, la scarsa crescita della produttività e la segmentazione del mercato del lavoro sono alcuni validi motivi per continuare ad attuare politiche che favoriscano la capacità di innovazione, maggiori opportunità di formazione lungo tutto l’arco della vita, un migliore funzionamento dei mercati e il risanamento della finanza pubblica.</p>
      <p sl="es">La terza importante area di convergenza tra il Parlamento e la Commissione riguarda l’esigenza di non limitarsi ad agire al livello dei singoli Stati membri, ma anche a livello europeo, per compiere progressi nella realizzazione del mercato interno in settori cruciali per la nostra economia, quali il settore energetico e quello dei servizi finanziari, e al fine di rafforzare il sostegno all’innovazione, creare un contesto più favorevole per l’attività imprenditoriale e promuovere l’adattabilità dei mercati dei prodotti, dei servizi e del lavoro.</p>
      <p sl="es">Tra queste aree prioritarie d’intervento a livello europeo, le relazioni pongono giustamente l’accento sulla questione dell’energia, che sarà uno dei temi cruciali al Consiglio europeo di primavera, che dovrà discutere del pacchetto energetico proposto dalla Commissione il 10 gennaio. Il grado di impegno e di ambizione dimostrato dai capi di Stato e di governo per la creazione di una reale politica energetica comune sarà decisivo quando si tratterà di valutare se si sta rispondendo in modo credibile alla sfida di garantire le nostre forniture di energia, affrontando nel contempo il problema del cambiamento climatico. Quando si tratta di affrontare simili sfide, le iniziative singole di ciascuno Stato membro sono chiaramente insufficienti e occorre un’azione congiunta a livello europeo per difendere adeguatamente gli interessi dei cittadini.</p>
      <p sl="es">Infine, entrambe le relazioni degli onorevoli Bullmann e Andersson rilevano la necessità che il Parlamento sia messo in grado di esercitare adeguatamente le sue prerogative, in vista della revisione degli orientamenti integrati della strategia di Lisbona, prevista per l’anno prossimo. Posso garantirvi, onorevoli parlamentari, il fermo impegno della Commissione, in particolare dei membri del Collegio che sono direttamente coinvolti nella strategia di Lisbona, come il Vicepresidente Verheugen, il Commissario Špidla e io stesso, nonché il nostro desiderio comune di esplorare tutte le possibilità per coinvolgere con efficacia il Parlamento nella revisione.</p>
      <p sl="es">In conclusione, signor Presidente, vorrei esprimere il desiderio che quest’Assemblea plenaria riconfermi l’appoggio praticamente unanime che le relazioni Bullmann e Andersson hanno ricevuto nelle rispettive commissioni. Grazie a questo sostegno e all’elevato grado di convergenza tra Parlamento e Commissione invieremo al Consiglio europeo e ai cittadini in generale un chiaro segnale della volontà e capacità dell’Unione europea di creare uno strumento privilegiato per far fronte ai rischi e sfruttare le opportunità presentate dalla globalizzazione, difendendo e promuovendo il progresso economico e la coesione sociale in Europa.</p>
    </intervention>
    <intervention id="3-294" speaker_id="4346" is_mep="True" mode="spoken" role="Presidente">
      <p sl="unknown">La ringrazio, Commissario Almunia. Chi avrebbe immaginato trentatré anni fa che ci saremmo ritrovati in una discussione come questa, nelle nostre rispettive cariche?</p>
    </intervention>
    <intervention id="3-295" speaker_id="2107" name="Jan Andersson" is_mep="True" mode="spoken" role="relatore">
      <p sl="sv">Signor Presidente, la mia relazione sugli orientamenti per le politiche a favore dell’occupazione è estremamente breve ed è stata approvata all’unanimità dalla commissione per l’occupazione e gli affari sociali. Effettivamente, riguarda le modalità con cui intendiamo trattare gli orientamenti per l’occupazione e gli orientamenti integrati dell’anno prossimo, dato che quelli attuali devono restare invariati per quest’anno, mentre per il prossimo è prevista una revisione più radicale. Come ha detto poc’anzi il Commissario Almunia, noi prevediamo pertanto di dover dedicare un po’ più di tempo alla questione, e abbiamo bisogno di più tempo anche in seno al Parlamento. Si tratta di un elemento che desidero veramente sottolineare, perché esiste una differenza tra gli orientamenti per l’occupazione e gli indirizzi per le politiche economiche. Gli orientamenti per l’occupazione non possono essere adottati dal Consiglio finché il Parlamento non ha reso nota la sua posizione. E’ quindi indispensabile una collaborazione costruttiva tra le due Istituzioni prima del prossimo anno. Abbiamo operato una semplificazione nel corso dei preparativi per quest’anno. L’abbiamo già fatto l’anno scorso in assenza di una revisione approfondita. La revisione del prossimo anno sarà consistente, e per questo ci aspettiamo che la collaborazione si estenda lungo l’arco di diversi mesi. In effetti, abbiamo già discusso con i coordinatori, all’interno della commissione per l’occupazione e gli affari sociali, sul fatto di non ritardare la nomina di un relatore che prepari il lavoro prima dei cambiamenti dell’anno prossimo.</p>
      <p sl="sv">Vorrei comunque dire qualcosa sulla situazione, anche se viene trattata solo nella motivazione. La situazione è veramente migliorata per l’Europa. L’andamento dell’occupazione è più incoraggiante di quanto non fosse qualche anno fa. La disoccupazione è in calo, a fronte di una crescita solida. Tuttavia, non dobbiamo dimenticare che esistono ancora delle carenze che dobbiamo impegnarci a risanare. Penso ai giovani che abbandonano precocemente la scuola e a quelli che diventano disoccupati non appena completano il ciclo di studi. Sappiamo che se restano fuori dal mercato del lavoro per molto tempo, il loro reinserimento diventa estremamente difficoltoso. Penso alle disparità ancora considerevoli tra uomini e donne nel mercato del lavoro. Penso alle persone provenienti da altre parti del mondo che, ancora oggi, hanno problemi ad inserirsi nel mercato del lavoro a causa delle carenze della nostra politica di integrazione. Penso ai disabili, anch’essi esclusi dal mercato del lavoro.</p>
      <p sl="sv">Ho partecipato all’incontro informale del Consiglio dei ministri del lavoro, un incontro che ha affrontato un altro aspetto dell’occupazione, e precisamente il fatto che occorrono posti di lavoro effettivamente migliori. E’ vero che i posti di lavoro sono aumentati, ma noi abbiamo bisogno anche di posti di lavoro di qualità superiore. Ma che cosa s’intende per “posti di lavoro migliori”? Intendiamo posti di lavoro che offrano stipendi adeguati, che consentano lo sviluppo professionale e che permettano una formazione continua, indispensabile se i cittadini devono essere in grado di operare con successo nel mercato del lavoro. Parliamo anche di condizioni di lavoro adeguate e dell’opportunità per i lavoratori di esercitare una certa influenza, singolarmente e attraverso i sindacati.</p>
      <p sl="sv">L’attuale tendenza alla crescita dell’occupazione non sempre equivale a posti di lavoro migliori. E’ un dato di fatto di cui siamo a conoscenza, e che ha suscitato dibattiti in molti paesi, ad esempio in Germania, che ho visitato di recente. Inoltre, in base all’esperienza del mio paese, so che una percentuale dei nuovi posti di lavoro sono quelli cosiddetti atipici, che non sempre garantiscono uno stipendio adeguato od opportunità di formazione continua. Anche l’influenza che questi lavoratori possono esercitare nel luogo di lavoro è minima. Quindi, dobbiamo concentrarci anche sulla creazione di posti di lavoro che non siano solo più numerosi, ma anche di qualità. L’Europa non sarà mai in grado di competere sul mercato mondiale creando posti di lavoro poco pagati e che non consentono alle persone di provvedere a loro stesse. Invece, saremo in grado di competere solo creando posti di lavoro di qualità che offrano, ad esempio, la formazione continua e l’opportunità di esercitare influenza.</p>
      <p sl="sv">Si tratta di un argomento sul quale intendiamo ritornare l’anno prossimo, quando effettueremo la revisione più approfondita delle tendenze occupazionali, concentrandoci sull’idea di un maggior numero di posti di lavoro di migliore qualità e sui gruppi che attualmente hanno ancora difficoltà a inserirsi nel mercato del lavoro.</p>
    </intervention>
    <intervention id="3-296" speaker_id="4267" name="Udo Bullmann" is_mep="True" mode="spoken" role="relatore">
      <p sl="de">Signor Presidente, signor Commissario, signor Presidente in carica del Consiglio, onorevoli colleghi, come ha rilevato il Commissario Almunia, in pratica abbiamo riportato la crescita al 3 per cento e quindi abbiamo ripreso il corso indicato dalla strategia di Lisbona, mediante la quale si intendeva raggiungere una crescita costante del 3 per cento e attuare le riforme socioeconomiche necessarie affinché tutta Europa ne traesse beneficio. Per molti anni non è stato così e proprio per questo occorre ricordare che non si tratta di un processo che si innesca autonomamente. Gran parte di questa ripresa ha a che vedere, in primo luogo, con il ciclo economico e, proprio perché non siamo certi che continuerà così, nella relazione si afferma che è necessario il nostro intervento, che dobbiamo gestire e indirizzare la situazione, che non dobbiamo abbassare la guardia e lasciar passare il tempo, trascurando di prendere le iniziative politiche necessarie.</p>
      <p sl="de">Il mercato unico è il nostro asso nella manica, in grado di ottenere risultati migliori del mercato interno degli USA. Il 90 per cento della produzione dell’Unione europea lo ricompriamo noi, in quanto consumatori, dalle nostre aziende, e questo ci dà la forza di far fronte alle vicissitudini della globalizzazione. E’ giusto, quindi, che questo mercato interno venga completato, che si tratti di servizi finanziari, dell’energia o della libera circolazione dei lavoratori in Europa, per i quali si tratta di un diritto fondamentale, benché non sia stato ancora attuato; ma questo mercato interno può funzionare solo se lo dotiamo di un quadro politico, solo se siamo abbastanza arditi da dargli forma e da garantire la presenza dei dovuti equilibri.</p>
      <p sl="de">Per questo motivo è così importante tenere presente il fatto che siamo riusciti a creare un equilibrio sociale, come abbiamo fatto con la direttiva sui servizi. Solo quando saranno in grado di sostenersi adeguatamente con il proprio lavoro in questo mercato interno, i cittadini saranno anche in grado, in quanto consumatori, di sostenere la ripresa economica; solo allora saranno in grado, in quanto consumatori, di investire e solo allora saranno in grado, in quanto lavoratori, di acquisire ulteriori competenze e qualifiche e di svolgere un ruolo decisivo nella promozione dell’innovazione nelle nostre società. Per questo è così importante che in questa relazione si chieda agli Stati membri a che punto sono, dove sono arrivati e che cos’hanno fatto per realizzare i grandi obiettivi che ci siamo posti a Lisbona. E’ evidente che gli Stati membri stanno cominciando a fornire delle risposte, che tuttavia sono ancora lente ad arrivare e non sempre sono strutturate con la qualità che ci aspetteremmo; in particolare, la politica attiva per l’occupazione e la politica di integrazione sociale lasciano un po’ a desiderare. Prendendo in esame i risultati positivi, ci rendiamo conto che i paesi più avanzati sono quelli che hanno il coraggio, invece di risparmiare fino al blocco totale, di investire nelle parti attive della società, nelle piccole e medie imprese, nella scuola, nei tirocini formativi, in coloro che studiano per conseguire una laurea e quindi porteranno nuova creatività nella società.</p>
      <p sl="de">Non è un caso che siano molti paesi scandinavi, che operano secondo il modello nordico, a produrre i risultati migliori su questo fronte. Anche se spetta a ciascun paese trovare la soluzione migliore per la propria situazione, noi incoraggiamo fortemente gli Stati membri a fare la loro parte nel mettere in pratica l’approccio proattivo di Lisbona e nel portarlo avanti.</p>
      <p sl="de">Sono grato al Presidente in carica, il Ministro Gloser, perchè nel suo intervento non ha trascurato la relazione, ma anzi si è dimostrato aperto al dialogo, e lo inviterei ad agire con coraggio, poiché non vedo nulla nel Trattato che ci vieti di instaurare forme più strette di collaborazione per quanto concerne la riforma degli orientamenti integrati e la preparazione ad una nuova fase della strategia di Lisbona e degli indirizzi di politica economica. Quest’Aula si aspetta di essere coinvolta, com’è giusto e corretto, perché è l’unico modo in cui possiamo contribuire a comunicare gli obiettivi di Lisbona al pubblico, alle imprese, ai sindacati e ai lavoratori. A mio parere, la Commissione a ragione pensa di presentare più proposte su questo fronte; perché tali proposte non dovrebbero essere adottate dal Consiglio europeo come orientamenti, fornendo così agli Stati membri una guida più ferma?</p>
      <p sl="de">Non vorrei concludere senza ringraziare veramente di cuore i servizi, della commissione e dei gruppi, per il loro contributo alla preparazione della relazione, nonché i relatori ombra, l’onorevole Montoro Romero e le onorevoli in ’t Veld, Rühle e Wagenknecht, che con la loro eccellente collaborazione hanno reso possibile la presentazione di una relazione unanime.</p>
    </intervention>
    <intervention id="3-297" speaker_id="28385" name="Cristóbal Montoro Romero" is_mep="True" mode="spoken">
      <p sl="es">a nome del gruppo PPE-DE . – Siamo di fronte a una buona relazione. Credo che l’onorevole Bullmann abbia fatto un lavoro eccellente, aperto, per produrre un’analisi dell’economia europea al momento attuale. E’ un momento di speranza, ma anche un momento di analisi realistica.</p>
      <p sl="es">La relazione sottolinea inoltre la necessità di diagnosticare con precisione se siamo di fronte a una ripresa rigorosamente ciclica o a qualcosa di più. Mi auguro che sia qualcosa di più, ma dobbiamo anche dire ai cittadini europei che occorre continuare a lavorare, perché la razionalizzazione delle finanze pubbliche a cui abbiamo assistito lo scorso anno può anche essere dovuta a fattori ciclici e non a decisioni deliberate o strutturali.</p>
      <p sl="es">Come evidenzia la relazione, dobbiamo riconoscere che la mancanza dell’economia europea negli ultimi anni è stata la debolezza della domanda interna, vale a dire la scarsa fiducia dei consumatori e degli investitori, un fatto estremamente negativo per il progetto europeo. Occorre anche sottolineare l’esigenza delle riforme: riforme del mercato del lavoro, che sono state discusse e concordate; riforme delle politiche economiche, volte a promuovere le piccole e medie imprese, che sono fondamentali per la crescita e la creazione di occupazione; riforme intese al completamento del mercato interno, in particolare nei servizi e nel settore dell’energia; riforme per migliorare l’efficienza dei mercati di beni, servizi, lavoro e capitali; e anche riforme fiscali mirate a instaurare un quadro fiscale coordinato, che stimoli la creazione di posti di lavoro e promuova la nascita e lo sviluppo di quel tessuto di piccole e medie imprese che riteniamo fondamentale.</p>
      <p sl="es">Inoltre, la relazione sottolinea la necessità di combattere la tendenza al protezionismo, purtroppo presente in molti degli attuali governi europei, con l’avvertenza che il rischio associato al tasso di cambio euro-dollaro può minare la qualità della nostra crescita economica.</p>
    </intervention>
    <intervention id="3-298" speaker_id="4318" name="Harlem Désir" is_mep="True" mode="spoken">
      <p sl="fr">a nome del gruppo PSE . – Signor Presidente, Commissario Almunia, Presidente Gloser, desidero innanzi tutto congratularmi con il relatore per il suo lavoro; a mio parere, all’analisi e alle raccomandazioni contenute nella relazione il mio gruppo può accordare pieno sostegno.</p>
      <p sl="fr">Vorrei semplicemente mettere in luce tre aspetti. Le prospettive per la zona euro in termini di crescita e di competitività stanno migliorando. Tuttavia, come afferma la relazione – e questa è la mia prima osservazione – esistono alcune differenze significative tra gli Stati membri. Ritengo che dovremmo cercare di trarre qualche insegnamento da questa situazione, o comunque cercare di comprenderne le cause. Le cose non sono sempre facili; gli elementi in gioco sono molti. In particolare, la relazione cita la differenza tra la situazione di un certo numero di Stati membri di grandi dimensioni e quella di paesi più piccoli, ma in ultima analisi la questione è più complicata, perché si possono osservare differenze considerevoli anche tra i risultati degli Stati membri più grandi. Le prestazioni della Germania risultano nella media, con una crescita del 2,7 per cento lo scorso anno, un ottimo risultato rispetto agli anni precedenti. Tuttavia, con una crescita del 2 per cento, altri grandi Stati membri come l’Italia e anche il mio paese, la Francia, sono al di sotto della media in termini di crescita comunitaria, com’era accaduto solo due anni fa.</p>
      <p sl="fr">Questo si intreccia ad altri elementi piuttosto preoccupanti, poiché le differenze nel commercio estero sono altrettanto notevoli. Anche in questo caso la Germania segna un record , con la sua capacità di conquistare i mercati internazionali, mentre la Francia, che per molto tempo è stata un paese con una bilancia commerciale in forte attivo, sta registrando disavanzi record uno dietro l’altro, trimestre dopo trimestre.</p>
      <p sl="fr">E’ vero che i paesi scandinavi, i Paesi Bassi e una serie di piccoli Stati membri hanno ottenuto risultati positivi in termini di crescita, occupazione e commercio internazionale. Da questo si deve trarre un primo insegnamento, che forse mi è venuto in mente considerando la situazione del mio paese. In un paese dove per cinque anni sono state attuate una serie di riforme, diciamo, liberali e strutturali, dove ci è stato spiegato che per consentirci di risolvere la crisi, in particolare la crisi dell’occupazione, avremmo dovuto ridurre le imposte – imposte sulle società, imposte sul reddito – mettere in discussione alcune forme di tutela dell’occupazione – con un nuovo “contratto di lavoro” che ha reso più fragili le tutele contro il licenziamento, ecc. – indebolire i servizi pubblici e privatizzare, non abbiamo ottenuto un solo risultato. Al contrario, alcuni paesi che hanno mantenuto prelievi fiscali obbligatori e costi del lavoro più elevati rispetto alla Francia stanno invece dando prova di risultati importanti.</p>
      <p sl="fr">Da questo ho imparato una seconda lezione, ossia che non solo questa formula si è rivelata inefficace, ma che è sbagliato ritenere che l’Europa ce la farà se pratica la concorrenza al ribasso. Non è praticando una forma di concorrenza basata sui costi bassi che l’Europa riuscirà a risolvere i suoi problemi, bensì investendo in risorse umane, nell’innovazione, nella ricerca, nella formazione e nelle università.</p>
      <p sl="fr">La mia terza osservazione, questione giustamente rilevata nella relazione, è che, nonostante l’aumento generale della crescita e dei risultati economici, la povertà continua a rappresentare un problema. Anche rispetto agli anni ’90, il livello di povertà all’interno dell’Unione europea è salito ancora. A conti fatti, 80 milioni di europei vivono al di sotto della soglia del 60 per cento del reddito medio.</p>
      <p sl="fr">Su questo argomento credo che dovremmo trarre un insegnamento da quanto avvenne negli Stati Uniti sotto la Presidenza Clinton: con la nuova economia il paese registrò un boom che tuttavia non impedì a gravi forme di povertà di continuare ad avvelenare alquanto la società, perché i programmi di assistenza sociale non potevano essere attuati. Anche noi dobbiamo associare gli investimenti all’economia basata sulla conoscenza, all’economia competitiva e alla coesione sociale. Sono due aspetti che vanno di pari passo e si sostengono a vicenda.</p>
    </intervention>
    <intervention id="3-299" speaker_id="28266" name="Sophia in ’t Veld" is_mep="True" mode="spoken">
      <p sl="nl">a nome del gruppo ALDE . – Signor Presidente, innanzi tutto desidero congratularmi con il relatore e ringraziarlo anche per aver alleggerito notevolmente il carico di lavoro dei relatori ombra presentando un testo eccellente, che non ha quasi richiesto interventi di revisione e che anch’io apprezzo molto, così come si presenta, perché contiene molte raccomandazioni preziose che, pur non essendo in molti casi una novità, non sono mai state messe in atto per via delle carenze sul versante dell’azione. E’ vero che l’economia è in ripresa, ma non è il momento di riposarsi sugli allori. Ad esempio, per quanto riguarda il Patto di stabilità e di crescita, è tempo di prendere misure preventive. Invece di alzare la posta, dovremmo mantenere il bilancio sotto controllo, ridurre i debiti, investire, e in questo senso sono completamente d’accordo con l’onorevole Bullmann. Tuttavia, questo orientamento non deve assumere la forma, come spesso accade, di sovvenzioni che distorcono il mercato e sostituiscono le riforme tanto necessarie. Spesso si tratta semplicemente di una dissimulazione, ma non è questa l’idea.</p>
      <p sl="nl">Sono assolutamente favorevole al completamento del mercato interno e mi auguro che la direttiva sui servizi, che a mio parere era troppo debole, abbia comunque qualche effetto su quel versante. Occorre fare molto anche in termini di misure per il mercato del lavoro e vorrei aggiungere, in breve, che aspiro a un modello sociale che dia delle opportunità a tutti gli europei, mentre quello attuale esclude ancora sistematicamente l’8 per cento delle persone dal mercato del lavoro, e non solo i lavoratori dell’Europa orientale e gli immigrati. Preferiremmo vederli annegare nel Mediterraneo piuttosto che offrire loro l’accesso al nostro mercato del lavoro. Intanto, chiudiamo gli occhi di fronte al fatto che persone che lavorano illegalmente nei nostri mercati in condizioni abominevoli sono trattate quasi come schiavi. Questo non è un modello sociale, bensì una disgrazia per l’Europa, e per quanto mi riguarda non sarà mai troppo presto per dare il via alla libera circolazione dei lavoratori dell’Europa orientale, con un sistema di regolamentazione dell’immigrazione e una green card .</p>
      <p sl="nl">In conclusione, alcuni mettono in dubbio i vantaggi di un maggiore coordinamento delle politiche economiche nazionali. Dobbiamo intrattenere un’ulteriore discussione al riguardo un giorno o l’altro. In ogni caso, a mio parere è di gran lunga preferibile all’attuale tendenza al protezionismo e alla concorrenza tra Stati membri, perché se noi europei intendiamo avere un peso nell’economia mondiale dobbiamo assicurarci di avere un mercato forte e aperto e concentrarci su aree di rilevanza per il futuro, vale a dire l’energia, l’innovazione e lo sviluppo sostenibile – tutte aree nelle quali dovremmo diventare leader mondiali.</p>
    </intervention>
    <intervention id="3-300" speaker_id="28355" name="Mieczysław Edmund Janowski" is_mep="True" mode="spoken">
      <p sl="pl">a nome del gruppo UEN. – Signor Presidente, mi congratulo con i relatori per il loro lavoro. Il gruppo “Unione per l’Europa delle nazioni” intende appoggiare queste relazioni. Avendo poco tempo a disposizione, mi limiterò a trattare un paio di argomenti.</p>
      <p sl="pl">Attualmente, le economie degli Stati membri dell’Unione europea hanno bisogno di una reale solidarietà e coesione interna, per far fronte alle sfide della concorrenza nel lungo termine. Possiamo compiacerci di un’effettiva ripresa economica, confermata dalla crescita del PIL. Tuttavia, faremmo bene a ricordare che non siamo soli. La nostra popolazione di 500 milioni di persone non rappresenta nemmeno l’8 per cento della popolazione mondiale. I nostri concorrenti non sono solo gli Stati Uniti, ma anche India, Cina, Indonesia, Brasile e Russia, che forse sono anche più importanti.</p>
      <p sl="pl">Oggi sono l’economia, l’accesso a materie prime strategiche e il potenziale demografico a rappresentare la forza reale. Sono tre pilastri strettamente correlati. Di conseguenza, se non adottiamo una politica favorevole alle famiglie, che si concili veramente con l’economia, tenendo conto anche dei problemi della disoccupazione, è probabile che nel prossimo futuro non solo resteremo indietro, ma arriveremo a un crollo totale. La strategia di Lisbona non è un fine in sé. Tutte le misure prese in quest’ambito devono mirare a promuovere l’individuo e il suo sviluppo, vale a dire lo sviluppo di un cittadino europeo.</p>
    </intervention>
    <intervention id="3-301" speaker_id="1933" name="Elisabeth Schroedter" is_mep="True" mode="spoken">
      <p sl="de">a nome del gruppo Verts/ALE . – Signor Presidente, Presidente in carica del Consiglio, signor Commissario, onorevoli colleghi, innanzi tutto devo dire che ormai ogni cosa viene etichettata come “strategia di Lisbona”, a prescindere da quanto poco abbia a che fare con l’obiettivo originario della strategia stessa. Benché sia stata proprio la politica per l’occupazione a dare il via alla strategia di Lisbona e a costituirne l’obiettivo primario, oggi rischia di essere relegata al ruolo di mera appendice.</p>
      <p sl="de">Questa ridefinizione è una mossa politica per confondere le acque ed evitare di ammettere che, anche se i dati economici dell’UE indicano segnali di ripresa, non si riscontra un’analoga tendenza alla crescita nelle cifre relative all’occupazione.</p>
      <p sl="de">In secondo luogo, vorrei ricordare al Parlamento che i capi di Stato e di governo dell’UE in occasione di ogni vertice di primavera si impegnano ad applicare gli orientamenti per la crescita e l’occupazione nelle rispettive politiche nazionali.</p>
      <p sl="de">Terzo, in tale contesto la preoccupazione centrale è la lotta all’esclusione sociale, perché si tratta dell’unico modo per ridurre con efficacia la disoccupazione di lunga durata e la povertà, dedicando un’attenzione particolare ai gruppi sociali che a causa delle loro rispettive caratteristiche sono particolarmente soggetti a discriminazioni nell’accesso al mercato del lavoro, come ad esempio i disabili e le donne immigrate.</p>
      <p sl="de">Tuttavia, quest’anno il Consiglio e la Commissione hanno semplicemente lasciato cadere questo tema centrale, anche se non c’è motivo per farlo perché il problema dell’esclusione è rimasto tale. Non possiamo accettare che la politica dell’occupazione sia orientata a favorire coloro che già lavorano. Gli indirizzi attualmente in vigore devono essere presi seriamente come sempre, e non bisogna permettere alla grande coalizione di cavarserla modificando le priorità e limitandosi a guardare altrove quando i bisogni sociali sono più pressanti.</p>
    </intervention>
    <intervention id="3-302" speaker_id="28250" name="Sahra Wagenknecht" is_mep="True" mode="spoken">
      <p sl="de">a nome del gruppo GUE/NGL. – Signor Presidente, onorevoli colleghi, questa relazione sugli indirizzi di massima per le politiche economiche contiene un gran numero di affermazioni che mi trovano d’accordo. Dichiara che la crescita economica non è un fine in sé, ma che l’obiettivo dev’essere la qualità della vita delle persone; sostiene che la crescita economica non dev’essere orientata solo all’esportazione ma anche alla domanda interna e manifesta una certa preoccupazione in merito al persistere di un’incidenza elevata della povertà nell’Unione europea.</p>
      <p sl="de">Benché tutto questo sia lodevole e – ahimè – non sempre ovvio per i membri di quest’Aula, la relazione contiene anche parti che rendono impossibile un voto a favore. Certamente non è accettabile, dal punto di vista del nostro gruppo, la posizione favorevole nei confronti della direttiva sui servizi, una misura neoliberale che incoraggerà ulteriormente il dumping dei salari e la distruzione dei servizi sociali nell’Unione europea, contribuendo a una diffusione ancora maggiore della povertà e dell’esclusione sociale.</p>
      <p sl="de">Inoltre, consideriamo inaccettabile che la relazione auspichi l’ulteriore liberalizzazione del settore energetico. In realtà l’Europa non ha bisogno di maggiori misure di deregolamentazione, liberalizzazione e privatizzazione, bensì proprio del contrario; quello di cui abbiamo bisogno è una politica economica radicalmente diversa, nella quale per una volta gli interessi dei lavoratori e dei consumatori siano considerati più importanti dell’interesse delle grandi imprese nel profitto privato.</p>
    </intervention>
    <intervention id="3-303" speaker_id="28506" name="Michael Henry Nattrass" is_mep="True" mode="spoken">
      <p sl="en">a nome del gruppo IND/DEM. – Signor Presidente, desidero richiamare la sua attenzione sul fatto che dalla relazione Bullmann emerge che le economie di paesi che non hanno ancora adottato l’euro stanno ottenendo risultati migliori di quelli che l’hanno fatto. Devo veramente congratularmi con Slovacchia, Lettonia, Lituania ed Estonia. Non solo questi paesi si sono liberati delle pastoie del comunismo, ma hanno anche abbracciato principi quali libero mercato, bassa tassazione e regolamentazione minima. Ci si deve meravigliare del fatto che registrino i tassi di crescita più elevati d’Europa?</p>
      <p sl="en">Devo però avvertirli che questa tendenza positiva è finita. Da qui in poi comincerà il declino. La Lettonia adotterà l’euro nel 2008, Lituania e Slovacchia nel 2009 e l’Estonia nel 2010, cosicché il loro sviluppo sarà intralciato da normative comunitarie, obiettivi UE e continue interferenze dell’Unione nei loro affari economici.</p>
      <p sl="en">A mio avviso tutti dovremmo preoccuparci quando una relazione ci informa del fatto che l’Unione europea deve svolgere un ruolo attivo nella determinazione delle politiche economiche. Le stesse scelte non vanno bene per tutti e sono i singoli paesi a sapere meglio di chiunque altro come individuare i loro mercati, gestire le loro economie e commerciare con il mondo. Per favore, non privateli dell’indipendenza economica.</p>
    </intervention>
    <intervention id="3-304" speaker_id="28427" name="Alessandro Battilocchio" is_mep="True" mode="spoken">
      <p sl="it">Signor Presidente, onorevoli colleghi, gli ultimi dati sulla situazione economica sono tutto sommato positivi, ma, come ribadisce la Commissione, la crescita della produttività e la qualità dei posti di lavoro rimangono inferiori alle necessità dell’Europa.</p>
      <p sl="it">Spero che questi dati incoraggianti siano non un alibi per ridurre gli sforzi, ma un chiaro segnale che abbiamo individuato i punti nodali e strategici e che su questi dobbiamo continuare a concentrare il nostro lavoro. In materia mi appello tanto alle Istituzioni europee che ai singoli Stati membri!</p>
      <p sl="it">Mi riferisco in particolare a tre campi d’azione: 1) i programmi di apprendimento e formazione continua e di collegamento tra le università e le altre istituzioni formative e il mondo del lavoro; 2) le risposte e la sfida demografica, per esempio il sostegno alle donne, alla famiglia, la riforma e l’armonizzazione dei sistemi di previdenza; 3) il sostegno, ancora insufficiente, alle piccole e medie imprese, in particolare per il loro adattamento alle ultime sfide del commercio internazionale e all’utilizzo delle nuove tecnologie e innovazioni. Proprio in questi settori è necessario continuare ad insistere.</p>
    </intervention>
    <intervention id="3-305" speaker_id="28383" name="Ana Mato Adrover" is_mep="True" mode="spoken">
      <p sl="es">Attualmente l’Europa si trova dinanzi a due grandi sfide: da un lato la globalizzazione economica e dall’altro l’invecchiamento della popolazione, a cui si aggiunge il fenomeno dell’immigrazione. Entrambe queste sfide richiedono una decisa modernizzazione del modello sociale europeo. Come sapete, la competitività è l’elemento chiave per affrontare la sfida della globalizzazione. Tutti sappiamo bene che non possiamo competere con i paesi emergenti in termini di costo del lavoro, ma abbiamo un vantaggio evidente, ossia il nostro capitale umano con la sua capacità, la sua flessibilità e la sua creatività, e possiamo contare anche su valori cruciali quali la solidarietà, le pari opportunità e l’inclusione.</p>
      <p sl="es">Riguardo all’invecchiamento della popolazione, per affrontare questa sfida ed essere in grado di garantire pensioni e assistenza sanitaria anche in futuro, è essenziale aumentare la produttività, cosa che richiede, tra l’altro, l’aumento del numero e della qualità dei posti di lavoro. Esiste un consenso generalizzato negli Stati membri in merito alla necessità di una legislazione più moderna nel campo della tutela dell’occupazione. A questo proposito, la combinazione di flessibilità e sicurezza, spesso definita “flessicurezza”, è un elemento fondamentale che dev’essere sviluppato in futuro.</p>
      <p sl="es">E’ anche necessario, in primo luogo, applicare una strategia di invecchiamento attivo, offrendo maggiori possibilità di formazione alle persone di età superiore a 45 anni, nonché incentivi finanziari e fiscali per prolungare la vita lavorativa oltre i 65 anni. In secondo luogo, occorre garantire un’adeguata politica di immigrazione, con una proposta basata su un ampio consenso a livello europeo, che consenta un controllo ordinato dell’immigrazione e l’integrazione degli immigrati mediante piani di formazione e di recupero adeguati ai loro profili.</p>
      <p sl="es">Infine, occorre promuovere una riforma dei sistemi previdenziali pubblici, nell’intento di garantirne la sostenibilità attraverso il consolidamento delle finanze pubbliche e incentivi che li integrino mediante piani individuali.</p>
      <p sl="es">In conclusione, onorevoli colleghi, vorrei dire che abbiamo ancora un lungo cammino da percorrere verso un mercato europeo del lavoro efficace e inclusivo, incentrato soprattutto sull’occupazione lungo tutto l’arco della vita e nel quale tutti, a prescindere dall’età e dalla condizione, ricevano l’assistenza e le opportunità di cui hanno bisogno.</p>
    </intervention>
    <intervention id="3-306" speaker_id="4483" name="Ieke van den Burg" is_mep="True" mode="spoken">
      <p sl="nl">Signor Presidente, desidero associarmi alle congratulazioni rivolte al relatore per la sua eccellente relazione e mi compiaccio che anche altri gruppi politici la sostengano. La relazione si può considerare una prima fase nella discussione che effettivamente si svolgerà in un successivo momento dell’anno, in merito alla revisione degli indirizzi di massima per le politiche economiche. E’ di vitale importanza che questa relazione venga utilizzata correttamente in quest’ambito, poiché contiene una serie di punti che si dimostreranno molto utili nel corso della valutazione, che prende in esame i risultati degli Stati membri e dell’economia europea nel suo complesso alla luce di queste raccomandazioni.</p>
      <p sl="nl">A questo proposito, vorrei discostarmi leggermente dalle dichiarazioni del Commissario Almunia. Secondo il Commissario, i paesi che hanno ottenuto i risultati migliori sono quelli che rispettano con maggiore efficacia il Patto di stabilità e di crescita. Sulla base della mia esperienza nei Paesi Bassi, vedrei la cosa in modo leggermente diverso e mi identificherei maggiormente con la dichiarazione del relatore, quando afferma che hanno ottenuto risultati positivi soprattutto i paesi che hanno attuato riforme strutturali associate a investimenti. Sono felice che ora nei Paesi Bassi abbiamo un governo – la squadra dei ministri sarà definita questa settimana – che metterà al primo posto gli investimenti, insieme alle riforme che sono già state attuate, nel rigoroso rispetto degli standard del Patto di stabilità e di crescita. A mio parere, di questo costituisce una base molto importante. Anche un certo numero di raccomandazioni contenute negli indirizzi sono rispecchiate dall’attuale accordo di governo, ad esempio in merito alla partecipazione al mercato del lavoro di anziani, donne o immigrati.</p>
      <p sl="nl">Un punto molto importante a questo proposito – e vorrei sottolinearlo anche a nome del mio gruppo politico – è l’accento posto sul coordinamento a livello europeo. Gli Stati membri non dovrebbero agire singolarmente, ma anzi è indispensabile uno sforzo simultaneo e coordinato. Per questo mi sento di consigliare alla Presidenza tedesca di collaborare a stretto contatto con il gruppo di lavoro interistituzionale che si sta formando, e in particolare di individuare le misure macroeconomiche che si possono coordinare a livello europeo. La discussione su una politica economica e occupazionale più coordinata era cominciata già ad Essen, 10 o 12 anni fa. E’ una sfida per la Germania portarla avanti ora.</p>
    </intervention>
    <intervention id="3-307" speaker_id="26829" name="Siiri Oviir" is_mep="True" mode="spoken">
      <p sl="et">Signor Commissario, signor Ministro, onorevoli colleghi, il ciclo triennale di governance varato due anni fa con la revisione della strategia di Lisbona e l’integrazione degli orientamenti generali in materia di politica economica e del lavoro permette agli Stati membri di adeguare i programmi di Lisbona alla situazione specifica di ciascun paese.</p>
      <p sl="et">Per la prima volta dopo la fase di crescita lenta, o addirittura di stallo, degli ultimi sei anni, la crescita dell’economia europea ha cominciato ad accelerare. Questa tendenza positiva si riflette anche nel mercato del lavoro e dimostra l’interrelazione tra politica economica e protezione sociale. Il raddoppio della produttività ha ridotto la disoccupazione media all’8 per cento. Lo scorso anno sono stati creati 2,9 milioni di nuovi posti di lavoro, ma resta ancora molto da fare e non dobbiamo sentirci ancora completamente soddisfatti.</p>
      <p sl="et">Oggi, solo alcuni Stati membri hanno adottato un approccio al lavoro pienamente integrato e basato sul ciclo di vita. Dobbiamo essere più seri nell’attuazione di decisioni già prese, vale a dire garantire l’offerta di un lavoro ai giovani che escono dalla scuola o dall’università, un’ampia disponibilità di servizi di assistenza all’infanzia, l’aggiornamento di leggi e normative sulla tutela del lavoro, e così via.</p>
      <p sl="et">Desidero ringraziare il relatore per la sua analisi realistica e sottolineare che il Parlamento europeo è una sede adeguata per la valutazione di strategie e misure che ci consentano di realizzare gli obiettivi di Lisbona grazie ad un’azione congiunta e al miglioramento della cooperazione. Questo è il diritto e il dovere che ci hanno conferito gli elettori.</p>
    </intervention>
    <intervention id="3-308" speaker_id="28514" name="Kyriacos Triantaphyllides" is_mep="True" mode="spoken">
      <p sl="el">Signor Presidente, ho letto con interesse le due relazioni dei miei onorevoli colleghi, e desidero commentare tre cifre: 8, 17 e 12 500.</p>
      <p sl="el">E’ vero che la disoccupazione nell’Unione europea oggi oscilla attorno all’8 per cento, una cifra inaccettabile in un’Unione con l’intento dichiarato di diventare l’economia migliore e più produttiva entro il 2010.</p>
      <p sl="el">La seconda cifra è la percentuale di cittadini dell’Unione che vivono al di sotto della soglia di povertà, un 17 per cento che corrisponde a 80 milioni di cittadini europei che non riescono a tirare avanti.</p>
      <p sl="el">In conclusione, come già saprete, la multinazionale Alcatel Lucent ha deciso di licenziare 12 500 lavoratori nei prossimi tre anni, la maggior parte dei quali in Europa. Dopo lo scandalo della Volkswagen, è evidente che il tessuto sociale e occupazionale dell’Unione sta subendo gravi scossoni.</p>
      <p sl="el">Quindi possiamo anche continuare ad illuderci sulla strategia di Lisbona. Purtroppo, la verità è differente e amara. Tuttavia, se c’è un solo aspetto delle relazioni che mi sento di sottoscrivere, è la necessità che il Parlamento abbia più voce in capitolo in materia di occupazione.</p>
    </intervention>
    <intervention id="3-309" speaker_id="28402" name="José Albino Silva Peneda" is_mep="True" mode="spoken">
      <p sl="pt">Le notizie che ci ha comunicato il Commissario Almunia sono incoraggianti, ma a mio parere occorre puntare a obiettivi più ambiziosi in fatto di produttività e qualità dei posti di lavoro.</p>
      <p sl="pt">I posti di lavoro – posti di lavoro produttivi – sono quello di cui ha bisogno l’Europa: a crearli sono le aziende, che a loro volta esistono solo in presenza di una pluralità di imprenditori di un certo calibro, pronti ad accollarsi dei rischi. Di conseguenza, dobbiamo fare il possibile per rendere l’assunzione di rischi più interessante e per innalzare il profilo della classe imprenditoriale. E’ un campo dove, a mio parere, si può fare molto di più.</p>
      <p sl="pt">Un altro ingrediente vitale per la creazione di posti di lavoro è la fiducia, senza la quale la crescita degli investimenti è molto difficile. I fattori che possono contribuire a generare fiducia comprendono l’equilibrio dei conti pubblici, lo sviluppo del mercato interno e il coordinamento efficace delle politiche economiche degli Stati membri, nonché della politica economica e monetaria. Molto è già stato fatto, ma altrettanto resta ancora da fare.</p>
      <p sl="pt">La creazione di posti di lavoro dovrebbe essere una priorità per diversi motivi. Innanzi tutto, perché la disoccupazione scoraggia le persone e le fa smettere di credere in se stesse e negli altri. E’ anche il maggior fattore di esclusione sociale. La creazione di posti di lavoro è l’unico modo di impedire ai giovani europei di sprecare opportunità e talenti.</p>
      <p sl="pt">Tuttavia, esistono altri motivi per cui è necessario creare posti di lavoro in Europa, innanzi tutto con riferimento alla sostenibilità finanziaria della protezione sociale. E’ indubbio che alla fine sarà impossibile mantenere in essere i sistemi che abbiamo ereditato, se non siamo capaci di creare più posti di lavoro. Per porre rimedio a questa situazione occorrono riforme in molte aree dei sistemi socioeconomici dei vari Stati membri. Si tratta di riforme necessarie, non imposte da una sorta di adeguamento a teorie liberiste che vedono nel mercato la soluzione di tutti i mali. Sono riforme da attuare con urgenza e giustificate in nome dei valori che sono alla base del progetto europeo che cercano di preservare e di trasmettere alle generazioni future.</p>
      <p sl="pt">La capacità dei mercati del lavoro europei di rispondere alle sfide della globalizzazione, della rivoluzione tecnologica e dell’invecchiamento demografico continua a rappresentare un problema chiave, nonostante i progressi positivi compiuti negli ultimi due anni.</p>
    </intervention>
    <intervention id="3-310" speaker_id="1407" name="Stephen Hughes" is_mep="True" mode="spoken">
      <p sl="en">Signor Presidente, non possiamo permetterci di essere compiaciuti per l’attuale riduzione del tasso di disoccupazione. La strategia di Lisbona impone posti di lavoro più numerosi e di maggiore qualità. Attualmente, il concetto di “flessicurezza” è visto come una minaccia da molti milioni di nostri concittadini. Per loro e per le loro famiglie significa un’insicurezza ancora maggiore. La proposta della Commissione relativa agli orientamenti per le politiche a favore dell’occupazione lo mette in luce, affermando che “è opportuno adottare un approccio più globale, che combini più efficacemente la flessibilità e la sicurezza.” Lo si ripete spesso, ma nella realtà le cose stanno peggiorando invece di migliorare.</p>
      <p sl="en">Nel suo Libro verde sulla modernizzazione del diritto del lavoro, la Commissione mette in evidenza alcuni dei problemi: “Utilizzando questi contratti atipici, le imprese si sforzano di rimanere competitive in un’economia globalizzata, evitando in particolare i costi derivanti dal rispetto delle norme relative alla protezione del posto di lavoro, i termini di preavviso e il pagamento dei contributi sociali che vi sono associati”. Non mi suona come il percorso verso una concorrenza basata sulla qualità e sul valore aggiunto in un mondo globalizzato.</p>
      <p sl="en">La Commissione inoltre osserva che i contratti a tempo determinato, a tempo parziale, di lavoro intermittente, a “zero ore”, nonché i contratti proposti ai lavoratori reclutati da agenzie di lavoro temporaneo e ai lavoratori indipendenti, ecc. sono ormai parte integrante delle caratteristiche dei mercati del lavoro europei. Aggiunge che sono in aumento, del 4 per cento tra il 2001 e il 2005, e nota che una minoranza significativa, attorno al 16 per cento, resta intrappolata in una sequenza di impieghi a breve termine e di bassa qualità, con una protezione sociale inadeguata.</p>
      <p sl="en">Fortunatamente, ora abbiamo delle direttive sui lavoratori con contratto a tempo determinato e a tempo parziale. Ma queste iniziative risalgono a un momento in cui la Commissione credeva ancora di avere un ruolo da svolgere nella definizione di standard minimi, quando credeva nell’uso delle basi giuridiche a sua disposizione. Ma che dire di questa nuova proliferazione di lavori atipici, insicuri, poco pagati e di bassa qualità? Oggi, il massimo che può fare la Commissione è porsi una serie di domande retoriche nel suo Libro verde su come riequilibrare la “flessicurezza”.</p>
      <p sl="en">Bene, forse è tempo che la Commissione ritorni ad un’agenda sociale con un contenuto legislativo; gli Stati membri hanno un disperato bisogno di un segnale.</p>
    </intervention>
    <intervention id="3-311" speaker_id="4535" name="Philip Bushill-Matthews" is_mep="True" mode="spoken">
      <p sl="en">Signor Presidente, questa è una discussione importante su due relazioni molto importanti, ma è una questione che quest’Aula ha già trattato oggi in un momento precedente, e anche ieri.</p>
      <p sl="en">Oggi abbiamo votato a grande maggioranza una risoluzione relativa alla strategia di Lisbona e concernente il Consiglio europeo di primavera, in materia di crescita, occupazione, competitività; si è trattato di una dichiarazione importante in merito a che cosa occorre fare e a come farlo.</p>
      <p sl="en">Ieri abbiamo ascoltato altre due importanti dichiarazioni. Il Presidente della Commissione Barroso ci ha ricordato che le Istituzioni comunitarie devono concentrarsi sulle priorità dei cittadini, che non possiamo costruire l’Europa di domani con gli strumenti di ieri, che occorre cambiare. Il Cancelliere Angela Merkel, a nome della Presidenza del Consiglio, ha riscosso molti applausi affermando che occorre ridurre la burocrazia e non aumentarla, e che la direzione da seguire è quella di una regolamentazione più efficace e semplificata, e ha invitato il Parlamento a sostenere questo processo.</p>
      <p sl="en">Con la risoluzione di oggi abbiamo formalmente garantito questo sostegno. Ma mi auguro che questo possa significare che in quest’Aula, a livello trasversale e all’interno di tutti i gruppi politici, il vecchio argomento che si debba scegliere tra maggiore competitività e maggiore giustizia sociale si possa ormai considerare davvero un argomento del passato. La realtà è che si tratta delle due facce della stessa medaglia. La più grande ingiustizia sociale, come hanno affermato diversi colleghi, è quella inflitta ai milioni di disoccupati che vogliono lavorare ma non trovano un posto di lavoro. Non si tratta solo di un loro problema, ma anche di un’onta per noi.</p>
      <p sl="en">I deputati al Parlamento non devono più dividersi in due fazioni, dalla parte dei datori di lavoro o dalla parte dei dipendenti. Sarebbe auspicabile ritrovarci tutti dalla stessa parte, dalla parte dell’occupazione – di più posti di lavoro. E’ questa la priorità di tutti i nostri cittadini. Allora non limitiamoci a sostenere l’agenda della Presidenza del Consiglio e della Commissione, ma impegniamoci a collaborare per metterla in atto.</p>
    </intervention>
    <intervention id="3-312" speaker_id="36395" name="Donata Gottardi" is_mep="True" mode="spoken">
      <p sl="it">Signor Presidente, signor Commissario, onorevoli colleghi, questa relazione segna una pagina felice del Parlamento europeo per molte ragioni. Innanzi tutto, perché l’intreccio inscindibile tra economico, sociale e ambientale, come è già stato detto, passa dal livello delle affermazioni rituali e si manifesta nel concreto. Basta confrontare il titolo con i contenuti per apprezzare la svolta. In questa relazione è detto con chiarezza quanto da tempo figura nelle prospettive delle Istituzioni comunitarie. Gli indirizzi delle politiche economiche devono integrare la dimensione sociale e quella ambientale, nel senso che queste ne sono il tratto fondamentale. Non si tratta solo di combinare al meglio tre aree equivalenti, ma di essere consapevoli che lo sviluppo economico si basa sulla coesione sociale e sull’allarme ambientale.</p>
      <p sl="it">In secondo luogo, perché la competitività chiede compatibilità, occorrono interventi in settori precisi, come ricerca e sviluppo, energia e ambiente, e obiettivi a loro volta precisi nella creazione di piena e buona occupazione, di garanzia e di dignità e sicurezza alle persone che lavorano, attenzione alle esigenze di flessibilità dei due lati del rapporto di lavoro, con strumenti non solo di conciliazione ma anche di ridistribuzione dei ruoli.</p>
      <p sl="it">E ancora, perché il metodo di coordinamento può fornire risultati utili, indicando e scambiando non solo le buone prassi ma anche gli ostacoli, le difficoltà e i risultati negativi. Occorre sempre grande attenzione nel percorrere le vie dell’armonizzazione dovendo tener conto di contesti e ordinamenti che, pur simili, mantengono le proprie specificità. Ma conoscere non solo la proposta ma anche la procedura di attuazione e l’impatto che si è realizzato, agevola l’azione di tutti a livello europeo e a livello nazionale e territoriale.</p>
      <p sl="it">Infine, perché le decisioni degli Stati devono seguire a loro volta un approccio orizzontale integrato e la predisposizione dei piani e le priorità devono trovare corrispondenza nei bilanci nazionali.</p>
    </intervention>
    <intervention id="3-313" speaker_id="1992" name="José Manuel García-Margallo y Marfil" is_mep="True" mode="spoken">
      <p sl="es">L’esponente del gruppo dell’Alleanza dei Democratici e dei Liberali per l’Europa, onorevole in ’t Veld, ha aperto il suo intervento affermando che la relazione Bullmann è un documento valido, come già precedenti relazioni sugli indirizzi di massima per le politiche economiche, ma che si tratta solo di belle parole che non si sono trasformate in azioni concrete, poiché non siamo mai stati capaci di passare dalle parole ai fatti.</p>
      <p sl="es">Nel poco tempo a mia disposizione voglio concentrarmi sulle riforme istituzionali. Si è aperto un periodo di riflessione sul Trattato costituzionale, che ora è in procinto di concludersi, dopo che praticamente tutti hanno espresso il loro parere. Il Cancelliere Angela Merkel propone una roadmap ; la candidata socialista Ségolène Royal vuole mettere in discussione il ruolo della Banca centrale, mentre il candidato presidenziale Sarkozy propone le riforme da introdurre al fine di rendere praticabile il Trattato. Tutti parlano della questione, tranne noi.</p>
      <p sl="es">So che il Commissario Almunia ritiene che il grande Trattato economico sia stato quello di Maastricht, e sarà anche vero, ma in termini marxisti Maastricht ha cambiato le strutture economiche.</p>
      <p sl="es">Ora spetta a noi cambiare le sovrastrutture politiche e allineare al cambiamento l’architettura istituzionale. Proporrei che il Parlamento partecipasse con la stesura di un breve documento su quello che il Commissario, dalla sua posizione privilegiata, ritiene opportuno introdurre nel Trattato costituzionale. Un simile lavoro era stato fatto in seno al gruppo VI della Convenzione europea, che poi è fallita, ma l’elenco rimane valido. Quali sono le nostre opinioni in merito a quello che si dovrebbe fare con l’elenco di obiettivi economici dell’Unione? In che modo e in che misura riteniamo che la procedura di codecisione debba essere estesa nell’ambito delle politiche economiche? Che cosa dovremmo fare in merito al potere di recupero nella procedura Lamfalussy? Come possiamo garantire il controllo democratico della Banca centrale europea senza minarne l’indipendenza? Che cosa dobbiamo fare in merito alla governance economica (questa mattina il Presidente italiano Giorgio Napolitano ha fatto riferimento alla necessità di un maggiore coordinamento economico)? Che cosa deve fare il Presidente in carica del Consiglio? Ma eccoci qui, ancora una volta senza esprimerci.</p>
      <p sl="es">Nell’area della tassazione, in conclusione, quello che si deve fare è integrare nel Trattato quanto già confermato dalla giurisprudenza, ossia un’unica definizione di domicilio fiscale, un accordo sulla doppia imposizione, l’applicazione del principio di non discriminazione, e mi fermo qui perché il mio tempo è scaduto.</p>
      <p sl="es">Propongo, Commissario Almunia, che lei scriva un documento di poche righe e lo presenti in seno a quel dialogo che abbiamo approvato nei precedenti indirizzi di massima per le politiche economiche, e che raggiungiamo un accordo affinché possiamo parlare con un’unica voce e fare proposte costruttive per la riforma del Trattato costituzionale, perché domani sarà troppo tardi.</p>
    </intervention>
    <intervention id="3-314" speaker_id="4246" name="Othmar Karas" is_mep="True" mode="spoken">
      <p sl="de">Signor Presidente, onorevoli colleghi, gli indirizzi di massima per le politiche economiche si possono descrivere come un quadro morale, o normativo, per gli Stati membri, poiché la politica economica è una questione dei singoli Stati membri ma i nostri obiettivi sono paneuropei. Questa tensione caratterizza tutte le nostre discussioni. Chi non rispetta gli indirizzi di massima mina e mette a rischio gli obiettivi europei di politica economica.</p>
      <p sl="de">In secondo luogo, siamo in presenza di uno sviluppo positivo nella politica economica, che ci garantirà il margine di manovra e la spinta necessari per impegnarci nella realizzazione dei nostri obiettivi politici e delle necessarie misure di riforma in modo più attivo, proattivo e coraggioso di quanto avremmo fatto in assenza della ripresa economica.</p>
      <p sl="de">Terzo, compiti quali sfruttare il mercato interno, perseguire gli obiettivi di Lisbona, rispettare il Patto di stabilità e di crescita e affrontare la sfida delle conseguenze degli sviluppi demografici non sono in contraddizione tra loro. Al contrario, occorre prendere tutte queste misure se vogliamo realizzare gli indirizzi di massima per le politiche economiche comunitarie e i relativi obiettivi.</p>
      <p sl="de">Per questo motivo dichiaro false le voci che spesso si fanno circolare nelle campagne elettorali: che l’indipendenza della Banca centrale europea – come credono i francesi – o gli obiettivi comunitari siano la causa dei problemi nazionali. Anzi, è proprio il mancato rispetto di questi obiettivi che sta provocando problemi in termini di crescita e occupazione a livello nazionale.</p>
      <p sl="de">Utilizziamo il tempo a nostra disposizione per occuparci più attivamente dei nostri obiettivi e delle riforme politiche concordate. Riformiamo i nostri sistemi di sicurezza sociale per essere in grado di far fronte alla sfida della globalizzazione. Facciamo dell’efficienza energetica e del rafforzamento dell’innovazione nelle piccole e medie imprese il modello dell’area economica europea, e miglioriamo le nostre strutture di politica economica – risparmiamo in modo da ricavare un margine di manovra per gli investimenti necessari – per rendere sostenibile la nostra competitività a livello mondiale.</p>
    </intervention>
    <intervention id="3-315" speaker_id="photo_generic" name="Günter Gloser" is_mep="True" mode="spoken">
      <p sl="de">Presidente in carica del Consiglio. – Signor Presidente, Commissario Almunia, onorevoli parlamentari, desidero innanzi tutto esprimere il mio sincero ringraziamento per questa stimolante discussione. I dati positivi riportati in diversi settori naturalmente sono graditi, ma non dobbiamo riposare sugli allori: sono necessari ulteriori sforzi.</p>
      <p sl="de">Sono stati presentati vari argomenti in merito alla posizione dell’UE, ad esempio sulla questione delle politiche occupazionali ed economiche – concentrandosi sul processo di Lisbona. E’ importante anche ricordare che a Göteborg ai temi del lavoro e della concorrenza si è aggiunto quello della sostenibilità. Il Consiglio europeo di primavera che si terrà tra qualche giorno affronterà un tema che si intreccia con quello del lavoro, e precisamente la questione dell’energia.</p>
      <p sl="de">Occorre considerare da un lato l’energia come prodotto e dall’altro la questione di come gestire l’energia in futuro. E’ possibile trovare forme alternative? In che modo è possibile sviluppare nuove opportunità in questo campo? Tutto sommato non si tratta di un’idea auspicata da un partito piuttosto che da un altro; è ormai chiaro che la promozione delle energie rinnovabili rappresenta un elemento cruciale.</p>
      <p sl="de">Vorrei affermare, a nome della Presidenza, che è ugualmente importante – Franz Müntefering, Presidente del Consiglio “Occupazione, politica sociale, salute e consumatori” ha tenuto un incontro su questo argomento la scorsa settimana a Norimberga in Baviera – il modo in cui questa Europa può continuare a incorporare la dimensione sociale. Quali sono le sfide da affrontare? Come possiamo dimostrare che l’Europa non rappresenta una minaccia, ma piuttosto una risposta alla sfida della globalizzazione e del problema di mantenere il sistema di sicurezza sociale?</p>
      <p sl="de">Si tratta di punti molto importanti, che perseguiremo anche nel quadro del G8. Ho già fornito le mie assicurazioni che perseguiamo gli stessi obiettivi, non solo con riferimento al dialogo, alla troika , ma anche a come Commissione, Consiglio e Parlamento devono interagire per mantenere uno stretto contatto nel perseguire gli stessi obiettivi.</p>
    </intervention>
    <intervention id="3-316" speaker_id="photo_generic" name="Joaquín Almunia" is_mep="True" mode="spoken">
      <p sl="es">Membro della Commissione. – Innanzi tutto desidero ringraziare nuovamente i due relatori e tutti coloro che hanno contribuito alla stesura di queste relazioni e alla discussione di questo pomeriggio – che a mio parere è stata estremamente illuminante – sulla situazione attuale e sulle sfide che dobbiamo affrontare.</p>
      <p sl="es">La situazione – per utilizzare un’espressione castigliana, ma credo che esistano espressioni simili anche nelle poche lingue che conosco di altri paesi dell’Unione – si può definire ottimisticamente una “bottiglia mezza piena” oppure, se non in termini pessimistici, almeno tali da mettere l’accento su quello che resta ancora da fare, come una “bottiglia mezza vuota”.</p>
      <p sl="es">All’inizio della discussione, qualcuno di voi mi ha chiesto “La crescita attuale è ciclica o presenta delle componenti strutturali?” e “Il miglioramento del tasso di occupazione è solo temporaneo, finché dura l’espansione economica, o è vero che stiamo migliorando l’interazione tra efficienza economica, maggiore occupazione e maggiore coesione sociale?” Credo che si tratti di una combinazione dei due elementi.</p>
      <p sl="es">A mio parere, le riforme strutturali introdotte negli ultimi anni, unitamente alla disciplina di bilancio e alle politiche macroeconomiche, nonché la combinazione di politiche macroeconomiche attuate dal varo della terza fase dell’Unione economica e monetaria cominciano a dare i loro risultati. Secondo me, è giusto che i cittadini europei siano consapevoli che stiamo cominciando a raccogliere i frutti, che la crescita economica vicina al 3 per cento, i due milioni di posti di lavoro creati lo scorso anno, i dodici milioni di posti di lavoro creati nella zona euro dal 1° gennaio 1999, gli ottimi risultati economici nella stragrande maggioranza dei nuovi Stati membri, la maggiore fiducia dei consumatori e l’aumento degli investimenti sono collegati agli sforzi e alle decisioni degli ultimi anni. Non è solo un caso. Altrimenti, come potremmo aspettarci che i cittadini credano in noi e ci sostengano quando diciamo “Sentite, dobbiamo continuare in questa direzione?”</p>
      <p sl="es">Dobbiamo continuare a migliorare il funzionamento dei mercati di prodotti, beni e servizi. Dobbiamo procedere con l’integrazione dei sistemi finanziari europei. Dobbiamo continuare a migliorare la qualità della legislazione, al fine di creare un contesto favorevole per le piccole e medie imprese, affinché possano competere senza oneri amministrativi, senza una serie di ostacoli che ne limitano i progressi. Occorre che forniamo argomenti validi per poter chiedere ai lavoratori di consentirci di continuare a migliorare il funzionamento del mercato del lavoro. Solo facendo questi sforzi saremo veramente in grado di offrire posti di lavoro di qualità, un futuro per le nuove generazioni e una combinazione di politiche ambientali per far fronte al cambiamento climatico e di politiche energetiche intese a migliorare la nostra competitività. Solo in questo modo saremo in grado di offrire tali risultati.</p>
      <p sl="es">Le riforme della strategia di Lisbona, che devono proseguire, richiedono impegno e responsabilità da parte delle Istituzioni europee e degli Stati membri, delle istituzioni pubbliche e del settore pubblico, nonché dei cittadini e delle aziende del settore privato, ma si devono anche basare su una serie di passi avanti che stiamo già facendo e di cui dobbiamo dare prova.</p>
      <p sl="es">Non credo, onorevoli parlamentari, che le Istituzioni europee debbano formulare le politiche secondo una visione pessimistica e con l’idea che il futuro sarà peggiore del passato, perché se lo facciamo, se è questo l’unico messaggio trasmesso dalle Istituzioni europee, i cittadini si chiederanno a che cosa serve questa Europa. L’Europa è lo strumento migliore di cui disponiamo nel XXI secolo, come dichiarato fin dall’inizio nella strategia di Lisbona, per rendere il dinamismo economico compatibile con la coesione sociale e la solidarietà per le generazioni future in termini di sostenibilità, con gli anziani, con l’ambiente e con le nuove generazioni.</p>
      <p sl="es">In conclusione, desidero commentare brevemente due aspetti rilevati nella discussione. In primo luogo, il coordinamento delle politiche economiche. Se ricordo bene, la dichiarazione di Messina, nel 1955 – visto che parliamo delle dichiarazioni di Berlino come se fossero analoghe alla dichiarazione di Messina – affermava l’esigenza di coordinare le politiche economiche, ma a tal fine, onorevole García-Margallo, non c’è bisogno di dare mandato a un umile Commissario di trasformarsi nella prossima Convenzione europea. Occorre invece una discussione approfondita sulla stabilità e sulla convergenza dei programmi, come stanno già facendo la Commissione e il Consiglio ECOFIN. Occorre una discussione approfondita sull’applicazione dei programmi nazionali di riforma e della strategia comunitaria di Lisbona, come intende fare il Consiglio europeo di primavera, e discutere di come formulare una politica energetica comune che sia compatibile con un ambizioso programma ambientale europeo. Occorre procedere con l’integrazione dei servizi finanziari, con il miglioramento del mercato interno che, come qualcuno di voi ha affermato, fornisce ancora all’Europa uno strumento eccellente per affrontare con ottimismo la sfida della globalizzazione. Inoltre – e questo è più un compito dei governi nazionali che delle direttive europee, visto come stanno le cose – occorre migliorare il funzionamento dei mercati del lavoro, combinando flessibilità e sicurezza, perché se non c’è sicurezza per i lavoratori non ci sarà flessibilità nell’occupazione, e se non c’è flessibilità nelle aziende non ci saranno neanche posti di lavoro.</p>
      <p sl="es">Onorevoli parlamentari, a mio parere è questo il messaggio che emerge dalla discussione, sul quale la Commissione concorda appieno.</p>
    </intervention>
    <intervention id="3-317" speaker_id="4346" is_mep="True" mode="spoken" role="Presidente">
      <p sl="unknown">Grazie, Commissario. La discussione congiunta su queste due relazioni è chiusa.</p>
      <p sl="unknown">La votazione si svolgerà domani, alle 12.00.</p>
      <p sl="unknown">Dichiarazioni scritte (articolo 142 del Regolamento)</p>
    </intervention>
    <intervention id="3-318" speaker_id="28199" name="Gábor Harangozó" is_mep="True" mode="written">
      <p sl="en">Nel quadro dei recenti sviluppi socioeconomici nell’Unione, e benché le cifre della disoccupazione sembrino in calo, occorre comunque dedicare un’attenzione reale e profonda alla coesione sociale nell’Unione nel suo complesso. In effetti, nonostante l’aumento del tasso di occupazione, la povertà è ancora in crescita nella zona euro e parte dei nuovi posti di lavoro purtroppo sono di natura precaria. Un’occupazione sicura e di qualità dovrebbe andare di pari passo con la crescita economica grazie alla realizzazione degli obiettivi della strategia di Lisbona. Alla luce delle crescenti disparità tra i tassi di crescita degli Stati membri e dei tassi di crescita relativamente bassi di alcuni grandi Stati membri, occorrono sforzi significativi per consentire all’Unione di affrontare le nuove sfide dell’invecchiamento demografico e della crescente concorrenza derivante dalla globalizzazione.</p>
      <p sl="en">La relazione Bullmann, concentrandosi sul ruolo delle PMI e su ricerca e sviluppo, ambiente e settore energetico, mira chiaramente a promuovere una maggiore coerenza nei processi di definizione delle politiche e nella governance economica dell’Unione, nel tentativo di promuovere un mercato europeo del lavoro che sia veramente efficace e inclusivo. Sostengo pertanto la linea adottata dal relatore.</p>
    </intervention>
  </section>
  <section id="creitem23" title="12. Tempo delle interrogazioni (Consiglio)">
    <intervention id="3-321" speaker_id="4544" is_mep="True" mode="spoken" role="Presidente">
      <p sl="unknown">L’ordine del giorno reca il Tempo delle interrogazioni (B6-0003/2007).</p>
      <p sl="unknown">Saranno prese in esame le interrogazioni rivolte al Consiglio.</p>
      <p sl="unknown">La prima interrogazione è dell’onorevole Guerreiro, che questo pomeriggio sarà rappresentato dall’onorevole Figueiredo.</p>
    </intervention>
    <intervention id="3-322" speaker_id="4544" is_mep="True" mode="spoken" role="Presidente">
      <p sl="unknown">Annuncio l’</p>
      <p sl="unknown">interrogazione n. 1 dell’onorevole Pedro Guerreiro (H-0070/07):</p>
      <p sl="unknown">Oggetto: Revisione dello statuto e degli obiettivi della Banca centrale europea</p>
      <p sl="unknown">Quali sono le analisi e le proposte al centro della discussione in seno al Consiglio affinché nel contesto della prossima presidenza tripartita sia esaminata la necessaria e urgente modifica del ruolo della Banca centrale europea, segnatamente, tra gli altri aspetti, tramite la revisione dei suoi obiettivi, iniziando ad attribuire la priorità all’occupazione e alla crescita economia sostenuta, nonché la revisione delle procedure decisionali e delle prerogative, che non devono prevalere sulle scelte dei governi e dei parlamenti nazionali?</p>
    </intervention>
    <intervention id="3-323" speaker_id="photo_generic" name="Günter Gloser" is_mep="True" mode="spoken">
      <p sl="de">Presidente in carica del Consiglio. – Signora Presidente, posso rispondere all’interrogazione come segue. Gli obiettivi del Sistema europeo delle banche centrali (SEBC) sono sanciti nell’articolo 105 del Trattato che istituisce la Comunità europea. L’obiettivo principale indicato nell’articolo è il mantenimento della stabilità dei prezzi. Tuttavia, oltre al suddetto obiettivo, il SEBC sostiene le politiche economiche generali nella Comunità al fine di contribuire alla realizzazione degli obiettivi della Comunità definiti nell’articolo 2 dello stesso Trattato CE. Il SEBC agisce in conformità del principio di un’economia di mercato aperta e in libera concorrenza, il che comporta in particolare un’efficace allocazione delle risorse in linea con i principi del Trattato che istituisce la Comunità europea. Gli articoli indicati nell’articolo 107, paragrafo 5, del Trattato CE possono essere emendati dal Consiglio che delibera a maggioranza qualificata, vale a dire a maggioranza qualificata su raccomandazione della Banca centrale europea (BCE), previa consultazione della Commissione, oppure all’unanimità su proposta della Commissione, previa consultazione della BCE. In entrambi i casi è necessario il parere conforme del Parlamento europeo. Tuttavia, poiché l’articolo 105 CE citato all’inizio non è tra quelli elencati all’articolo 107, paragrafo 5, esso può essere emendato solo avvalendosi della procedura generale di modifica dei Trattati, ai sensi dell’articolo 48 del Trattato sull’Unione europea. Al momento il Consiglio non sta esaminando alcuna proposta in tal senso.</p>
    </intervention>
    <intervention id="3-324" speaker_id="4466" name="Ilda Figueiredo" is_mep="True" mode="spoken">
      <p sl="pt">in sostituzione dell’autore . – Signor Presidente in carica del Consiglio, come spiega il fatto che la Banca centrale europea sta minacciando di rivedere ulteriormente al rialzo i tassi di , dopo averli quasi raddoppiati nel corso dell’ultimo anno? Tale intervento ha avuto gravi ripercussioni negative sull’economia, sulle piccole, medie e microimprese e sulle famiglie, soprattutto in paesi come il Portogallo, con economie molto fragili.</p>
      <p sl="pt">E’ forse un esempio della solidarietà e coesione economica e sociale che state difendendo? Se è così, perché non modificare gli obiettivi e il modus operandi della Banca centrale europea?</p>
    </intervention>
    <intervention id="3-325" speaker_id="photo_generic" name="Günter Gloser" is_mep="True" mode="spoken">
      <p sl="de">Presidente in carica del Consiglio . – Al momento dell’istituzione della Banca centrale europea, abbiamo stabilito un principio importante, vale a dire l’indipendenza di tale istituto. In ultima analisi il suo compito è valutare, sulla base di vari indicatori, come disciplinare il mercato monetario e anche la questione dei rialzi dei tassi di interesse. Di conseguenza, il Consiglio o uno Stato membro non possono in alcun modo influire sulla politica monetaria.</p>
    </intervention>
    <intervention id="3-326" speaker_id="28268" name="Danutė Budreikaitė" is_mep="True" mode="spoken">
      <p sl="lt">La Banca centrale europea dispone di un proprio indicatore stabile dell’inflazione, che è vicino al 2 per cento. Tuttavia, nell’applicazione dei criteri di Maastricht, tale elemento non viene considerato. In base a tali criteri, l’indicatore dell’inflazione viene calcolato applicando una metodologia totalmente diversa, che non ha nulla a che vedere con l’indicatore della Banca centrale europea. Tali indicatori non dovrebbero forse essere coordinati, di modo che si possa conoscere con certezza il valore stabile del tasso di inflazione?</p>
    </intervention>
    <intervention id="3-327" speaker_id="photo_generic" name="Günter Gloser" is_mep="True" mode="spoken">
      <p sl="de">Presidente in carica del Consiglio . – Onorevole Budreikaitė, che io sappia non vengono utilizzate basi diverse per il calcolo del tasso di inflazione. Posso solo garantire che un compito chiave della Banca centrale europea consiste nell’adoperarsi per assicurare la stabilità dei prezzi, in quanto anche tale aspetto è importante in relazione all’ultima questione dibattuta qui in plenaria: lo sviluppo economico.</p>
    </intervention>
    <intervention id="3-328" speaker_id="4544" is_mep="True" mode="spoken" role="Presidente">
      <p sl="unknown">Annuncio l’</p>
      <p sl="unknown">interrogazione n. 2 dell’onorevole Manuel Medina Ortega (H-1054/06):</p>
      <p sl="unknown">Oggetto: Riunione ministeriale euroafricana</p>
      <p sl="unknown">Il Consiglio può valutare i risultati della recente riunione ministeriale euroafricana sull’immigrazione svoltasi a Tripoli?</p>
    </intervention>
    <intervention id="3-329" speaker_id="photo_generic" name="Günter Gloser" is_mep="True" mode="spoken">
      <p sl="de">Presidente in carica del Consiglio . – La riunione ministeriale euroafricana tenutasi il 22-23 novembre 2006 a Tripoli è stata un evento importante, che ha riunito per la prima volta tutti gli Stati membri dell’UE e – voglio sottolinearlo molto chiaramente – tutti i paesi africani, segnatamente i membri dell’Unione africana più il Marocco, per discutere le problematiche dell’emigrazione e dello sviluppo. Scopo della riunione era rafforzare la cooperazione all’insegna del partenariato in tali campi, che sono di importanza vitale per entrambe le parti, e anche decidere un’azione comune.</p>
      <p sl="de">La riunione ministeriale si è conclusa con l’adozione di una dichiarazione politica in cui vengono elencati svariati campi in cui occorre intervenire, dalle questioni dello sviluppo ai canali legali di immigrazione e alla lotta contro l’immigrazione illegale. E’ stato inoltre adottato un piano d’azione per combattere il traffico di esseri umani, in particolare donne e bambini. L’attuazione dei due strumenti suddetti è prevista nell’arco dei prossimi mesi.</p>
    </intervention>
    <intervention id="3-330" speaker_id="1337" name="Manuel Medina Ortega" is_mep="True" mode="spoken">
      <p sl="es">Come saprete, in questo momento la Commissione sta presentando una serie di proposte per regolamentare l’immigrazione legale, in accordo con i paesi d’origine e in particolare con gli Stati africani. Vorrei sapere se, nel contesto di tale riunione di Tripoli, il Consiglio sarà in grado di appoggiare la posizione della Commissione a tale riguardo.</p>
    </intervention>
    <intervention id="3-331" speaker_id="photo_generic" name="Günter Gloser" is_mep="True" mode="spoken">
      <p sl="de">Presidente in carica del Consiglio . – Onorevole Medina Ortega, in occasione della riunione di Tripoli abbiamo discusso un intero pacchetto di misure, in quanto siamo dell’avviso che il problema dell’immigrazione non possa essere risolto con un’unica proposta o soluzione, e che sia necessaria una serie di provvedimenti. E’ stata esaminata anche la questione dell’immigrazione legale, compresi vari punti relativi alla possibilità di risoluzione di tale questione. La riunione ha tuttavia analogamente studiato la possibilità che gli africani che vivono in Europa – nella diaspora, secondo il loro punto di vista – rientrino nei paesi d’origine per un periodo limitato al fine di contribuire allo sviluppo dei sistemi di istruzione e alla creazione di posti di lavoro, ad esempio. Si è inoltre parlato della possibilità di ridurre i costi dei trasferimenti di fondi in tali paesi. Ad esempio, può succedere che di 1 000 euro inviati in un paese ne giungano a destinazione solamente 800 a causa dei costi elevati. Abbiamo quindi dibattuto un intero pacchetto di misure con i paesi dell’Unione africana più il Marocco. Inoltre, a titolo di esempio, proseguono le discussioni sulle possibilità di impiego temporaneo in Europa che l’UE e i paesi africani potrebbero offrire.</p>
    </intervention>
    <intervention id="3-332" speaker_id="2307" name="Hubert Pirker" is_mep="True" mode="spoken">
      <p sl="de">Signora Presidente, signor Presidente in carica del Consiglio, un altro degli obiettivi della riunione è stato senza dubbio quello di valutare le possibilità di riduzione delle cause dell’emigrazione, vale a dire adottare le misure preventive del caso. Vi sono esempi validi che dimostrano l’efficacia di tali provvedimenti, quali la Repubblica democratica del Congo. In quel paese, unità di polizia europee hanno fornito assistenza nel campo della formazione giuridica e in campo militare, contribuendo allo sviluppo dello Stato di diritto, per conseguire una maggiore stabilità e consentire gli investimenti economici.</p>
      <p sl="de">Siamo pronti a estendere il modello in questione anche ad altri Stati africani, visto che sappiamo che i flussi migratori provengono non solo dall’Africa settentrionale, ma anche dal centro e dal sud del continente, dove regna l’instabilità?</p>
    </intervention>
    <intervention id="3-333" speaker_id="photo_generic" name="Günter Gloser" is_mep="True" mode="spoken">
      <p sl="de">Presidente in carica del Consiglio . – Onorevole Pirker, lo scorso luglio a Rabat si è tenuta una riunione, non euroafricana, bensì una riunione indetta da Marocco, Spagna e Francia, in cui ci si è soffermati sulla rotta migratoria dell’Africa occidentale. In occasione della riunione di Tripoli è però emerso che esiste un’altra rotta africana, quella da oriente a occidente, che dovrebbe richiamare la nostra attenzione.</p>
      <p sl="de">Tuttavia, per tornare alla sua domanda specifica, vi sono effettivamente esempi di interventi efficaci. Un altro aspetto importante che la riunione doveva chiarire era che uno dei modi per affrontare le cause consiste nell’applicare la governance migliore, nel far sì che il governo scelga una forma di governance che dia ai cittadini la possibilità di essere coinvolti nella produzione e nella vendita di materie prime e nell’istruzione.</p>
      <p sl="de">E’ stato inoltre sottolineato l’obbligo dell’UE – degli Stati membri – di offrire assistenza nel campo dell’amministrazione e dei sistemi di polizia e giudiziari, laddove vi sia una richiesta in tal senso. Qualche anno fa, nel corso di vari dibattiti in Europa, si è parlato delle “migliori prassi” – cioè del prendere esempio dalle misure che i paesi vicini attuano più efficacemente – e tale concetto potrebbe sicuramente esser trasposto ad alcuni paesi africani. Abbiamo esaminato questo tipo di approccio onnicomprensivo, e adesso spetta a noi decidere quale azione intraprendere nei vari campi – anche se devo ricordare che non in tutti i casi occorre applicare tutte le misure, in quanto alcuni paesi hanno già compiuto progressi enormi grazie agli sviluppi nazionali. L’Unione ha comunque offerto rassicurazioni sul proprio sostegno e solidarietà in tal senso.</p>
    </intervention>
    <intervention id="3-334" speaker_id="28268" name="Danutė Budreikaitė" is_mep="True" mode="spoken">
      <p sl="lt">Signora Presidente, Malta è il paese che ha maggiormente sofferto a causa dell’immigrazione illegale dall’Africa. Diverse nazioni, tra cui la mia, nel nome della solidarietà con Malta, hanno invitato gli immigrati clandestini a trasferirsi nei nostri paesi promettendo l’immediata legalizzazione del loro status . Il Ministro ritiene che tale proposta sortirà effetti positivi o avversi sulla situazione dell’immigrazione illegale?</p>
    </intervention>
    <intervention id="3-335" speaker_id="photo_generic" name="Günter Gloser" is_mep="True" mode="spoken">
      <p sl="de">Presidente in carica del Consiglio . – La cosa importante – come ha appena ricordato l’onorevole Pirker – è agire sulle cause di tale immigrazione. E’ lì che vanno trovate le soluzioni. Il fenomeno dell’emigrazione esisterà sempre, per svariate ragioni, ma in molte regioni il motivo è la mancanza di prospettive. Per questo dobbiamo affrontare il primo punto, cioè eliminare le cause dell’emigrazione da tali paesi. Vi sono molti altri campi oltre a questo, che sono appena stati citati, tra cui valutare come consentire a coloro che vogliono lavorare in Europa per un periodo prestabilito di farlo in modo legale, e come farli iniziare a lavorare. Infine, dobbiamo capire come favorire l’integrazione delle persone che cercano un impiego o che cercano di guadagnarsi da vivere qui. Il punto più importante è tuttavia rappresentato dal primo approccio, ossia eliminare la necessità della fuga causata da pressioni economiche o, come a volte accade, da violazioni dei diritti umani.</p>
    </intervention>
    <intervention id="3-336" speaker_id="4544" is_mep="True" mode="spoken" role="Presidente">
      <p sl="unknown">Annuncio l’</p>
      <p sl="unknown">interrogazione n. 3 dell’onorevole Marie Panayotopoulos-Cassiotou (H-1056/06):</p>
      <p sl="unknown">Oggetto: Sviluppi demografici in Europa</p>
      <p sl="unknown">In considerazione dei mutamenti demografici registrati in Europa e dell’accresciuto interesse manifestato dall’Unione europea per una soluzione del problema demografico, intende la Presidenza tedesca elaborare, in analogia con gli Accordi europei sulla gioventù (22-23 marzo 2005) e sulla parità di genere (23-24 marzo 2006), un Accordo europeo sulla qualità della vita familiare?</p>
    </intervention>
    <intervention id="3-337" speaker_id="photo_generic" name="Günter Gloser" is_mep="True" mode="spoken">
      <p sl="de">Presidente in carica del Consiglio . – I mutamenti demografici in Europa preoccupano tutti i paesi dell’Unione. Un aspetto saliente è costituito dai tassi di natalità bassi o in calo che si registrano in tutta Europa. Tali cambiamenti demografici all’interno delle nazioni richiedono mutamenti strutturali di ampio respiro come parte di una strategia a lungo termine, se vogliamo preservare la coesione sociale delle generazioni e la competitività dell’economia europea.</p>
      <p sl="de">Nella sua comunicazione intitolata “Il futuro demografico dell’Europa – da sfida a opportunità” dello scorso 12 ottobre, la Commissione europea ha rilevato che l’Europa nella sua storia non ha mai registrato una crescita economica che non fosse accompagnata dall’aumento della popolazione. Alla luce di ciò, affrontare la sfida demografica con l’aiuto della rinnovata strategia di Lisbona per la crescita e l’occupazione assume un’importanza particolare.</p>
      <p sl="de">Una priorità in tal senso per la Presidenza del Consiglio tedesca è consentire agli uomini e alle donne che vogliono costituire una famiglia di soddisfare il loro desiderio con l’aiuto di politiche favorevoli alle famiglie. L’esperienza raccolta in numerosi Stati membri ha evidenziato che le misure politiche sono possibili, oltre che necessarie. Ci dovrebbe essere una “alleanza europea per la famiglia” a fungere da piattaforma per consentire lo scambio di idee ed esperienze tra gli Stati membri. Tra le sue competenze dovrebbero figurare compiti chiave correlati alla gestione dei mutamenti demografici.</p>
      <p sl="de">Tale alleanza dovrebbe anche coinvolgere attivamente le parti sociali, la società civile e i rappresentanti di scienza e industria. Obiettivo chiave dell’alleanza dovrebbe essere l’offerta di sostegno agli Stati membri mediante tale scambio continuo. L’intenzione è che, entro la fine del semestre di Presidenza tedesca, non solo siano stati lanciati i segnali di partenza politici, ma siano stati anche compiuti i primi passi tangibili verso la realizzazione di tale alleanza. Nel fare ciò, l’idea è di sfruttare le risorse esistenti e di utilizzare le strutture già presenti; i fora demografici europei avviati dalla Commissione nella sua comunicazione costituiranno punti di riferimento particolarmente importanti in tal senso.</p>
      <p sl="de">La Commissione europea ha già istituito un gruppo ad alto livello sulla demografia e la famiglia. L’alleanza farà da complemento alle iniziative ad ampio raggio già avviate a livello europeo per la promozione dell’uguaglianza di genere, in particolare il Patto europeo per la parità di genere e la tabella di marcia della Commissione per la parità tra uomini e donne 2006–10.</p>
      <p sl="de">Soltanto un miglioramento della possibilità di conciliare famiglia e vita lavorativa indurrà uomini e donne a decidere di avere più figli senza rinunciare alla carriera. Gli Stati membri devono collaborare con le parti sociali e le singole imprese per ridurre le ineguaglianze retributive e per sostenere i genitori nelle prime fasi della crescita dei figli.</p>
      <p sl="de">Dopo tutto, il miglioramento della possibilità di conciliare famiglia e carriera rappresenta un altro obiettivo chiave del Patto europeo per la gioventù, per permettere ai giovani di accedere all’integrazione professionale e sociale.</p>
    </intervention>
    <intervention id="3-338" speaker_id="28571" name="Marie Panayotopoulos-Cassiotou" is_mep="True" mode="spoken">
      <p sl="el">Signor Presidente in carica del Consiglio, grazie della risposta.</p>
      <p sl="el">Tuttavia, sul tema del Patto per la gioventù, vorrei che mi chiarisse quali azioni specifiche state pensando di intraprendere. Poiché la politica della famiglia è di competenza nazionale e, di conseguenza, ogni Stato membro ha la propria politica, quali misure comuni prevedete di applicare per realizzare la vostra intenzione di aiutare le famiglie?</p>
    </intervention>
    <intervention id="3-339" speaker_id="photo_generic" name="Günter Gloser" is_mep="True" mode="spoken">
      <p sl="de">Presidente in carica del Consiglio . – Poco fa, nel corso del dibattito, abbiamo sollevato la questione dell’occupazione e il fatto che paesi diversi presentino strutture e sviluppi diversi. Vi sono sovrapposizioni, vale a dire l’emergere di tendenze comuni in Stati membri diversi. Anche in questo caso si tratta principalmente di prendere atto della situazione e di capire quali risposte specifiche possono essere applicate.</p>
      <p sl="de">Nella mia risposta ho citato svariati campi che desideriamo sviluppare per esaminare ancor più da vicino tale questione, e molti di tali campi riguardano i giovani. Nell’Anno europeo delle pari opportunità per tutti emergono i seguenti interrogativi. Come garantire che i giovani trovino un lavoro o una possibilità di formazione professionale? Quali pregiudizi esistono in seno alla società, ad esempio contro i giovani figli di immigrati? Sono tutte questioni che ci auguriamo di trattare in diverse conferenze nell’anno in corso.</p>
    </intervention>
    <intervention id="3-340" speaker_id="28251" name="Jörg Leichtfried" is_mep="True" mode="spoken">
      <p sl="de">Signora Presidente, signor Presidente in carica del Consiglio, se vogliamo che in Europa emergano tendenze demografiche ragionevoli, dobbiamo in ogni caso smetterla di guardare la realtà con i nostri paraocchi ipocriti e ideologicamente distorti e di sognare un modello di vita che esisteva forse 200 anni fa. I bambini nascono non solo in seno alle famiglie tradizionali, ma anche all’interno di altri modelli di vita. Nell’Unione abbiamo un esempio di tendenze demografiche favorevoli – in Francia – in quanto lì l’assistenza all’infanzia è sufficientemente diffusa e alla portata di tutti. Mi piacerebbe sapere che cosa ha in mente di fare il Presidente in carica a tale proposito.</p>
    </intervention>
    <intervention id="3-341" speaker_id="photo_generic" name="Günter Gloser" is_mep="True" mode="spoken">
      <p sl="de">Presidente in carica del Consiglio . – Onorevole Leichtfried, la ringrazio della domanda supplementare. Anche in questo caso possiamo raccogliere le fila di dibattiti tenuti in precedenza in occasione dei Vertici di primavera, dove si è parlato della generazione di investimenti negli Stati membri per consentire di conciliare la vita familiare e professionale. In tal senso andrebbero certamente considerati numerosi aspetti. Un punto chiave è tuttavia l’aver posto l’accento sulla Francia e su altri paesi membri che stanno riscuotendo un certo successo. Io vengo da un paese in cui la situazione è insoddisfacente, ma dove si sta cercando di trovare una soluzione. E’ importante non offrire una soluzione centralizzata, bensì farsi guidare dal principio di prendere esempio dai vicini che attuano politiche efficaci e capire come poterle conseguentemente applicare anche da noi. E’ questa la strada per ottenere un risultato che sia finalmente diverso da quello attuale.</p>
    </intervention>
    <intervention id="3-342" speaker_id="28279" name="Justas Vincas Paleckis" is_mep="True" mode="spoken">
      <p sl="de">La mia domanda riguarda le misure comuni che potrebbero esserci d’aiuto. Che cosa ne pensa il Presidente in carica del suggerimento di incaricare la Presidenza tedesca – insieme alla Commissione europea, ovviamente – di selezionare e raccomandare i migliori esempi in Europa? Ha citato la Francia, ma ce ne sono anche altri. Tale indicazione sarebbe particolarmente preziosa per i nuovi paesi membri.</p>
    </intervention>
    <intervention id="3-343" speaker_id="photo_generic" name="Günter Gloser" is_mep="True" mode="spoken">
      <p sl="de">Presidente in carica del Consiglio . – Sarò lieto di raccogliere nuovamente il suggerimento. E’ un’idea preziosa: invece di mantenere il segreto, per così dire, sugli sviluppi positivi dell’UE, sulle cose che hanno prodotto risultati soddisfacenti, dovremmo valutare la loro applicabilità anche nel nostro stesso paese sulla base di strutture analoghe. Prendo volentieri nota dell’indicazione, che trasmetterò al ministro del mio paese, signora von der Leyen, che è l’attuale Presidente del Consiglio responsabile delle questioni familiari, delle donne, dei giovani e degli anziani.</p>
    </intervention>
    <intervention id="3-344" speaker_id="4544" is_mep="True" mode="spoken" role="Presidente">
      <p sl="unknown">Grazie, signor Ministro. Ho ricevuto richieste di domande supplementari sul punto in oggetto, ma purtroppo dobbiamo tener conto dei tempi, dell’equilibrio politico e di chi è già intervenuto, perciò mi dispiace di non poter soddisfare tali richieste.</p>
    </intervention>
    <intervention id="3-345" speaker_id="4544" is_mep="True" mode="spoken" role="Presidente">
      <p sl="unknown">Annuncio l’</p>
      <p sl="unknown">interrogazione n. 4 dell’onorevole Sarah Ludford (H-1058/06):</p>
      <p sl="unknown">Oggetto: Diritti dei Rom</p>
      <p sl="unknown">In questo Anno europeo delle pari opportunità per tutti, quale priorità attribuisce il Consiglio all’urgente soluzione della importante crisi in materia di diritti umani nell’Unione europea costituita da discriminazioni, molestie e violenze subite dagli 8 milioni di cittadini Rom (e il doppio nell’Europa allargata), compreso un allarmante aumento degli sfratti forzati e un fiume di abusi e pregiudizi?</p>
    </intervention>
    <intervention id="3-346" speaker_id="photo_generic" name="Günter Gloser" is_mep="True" mode="spoken">
      <p sl="de">Presidente in carica del Consiglio . – La decisione di proclamare il 2007 Anno europeo delle pari opportunità per tutti è stata adottata dal Parlamento europeo e dal Consiglio nel 2006. Il Consiglio ha convenuto che dovessero essere trattati e affrontati con le varie misure da applicare a livello europeo e nazionale tutti i tipi di discriminazione sanciti nell’articolo 13 del Trattato che istituisce la Comunità europea, compresi tutti i gruppi interessati.</p>
      <p sl="de">Nelle trattative con il Parlamento, il Consiglio ha dato il proprio assenso all’inserimento di una menzione specifica della popolazione rom nella decisione che istituisce l’Anno europeo delle pari opportunità per tutti. Il testo contiene un considerando che descrive nei dettagli la situazione dei rom in Europa, in cui il Parlamento richiama l’attenzione sulla prevalenza di sentimenti ostili nei confronti dei rom e sui loro effetti discriminatori per le opportunità in termini di occupazione, istruzione e servizi sociali per il gruppo etnico di minoranza più svantaggiato dell’Unione europea.</p>
      <p sl="de">Va tuttavia ricordato che il lavoro che rientra nell’Anno europeo delle pari opportunità per tutti 2007 si basa sui principi della responsabilità personale e della sussidiarietà. Ogni Stato membro è pertanto responsabile di decidere quali misure attuare nei mesi a venire.</p>
    </intervention>
    <intervention id="3-347" speaker_id="4529" name="Sarah Ludford" is_mep="True" mode="spoken">
      <p sl="en">Signor Ministro, il primo problema è che gli sfratti e la segregazione vengono spesso tollerati o persino incoraggiati dal governo locale e regionale, e i governi centrali non sono stati efficaci nel tentare di contrastarli. La Presidenza si impegna a incoraggiare tutti gli Stati membri a farlo?</p>
      <p sl="en">In secondo luogo, non mi soddisfa molto il suo riferimento alla sussidiarietà. La legislazione antidiscriminazione non è sufficiente per arginare la discriminazione sistemica. Occorrono interventi positivi e misure proattive. In alcuni Stati membri le autorità pubbliche hanno il dovere di promuovere la parità. Sono certa che tutti gli Stati membri possano essere incoraggiati a farlo attraverso un processo di revisione tra pari.</p>
    </intervention>
    <intervention id="3-348" speaker_id="photo_generic" name="Günter Gloser" is_mep="True" mode="spoken">
      <p sl="de">Presidente in carica del Consiglio . – Baronessa Ludford, per quanto riguarda la sussidiarietà, la responsabilità spetta effettivamente ai paesi membri. La lunga serie di relazioni intermedie prodotte nel corso dell’adesione dei paesi membri dell’Europa orientale comprendeva un esame della questione delle minoranze sotto diversi punti di vista, in particolare per quanto riguarda tutti gli aspetti del popolo rom . E’ sempre importante ricordarlo. D’altro canto, c’è sempre la possibilità di elaborare programmi volti a promuovere l’integrazione del popolo rom , anche coinvolgendo la Banca mondiale. A mio parere, tale questione non può essere risolta isolatamente dai rispettivi paesi membri, e l’integrazione di tali fasce della popolazione richiede l’assistenza altrui.</p>
    </intervention>
    <intervention id="3-349" speaker_id="28251" name="Jörg Leichtfried" is_mep="True" mode="spoken">
      <p sl="de">Signor Presidente in carica, avrei una domanda sul tema. Siamo tutti d’accordo sul fatto che la non discriminazione è una questione di tempo. Nel mio paese d’origine, le autorità operanti non a livello nazionale bensì a livello inferiore si stanno adoperando per imporre il divieto di mendicare, ad esempio. Ritengono che possa rappresentare una soluzione per evitare il verificarsi di almeno qualche fenomeno. Secondo me si tratta dell’approccio sbagliato. Qual è il parere del Consiglio?</p>
    </intervention>
    <intervention id="3-350" speaker_id="photo_generic" name="Günter Gloser" is_mep="True" mode="spoken">
      <p sl="de">Presidente in carica del Consiglio . – Onorevole Leichtfried, tutte le misure adottate a livello locale rientrano nella competenza del paese membro coinvolto; il Consiglio non ha la possibilità di imporre alcun obbligo. In alcuni campi, ovviamente – ad esempio per quanto riguarda la direttiva contro le discriminazioni – si possono prendere determinate misure, ma in questo caso si tratta in fin dei conti della decisione del paese membro coinvolto e non di un tema su cui può essere espresso un parere a livello europeo.</p>
    </intervention>
    <intervention id="3-351" speaker_id="4544" is_mep="True" mode="spoken" role="Presidente">
      <p sl="unknown">Annuncio l’</p>
      <p sl="unknown">interrogazione n. 5 dell’onorevole Claude Moraes (H-1061/06):</p>
      <p sl="unknown">Oggetto: Sistema per lo scambio di quote di emissioni ambientali</p>
      <p sl="unknown">Qual è il parere del Consiglio sugli attuali progressi nel conseguimento degli obiettivi del sistema europeo di scambio di quote di emissioni? Gli Stati membri stanno conseguendo progressi effettivi nella riduzione delle emissioni da carbone?</p>
      <p sl="unknown">Quali misure prenderà l’attuale Presidenza per incoraggiare l’azione degli Stati membri?</p>
    </intervention>
    <intervention id="3-352" speaker_id="photo_generic" name="Günter Gloser" is_mep="True" mode="spoken">
      <p sl="de">Presidente in carica del Consiglio . – Il sistema di scambio di emissioni dell’Unione europea è uno dei più importanti strumenti politici che la Comunità europea e gli Stati membri hanno a disposizione per realizzare gli obiettivi di Kyoto nel modo economicamente più efficiente possibile. Come il collega sa, ai sensi della direttiva 2003/87 gli Stati membri sono tenuti a pubblicare i loro piani di ripartizione e devono comunicarli alla Commissione e agli Stati membri almeno diciotto mesi prima dell’inizio del primo periodo di riferimento del protocollo di Kyoto, ovvero 2008-2012. La Commissione ha valutato i piani nazionali di ripartizione degli Stati membri. La Presidenza continuerà il controllo del sistema di scambio delle emissioni dell’Unione europea basandosi sulla comunicazione della Commissione in cui sono indicate le questioni da affrontare con priorità. Inoltre, la Presidenza darà seguito anche alla proposta di includere nel sistema l’aviazione. La Presidenza sta lavorando affinché il sistema di scambio di emissioni contribuisca, come auspicato, alla realizzazione degli obiettivi di Kyoto e si sta impegnando per migliorare e potenziare questo sistema comunitario, affinché si crei un mercato globale del carbonio che porti alla riduzione di emissioni necessaria per contrastare il cambiamento climatico.</p>
    </intervention>
    <intervention id="3-353" speaker_id="4519" name="Claude Moraes" is_mep="True" mode="spoken">
      <p sl="en">Nessuno mette in discussione la determinazione del Consiglio a proposito del sistema di scambio di emissioni. Nessuno mette in discussione le buone notizie che abbiamo sentito recentemente. Però i cittadini europei chiedono qual è il vero incentivo che permette di far funzionare il sistema. Si tratta di un progetto enorme e durante la Presidenza tedesca ci sarà spazio per ulteriori incentivi che incoraggino gli Stati membri a realizzare gli obiettivi e per obbligarli in tal seno, ora che i cittadini europei credono veramente che qualcosa si sta muovendo e ci sono elementi molto positivi?</p>
    </intervention>
    <intervention id="3-354" speaker_id="photo_generic" name="Günter Gloser" is_mep="True" mode="spoken">
      <p sl="de">Presidente in carica del Consiglio . Onorevole collega, il sistema è in pieno funzionamento, più o meno, e lei ha ragione quando afferma che il sistema è ancora perfettibile, magari ricorrendo anche agli incentivi. La Presidenza si occuperà anche di questo, ma lei sa benissimo che si tratta di un processo di lunga durata e la soluzione non la si trova semplicemente premendo un interruttore. In ogni caso, la Presidenza si occuperà della questione.</p>
    </intervention>
    <intervention id="3-355" speaker_id="28261" name="Alexander Stubb" is_mep="True" mode="spoken">
      <p sl="en">Ho una domanda rapida. Qualche settimana fa la Commissione ha presentato una proposta sull’energia e il cambiamento climatico. Nella proposta il livello di emissioni di carbonio per le automobili è stato aumentato da 120 g/km a 130 g/km. Secondo la Presidenza, in questo modo si aiuta o si ostacola la questione delle emissioni?</p>
    </intervention>
    <intervention id="3-356" speaker_id="photo_generic" name="Günter Gloser" is_mep="True" mode="spoken">
      <p sl="de">Presidente in carica del Consiglio . – Come lei ben sa, la Commissione ha avanzato la sua proposta. Ora gli Stati membri la stanno analizzando e ne stanno discutendo, e poi saranno comunicate le risposte. Sono sicuro che, quando in primavera si discuterà del piano d’azione per l’energia, si troverà una soluzione che riguarderà tutte le modalità di trasporto e tutte le fonti di emissioni.</p>
    </intervention>
    <intervention id="3-357" speaker_id="1403" name="David Martin" is_mep="True" mode="spoken">
      <p sl="en">Il sistema di scambio di emissioni è chiaramente buono nel suo funzionamento e mi ha fatto piacere sentire l’impegno del Presidente in carica per cercare di estenderlo all’aviazione. Ciononostante, non pensa che ci sia il giusto clima – e non è un gioco di parole – per negoziare al di fuori dell’Unione europea con paesi come gli Stati Uniti per renderlo un sistema realmente globale che abbia così un impatto molto più forte sull’ambiente?</p>
    </intervention>
    <intervention id="3-358" speaker_id="photo_generic" name="Günter Gloser" is_mep="True" mode="spoken">
      <p sl="de">Presidente in carica del Consiglio . – Onorevole deputato, effettivamente non basterebbe limitarci alla sola Unione europea. La Germania detiene anche la Presidenza del G8 ed è chiaro che l’energia e la tutela del clima e dell’ambiente sono importanti argomenti di discussione, ad esempio con i grandi paesi consumatori quali la Cina e gli Stati Uniti.</p>
      <p sl="de">Ciò, però, non significa che noi aspetteremo fino a quando, forse, si troverà un accordo in seno a quella istanza. Dobbiamo dare il buon esempio ai paesi soglia e, parallelamente, dobbiamo negoziare con i paesi consumatori.</p>
    </intervention>
    <intervention id="3-359" speaker_id="4544" is_mep="True" mode="spoken" role="Presidente">
      <p sl="unknown">Annuncio l’</p>
      <p sl="unknown">interrogazione n. 6 dell’onorevole Chris Davies (H-1063/06):</p>
      <p sl="unknown">Oggetto: Trasmissione su Internet delle deliberazioni del Consiglio</p>
      <p sl="unknown">Qual è la valutazione degli effetti della trasmissione su Internet delle discussioni legislative del Consiglio nell’intento di rendere le procedure UE più aperte e trasparenti?</p>
    </intervention>
    <intervention id="3-360" speaker_id="photo_generic" name="Günter Gloser" is_mep="True" mode="spoken">
      <p sl="de">Presidente in carica del Consiglio . – Per rispondere all’interrogazione dell’onorevole Davies, la Presidenza desidera rimandare alla sua relazione sull’attuazione della politica globale sulla trasparenza e alla valutazione dei suoi effetti sull’efficacia dei lavori del Consiglio – un titolo davvero lungo – che è stata presentata al Consiglio l’11 dicembre 2006. Oltre a una valutazione provvisoria dell’effetto del numero crescente di dibattiti e consultazioni pubbliche sull’efficienza dei lavori del Consiglio, la relazione comprende anche dati sulla frequenza con cui vengono visitati il nuovo sito web in video streaming del Consiglio e il sito Internet , dai quali è possibile accedere ai documenti del Consiglio concernenti le deliberazioni e i dibattiti pubblici. Già nei quattro mesi e mezzo successivi all’introduzione delle nuove misure a favore della trasparenza sono state 28 000 le visite di queste nuove opportunità presenti sul sito del Consiglio. Queste cifre sono una testimonianza della reazione positiva dell’opinione pubblica e dei mezzi di comunicazione alle nuove misure a favore della trasparenza. Il webcast , così come la pubblicazione on line dei documenti relativi alle sedute pubbliche, hanno aumentato notevolmente la possibilità di seguire i dibattiti e i processi decisionali in seno al Consiglio. Il Consiglio si impegna costantemente per migliorare l’offerta. Per quanto riguarda l’effetto delle nuove misure per la trasparenza sull’efficienza dei lavori del Consiglio, vorrei ricordare che al momento della prima valutazione richiesta dal Consiglio europeo nel giugno 2006 le nuove regole erano in vigore da meno di sei mesi, incluso agosto. Era ed è, pertanto, prematuro esprimere un giudizio definitivo.</p>
    </intervention>
    <intervention id="3-361" speaker_id="28116" name="Marian Harkin" is_mep="True" mode="spoken">
      <p sl="en">in sostituzione dell’autore . – Signora Presidente, è un vero piacere potermi rivolgermi a lei in questa veste.</p>
      <p sl="en">Apprendo con grande piacere che ci sono state 28 000 visite e che i cittadini possono seguire i dibattiti in rete. Parliamo molto di democrazia e del piano D per il dialogo, e questa è un’opportunità per i cittadini di vedere tali idee in azione. Questo costituisce, secondo me, un passo reale verso una maggiore trasparenza. Lei, però, ha affermato che il Consiglio si sta impegnando molto per migliorare la situazione, e io vorrei sapere se siete soddisfatti di come queste iniziative hanno funzionato finora. Avete progetti per promuovere o pubblicizzare le nuove iniziative presso un pubblico più ampio? Avete idee precise su eventuali miglioramenti, anche se l’azione è stata lanciata solo da poco tempo?</p>
    </intervention>
    <intervention id="3-362" speaker_id="photo_generic" name="Günter Gloser" is_mep="True" mode="spoken">
      <p sl="de">Presidente in carica del Consiglio . – Ho già detto che è in vigore solo da pochi mesi, quindi è troppo presto per trarre un bilancio definitivo. Credo, però, che le cifre diano prova di un certo interessamento. Oggi abbiamo parlato molto della trasparenza e di come comunicare la politica europea, e anche di decisioni vicine ai cittadini. Compito costante di molti soggetti operanti nell’Unione europea è quello di trovare i modi per rendere più trasparente questa politica. Tra qualche tempo, quando avremo a disposizione dati affidabili, rifletteremo su cosa deve essere ancora migliorato e su come si possa ampliare ulteriormente il bacino degli utenti. Vi chiedo un po’ di pazienza, finché non disporremo di informazioni più affidabili.</p>
    </intervention>
    <intervention id="3-363" speaker_id="28261" name="Alexander Stubb" is_mep="True" mode="spoken">
      <p sl="en">Signor Presidente in carica, in passato ho lavorato nella pubblica amministrazione e mi è capitato più volte di prendere appunti durante le riunioni del Consiglio, per cui so che queste riunioni non sono necessariamente gli eventi più entusiasmanti del mondo e, quindi, 28 000 spettatori – hmmm, insomma, capisco!</p>
      <p sl="en">Mi piacerebbe presentarle una proposta concreta e un testo. Invece di stare seduti intorno al tavolo del Consiglio con accanto il rappresentante permanente, perché non ci sediamo nell’emiciclo senza assistenti di alcun tipo? Forse questo renderebbe il dibattito più interessante e le visite al sito aumenterebbero. Cosa ne pensa?</p>
    </intervention>
    <intervention id="3-364" speaker_id="photo_generic" name="Günter Gloser" is_mep="True" mode="spoken">
      <p sl="de">Presidente in carica del Consiglio . – Non so che impressione si sia fatto in generale quando era funzionario dell’Unione europea, ma vorrei dire che si è tentato di creare più trasparenza. Spesso dipende anche dagli argomenti da trattare, che a un osservatore esterno possono sembrare molto tecnocratici. Ripeto: si tratta di migliorare la trasparenza. E’ già stato fatto un passo avanti, che però non basta – me ne rendo perfettamente conto. Esistono certamente altre possibilità, ma, per quanto riguarda gli assistenti cui lei si riferiva, non sono poi così tanti.</p>
    </intervention>
    <intervention id="3-365" speaker_id="4544" is_mep="True" mode="spoken" role="Presidente">
      <p sl="unknown">Annuncio l’</p>
      <p sl="unknown">interrogazione n. 7 dell’onorevole Bernd Posselt (H-1066/06):</p>
      <p sl="unknown">Oggetto: Status del Kosovo</p>
      <p sl="unknown">Come valuta la presidenza tedesca del Consiglio le possibilità nell’imminenza delle decisioni sullo status del Kosovo? Intende essa preparare l’UE a dar prova di maggiore impegno in sede di amministrazione e consolidamento di tale paese?</p>
    </intervention>
    <intervention id="3-366" speaker_id="photo_generic" name="Günter Gloser" is_mep="True" mode="spoken">
      <p sl="de">Presidente in carica del Consiglio . – Onorevole Posselt, risponderò così alla sua domanda: l’Unione europea appoggia senza riserve gli sforzi di Martti Ahtisaari. L’obiettivo strategico è e resta quello di trovare rapidamente una soluzione duratura in Kosovo senza mettere in pericolo la democrazia in Serbia e la stabilità nell’intera regione. Al momento l’Unione europea si sta occupando della pianificazione di tre progetti. Si tratta della missione civile internazionale (ICM), della missione per lo Stato di diritto e di programmi per continuare a favorire lo sviluppo economico e la prospettiva europea del Kosovo. In tutti questi tre casi la pianificazione procede in stretta collaborazione con le autorità locali e gli altri attori internazionali, soprattutto con gli Stati Uniti e la NATO.</p>
      <p sl="de">Il 9 ottobre 2006 la squadra che sta preparando la missione civile internazionale ha iniziato i lavori a Pristina. Essa ha il duplice compito di pianificare l’organizzazione e le risorse umane della missione, individuandone le esigenze in termini di infrastrutture, e preparando al contempo un eventuale passaggio di consegne dall’UNMIK e dalle autorità competenti del Kosovo alle autorità locali e all’ICM.</p>
      <p sl="de">Dal maggio 2006 si trova in Kosovo una squadra di pianificazione con il compito di preparare un’eventuale missione per lo Stato di diritto nel quadro della politica europea di sicurezza e di difesa. La missione prevista dovrà assistere, osservare e fornire consulenza a proposito di questioni concernenti lo Stato di diritto. In settori quali le forze di polizia, la giustizia, le questioni doganali, avrebbe anche poteri esecutivi. La portata esatta del mandato verrà determinata dopo che sarà stata risolta la questione dello status . La missione, che dovrebbe iniziare a conclusione del processo dello status e dopo una fase transitoria con l’UNMIK, sarebbe la più grande missione di PESD mai organizzata finora.</p>
      <p sl="de">Una conclusione positiva del processo dello status , guidato dal Presidente Martti Ahtisaari, è un presupposto decisivo per potere offrire una chiara prospettiva agli abitanti del Kosovo, ma anche per la stabilità nell’intera regione. E’ l’ultima tappa nel processo di scioglimento della ex Jugoslavia.</p>
    </intervention>
    <intervention id="3-367" speaker_id="2229" name="Bernd Posselt" is_mep="True" mode="spoken">
      <p sl="de">Signor Ministro, la ringrazio per la risposta molto valida e precisa. Quanto più si ritarda la soluzione dello status , tanto più grande è il pericolo di instabilità in Kosovo, e questo a sua volta potrebbe essere utilizzato per dividere il Kosovo, anche se passando dalla porta di servizio. La mia domanda è concreta: per potenziali regioni di crisi come Mitrovica, non si potrebbe prevedere una maggiore presenza internazionale e dell’UE – in termini di forze civili e militari – che andrebbe ben al di là delle attuali dimensioni e che sarebbe simile a quella di Vukovar tempo fa?</p>
    </intervention>
    <intervention id="3-368" speaker_id="photo_generic" name="Günter Gloser" is_mep="True" mode="spoken">
      <p sl="de">Presidente in carica del Consiglio . – Onorevole Posselt, lei ha parlato di ritardi e degli eventuali pericoli che potrebbero derivarne. E’ molto importante che si sia detto – il Consiglio “Affari generali e relazioni esterne” se ne è occupato in modo molto intenso lunedì – che dobbiamo trovare una soluzione.</p>
      <p sl="de">Nelle conclusioni del Consiglio non c’è nulla che indichi che si voglia rinviare tutto alle calende greche. Al contrario, abbiamo utilizzato le opinioni espresse – anche alla riunione della troika dell’UE a Belgrado – come un’occasione per dire che dalle forze democratiche sta emergendo un nuovo parlamento e si sta anche formando un nuovo governo. Dobbiamo dare loro un po’ più di tempo per nominare la nuova squadra negoziale che parteciperà alle trattative. Il Consiglio si rende conto che, in ogni caso, non possiamo far ripartire l’intero processo da zero perché la tempistica è molto importante se vogliamo evitare l’instabilità di cui lei parlava. Per questo motivo, non voglio speculare in questo momento su altre cose che potrebbero succedere o meno.</p>
    </intervention>
    <intervention id="3-369" speaker_id="4529" name="Sarah Ludford" is_mep="True" mode="spoken">
      <p sl="en">Ministro, lei dice che i ministri degli Esteri dell’UE vogliono evitare un rinvio indefinito, ma si teme che la missione di Ahtisaari sullo status rischi di essere prolungata. Le morti deplorevoli di sabato scorso durante una dimostrazione cui hanno partecipato, secondo quanto riferito, 3 000 persone – e io direi “solo” 3 000 – non mettono forse in discussione le capacità e la competenza delle attività di presidio delle dimostrazioni e non segnalano l’urgenza di una migliore gestione affinché la situazione non sfugga di mano?</p>
    </intervention>
    <intervention id="3-370" speaker_id="photo_generic" name="Günter Gloser" is_mep="True" mode="spoken">
      <p sl="de">Presidente in carica del Consiglio . – Ripeterò ancora una volta che ci troviamo in una fase importantissima del processo riguardante lo status . Tuttavia, dobbiamo sempre avere presenti anche gli sviluppi in Serbia. La scadenza ravvicinata che è stata fissata è importante per portare avanti il processo. Sappiamo che non è la sola Unione europea a decidere, bensì anche l’inviato speciale del Segretario generale delle Nazioni Unite deve avanzare proposte per poter compiere i passi necessari.</p>
    </intervention>
    <intervention id="3-371" speaker_id="4751" name="Bart Staes" is_mep="True" mode="spoken">
      <p sl="nl">Signora Presidente, Ministro Gloser, penso che dare al Kosovo l’indipendenza de facto costituirà una delle sfide più grandi per la comunità internazionale nei prossimi mesi, una sfida riguardo alla quale l’Unione europea dovrà svolgere un ruolo importante. Lei stesso ha parlato della missione civile internazionale, ovvero la parte civile della politica europea di sicurezza e difesa. Secondo le cifre che circolano, alla missione civile internazionale saranno assegnati 71 funzionari, mentre un altro migliaio si occuperà delle attività dell’Unione europea concernenti la politica di sicurezza e difesa. Ha già un’idea di cosa questo implichi in termini di bilancio? Il Consiglio si è già attivato per predisporre un’eventuale modifica al bilancio?</p>
    </intervention>
    <intervention id="3-372" speaker_id="photo_generic" name="Günter Gloser" is_mep="True" mode="spoken">
      <p sl="de">Presidente in carica del Consiglio . – In nessun caso la dimensione delle forze che verranno dispiegate sarà al livello da lei citato; si tratterà invece della più grande missione civile nel settore della giustizia e delle forze di polizia. Sono, comunque, disposto a comunicare le cifre concrete concernenti la missione e a spiegare cosa esse significhino esattamente. I mezzi necessari per questa missione sono notevoli e costituiscono una parte consistente del nostro bilancio.</p>
    </intervention>
    <intervention id="3-373" speaker_id="4544" is_mep="True" mode="spoken" role="Presidente">
      <p sl="unknown">Annuncio l’</p>
      <p sl="unknown">interrogazione n. 8 dell’onorevole Ingeborg Gräßle (H-1068/06):</p>
      <p sl="unknown">Oggetto: 50a relazione della Camera dei Lord su “Gestione finanziaria e frode nell’Unione europea: concetti, fatti e proposte” (pubblicata il 13 novembre 2006)</p>
      <p sl="unknown">La Camera dei Lord constata quanto segue a pag. 47 (paragrafo 172) della relazione summenzionata: “Riteniamo che il Consiglio “Bilanci” dovrebbe essere preoccupato dei conti dell’Unione almeno quanto lo è della redazione del bilancio. Riteniamo pertanto che il Consiglio “Bilanci” dovrebbe elaborare una relazione sull’audit e la dichiarazione di affidabilità annuali della Corte dei conti che il Parlamento europeo potrebbe discutere contemporaneamente alla relazione della Corte dei conti.”</p>
      <p sl="unknown">Può il Consiglio far sapere qual è la sua posizione in merito alla proposta della Camera dei Lord?</p>
    </intervention>
    <intervention id="3-374" speaker_id="photo_generic" name="Günter Gloser" is_mep="True" mode="spoken">
      <p sl="de">Presidente in carica del Consiglio . – Il Consiglio attribuisce enorme importanza all’audit annuale e alla dichiarazione di affidabilità della Corte dei conti e ha ripetutamente affermato il suo sostegno incondizionato per una sana gestione finanziaria dell’UE.</p>
      <p sl="de">Per ogni esercizio finanziario, dopo un’analisi approfondita della relazione annuale della Corte dei conti da parte delle competenti istanze del Consiglio, quest’ultimo invia al Parlamento una raccomandazione di discarico ai sensi dell’articolo 276, paragrafo 1, del Trattato CE. Parte integrante della raccomandazione di discarico sono le dettagliate conclusioni del Consiglio a proposito della relazione annuale della Corte dei conti europea, dove il Consiglio affronta in modo esaustivo i rilievi della Corte dei conti e le posizioni assunte al riguardo dalla Commissione.</p>
      <p sl="de">Le conclusioni comprendono anche raccomandazioni per la Commissione e gli Stati membri su come colmare ed eliminare le lacune e i punti deboli individuati. Le conclusioni del Consiglio vengono discusse dal Parlamento congiuntamente alla relazione annuale della Corte dei conti europea nel quadro della procedura di discarico. Un’ulteriore relazione del Consiglio, il cui contenuto, inevitabilmente, sarebbe pressoché identico, appare superflua, considerato il carattere esaustivo delle conclusioni del Consiglio.</p>
    </intervention>
    <intervention id="3-375" speaker_id="28220" name="Ingeborg Gräßle" is_mep="True" mode="spoken">
      <p sl="de">Mi permetta una domanda, per favore. Il problema concernente la dichiarazione di affidabilità consiste nella gestione condivisa. Una relazione di questo tipo potrebbe essere una soluzione per ottenere una dichiarazione di affidabilità positiva proprio per la gestione condivisa. Perché il Consiglio non è disposto ad agire in questo senso?</p>
    </intervention>
    <intervention id="3-376" speaker_id="photo_generic" name="Günter Gloser" is_mep="True" mode="spoken">
      <p sl="de">Presidente in carica del Consiglio . – Posso darle una risposta molto sintetica: tra gli Stati membri non c’è la maggioranza necessaria per apportare una modifica.</p>
    </intervention>
    <intervention id="3-377" speaker_id="2309" name="Richard Corbett" is_mep="True" mode="spoken">
      <p sl="en">Signor Presidente in carica del Consiglio, è d’accordo sul fatto che gli Stati membri devono assumersi le loro responsabilità? L’80 per cento delle spese dell’Unione europea è realizzato, per conto dell’Unione, dai governi nazionali, ed è proprio a quel livello che si verificano gli errori – fortunatamente non si tratta né di frode né di cattiva amministrazione – che ogni anno sono individuati dalla Corte dei conti. Gli errori si verificano a quel livello e, finché gli Stati membri non si assumeranno le loro responsabilità, dovremo affrontare lo stesso problema anno dopo anno, arrecando un danno enorme all’immagine dell’Unione europea.</p>
    </intervention>
    <intervention id="3-378" speaker_id="photo_generic" name="Günter Gloser" is_mep="True" mode="spoken">
      <p sl="de">Presidente in carica del Consiglio . – La questione non è nuova e tiene occupati molti esperti. Ancora una volta dico chiaramente che, quando si effettua il controllo di bilancio, non si tratta necessariamente di una richiesta della Corte dei conti, ma piuttosto si tratta di capire come organizzare in modo più efficace, trasparente e omogeneo le disposizioni, anche quelle di bilancio, affinché si possa realizzare il controllo necessario. Per introdurre un cambiamento manca la maggioranza necessaria tra gli Stati membri.</p>
    </intervention>
    <intervention id="3-379" speaker_id="4751" name="Bart Staes" is_mep="True" mode="spoken">
      <p sl="nl">Signora Presidente, Ministro Gloser, in due occasioni lei ha affermato che questo regolamento non ha avuto il sostegno della maggioranza in seno al Consiglio. Potrebbe essere così schietto da dire quali Stati membri sono disposti ad approvare un regolamento di questo tipo e quali no? Penso che così si eserciterebbe una forte pressione democratica su quegli Stati membri che non vogliono il regolamento e non vogliono avere l’obbligo di rendere conto dei fondi da loro spesi.</p>
    </intervention>
    <intervention id="3-380" speaker_id="photo_generic" name="Günter Gloser" is_mep="True" mode="spoken">
      <p sl="de">Presidente in carica del Consiglio . – A dire il vero, al momento non so di quali Stati membri si tratti. Posso, però, garantirle che si tratta della maggioranza preponderante. In questo momento non ha senso dividere i buoni dai cattivi. Ci sono però altre proposte, anche della Commissione, per creare un quadro di controllo integrato. Anche in questo caso, tuttavia, è esclusa la dichiarazione di affidabilità nazionale. Ci sono molti altri aspetti che possono contribuire a effettuare un giusto controllo di bilancio, anche nell’ambito della responsabilità personale. Inoltre, il settore cui lei si riferiva non è previsto dal Trattato CE, indipendentemente dalla presenza o meno della volontà politica. Ad ogni modo, ritengo che le altre possibilità che ho citato prima per semplificare le procedure siano fattori decisivi.</p>
    </intervention>
    <intervention id="3-381" speaker_id="4544" is_mep="True" mode="spoken" role="Presidente">
      <p sl="unknown">Grazie, signor Presidente in carica.</p>
      <p sl="unknown">Le interrogazioni che, per mancanza di tempo, non hanno ricevuto risposta, la riceveranno per iscritto (vedasi allegato).</p>
      <p sl="unknown">Con questo si conclude il Tempo delle interrogazioni.</p>
      <a text="(La seduta, sospesa alle 19.00, riprende alle 21.00)"/>
    </intervention>
  </section>
  <section id="creitem24" title="13. Situazione nel Darfur (discussione)">
    <intervention id="3-384" speaker_id="21918" is_mep="True" mode="spoken" role="Presidente">
      <p sl="unknown">L’ordine del giorno reca la dichiarazione della Commissione sulla situazione nel Darfur.</p>
    </intervention>
    <intervention id="3-385" speaker_id="photo_generic" name="Joaquín Almunia" is_mep="True" mode="spoken">
      <p sl="en">Membro della Commissione. – Signor Presidente, oggi ci troviamo dinanzi alla grave crisi umanitaria, politica e di sicurezza del Darfur.</p>
      <p sl="en">La situazione locale peggiora di giorno in giorno. Dal 2003 il numero di civili colpiti dal conflitto è salito a circa quattro milioni. Per tutto il 2006 abbiamo visto un aumento del numero di morti violente nel Darfur. Anche gli attacchi alle agenzie di assistenza umanitaria sono aumentati in modo significativo, il che ha spinto alcune organizzazioni a ritirarsi.</p>
      <p sl="en">Le continue violazioni della tregua da parte sia del governo sudanese che dei gruppi ribelli acuiscono l’insicurezza e l’instabilità. Negli ultimi giorni, lunedì scorso, le forze militari sudanesi hanno bombardato Cariari e Bahai, due villaggi del Darfur settentrionale nei pressi della frontiera Ciad-Sudan.</p>
      <p sl="en">La missione dell’Unione africana in Sudan istituita nel 2004 per contribuire alla prevenzione di ulteriori conflitti – continua a patire la penuria di risorse. Nonostante gli ingenti sforzi, ha incontrato alcune difficoltà nel fornire protezione effettiva ai civili e a svolgere compiti supplementari associati all’attuazione dell’accordo di pace del Darfur. Dal punto di vista politico, la situazione è complicata dalle divisioni e dalle riaggregazioni dei movimenti ribelli che non hanno sottoscritto il patto, nonché dal rifiuto del governo di considerare l’ipotesi di riaprire l’accordo di pace, giunto a un punto morto.</p>
      <p sl="en">Il Darfur non è una questione semplice. L’impegno dell’Unione europea per mitigare una situazione tanto drammatica è stato ribadito in diverse occasioni, da ultimo in seno al Consiglio europeo dello scorso dicembre, al Consiglio del 22 gennaio e, solo due giorni fa, attraverso le conclusioni del Consiglio “Affari generali” sul Sudan del 12 febbraio. Dobbiamo lavorare per garantire la protezione dei non combattenti e degli operatori umanitari. Dobbiamo mirare alla piena attuazione del piano a tre fasi dell’ONU e dell’Unione africana per il Darfur, essendo questo il mezzo più efficace a nostra disposizione per sostenere la missione dell’Unione africana in Sudan e per proteggere i civili.</p>
      <p sl="en">L’obiettivo principale nel Darfur, tuttavia, dev’essere il raggiungimento di una pace duratura mediante un accordo politico condiviso volontariamente da tutte le parti che poi venga attuato. La strategia di Khartoum di negoziare singolarmente con ciascun capo ribelle al fine di comprarne il sostegno non porterà a una pace condivisa e durevole.</p>
      <p sl="en">Nelle sue ultime conclusioni sul Sudan, il Consiglio dell’Unione europea ha posto l’accento sulla necessità di un ampio processo politico e confermato il proprio sostegno all’iniziativa comune degli inviati speciali dell’Unione africana e dell’ONU, che mira ad avviare i negoziati tra le parti prima possibile. In numerose occasioni e in seno a diversi forum , la Commissione ha posto l’accento sulla necessità, nel Darfur, di una soluzione politica fondata sull’accordo di pace esistente e ha insistito affinché non vi sia una soluzione militare della crisi. In questo contesto, la Commissione europea ha sostenuto con forza l’Unione africana nella ricerca di una soluzione politica nel Darfur.</p>
      <p sl="en">La Commissione fornisce sostegno continuo all’Unione africana sul piano politico e finanziario. Con il cofinanziamento del Belgio, la Commissione partecipa a tutti gli sforzi volti a ripristinare l’accordo di pace. La Commissione europea ha stanziato 1,5 miliardi di euro specificamente per la crisi nel Darfur, destinati alla sicurezza, ai bisogni umanitari e agli sforzi per la pace nella regione. Lo scopo è creare le condizioni per riportare al tavolo negoziale le parti non firmatarie dell’accordo di pace per il Darfur e avviare l’effettiva attuazione di tale accordo.</p>
      <p sl="en">In mancanza di una soluzione duratura, la Commissione è inoltre attiva nella manovra politica che mira a ottenere il consenso del governo di Khartoum a una forza congiunta UA-ONU in grado di assicurare l’effettiva protezione dei civili. A latere del Vertice dell’Unione africana del 28 gennaio, il Commissario Michel ha incontrato il Presidente sudanese Al-Bashir e il Segretario generale dell’ONU Ban Ki-Moon. Il Commissario Michel è stato inoltre in Etiopia e in Eritrea, dov’è stata sollevata la questione del Darfur. Proprio ieri se ne è discusso a Washington nel corso di un incontro tra il Commissario Michel e il Segretario di Stato americano Condoleezza Rice.</p>
      <p sl="en">A ragione quest’Assemblea discute dell’accordo di pace per il Darfur e della critica situazione in quella regione. Non dobbiamo tuttavia dare per scontato l’accordo di pace globale. I capi comunitari della missione a Khartoum riferiscono che l’accordo, stipulato con il sud nel 2005, è in difficoltà. Dopo vent’anni di guerra civile l’accordo di pace globale potrebbe essere l’ultima occasione del regime di Khartoum per dimostrare che la forma di governo che prevede la condivisione federale dei poteri può funzionare per questo vasto paese. Se non può funzionare l’accordo di pace globale, nemmeno l’accordo di pace per il Darfur può farlo. A mio avviso è importante che la critica situazione nel Darfur non svii la nostra attenzione né quella del governo sudanese dalla vera minaccia concreta che si pone all’intera sottoregione se non si perseguono con maggior vigore sia l’accordo di pace globale che l’accordo di pace per il Darfur. Si tratta di un messaggio che la Commissione si sforzerà di trasmettere nelle prossime settimane.</p>
    </intervention>
    <intervention id="3-386" speaker_id="28118" name="Simon Coveney" is_mep="True" mode="spoken">
      <p sl="en">a nome del gruppo PPE-DE. – Signor Presidente, il Consiglio ha pubblicato le proprie conclusioni sul Sudan lunedì scorso, ed è pertanto opportuno che anche il Parlamento questa settimana si esprima con forza, ponendo ulteriormente l’accento sulla crisi umanitaria e sullo scandalo internazionale del Darfur. Stiamo tentando di surriscaldare l’atmosfera politica al fine di esercitare maggiori pressioni su coloro che, se c’è la volontà politica, possono agire nella pratica per proteggere le persone.</p>
      <p sl="en">Tutti conosciamo i numeri e la portata delle conseguenze umanitarie di un’azione insufficiente da parte della comunità internazionale. Si stima che, a causa del conflitto, negli ultimi tre anni siano state uccise fino a 400 000 persone e che i profughi e i senzatetto siano più di 2,5 milioni. Attualmente le ONG offrono aiuti umanitari a 4 milioni di persone, il che equivale a metà della popolazione complessiva del Darfur. Negli ultimi mesi si sono verificati ripetuti attacchi ai convogli umanitari e negli ultimi sei mesi 12 operatori umanitari sono stati uccisi nel Darfur.</p>
      <p sl="en">Perciò le ONG stanno richiamando i propri membri dal Darfur, mentre proseguono gli attacchi indiscriminati ai civili. Che cosa possiamo fare, dunque? Il significato di fondo di questa risoluzione è appellarsi alle Nazioni Unite affinché fissino una data precisa per il dispiego in programma di una forza di pace o di una forza ibrida con il sostegno dell’ONU nel Darfur, anche in assenza di accordi con il governo sudanese, al fine di assicurare corridoi di aiuti umanitari alla popolazione sempre più isolata della regione.</p>
      <p sl="en">Invochiamo questo intervento, che rientra nella responsabilità dell’ONU di proteggere, dato che il governo sudanese non ha protetto la popolazione dai crimini di guerra e contro l’umanità, e che non è stata prestata assistenza sanitaria alla popolazione. Il Presidente Al-Bashir continua a opporsi alla fase 3 del presente piano dell’ONU, in base alla quale la missione dell’Unione africana può essere sostenuta da forze di pace dell’ONU composte da più di 20 000 unità.</p>
      <p sl="en">La questione è che la diplomazia sta fallendo. Le vittime sono numerosissime e a un certo punto la comunità internazionale è obbligata ad agire in modo più deciso. Per questo motivo fissare una data precisa per il dispiego delle truppe attirerà l’attenzione su un programma serrato per la ricerca di una soluzione diplomatica che porti davvero i pacificatori nel Darfur.</p>
    </intervention>
    <intervention id="3-387" speaker_id="4480" name="Margrietus van den Berg" is_mep="True" mode="spoken">
      <p sl="nl">a nome del gruppo PSE. – Signor Presidente, il Darfur subisce il giogo di un regime del terrore ormai da quattro anni. Centinaia di migliaia di persone vi hanno perso la vita, due milioni hanno perso la casa, e stupri, assassini e saccheggi sono all’ordine del giorno nella regione. E’ pressoché impossibile cogliere davvero l’entità di tale sofferenza. Nel contempo, nonostante tutti i pregevoli accordi, le violazioni dei diritti umani sfuggono sempre più di mano. Negli ultimi mesi la situazione ha toccato il fondo sia per la popolazione che per gli operatori umanitari. Nonostante l’accordo di pace concluso ai primi di gennaio, vaste zone del Darfur settentrionale di recente sono state deliberatamente bombardate dall’aviazione sudanese. A questo punto, nemmeno gli operatori umanitari sono al sicuro dalla violenza, e le organizzazioni lo avvertono sempre di più. Il mese scorso 15 organizzazioni appartenenti all’ONU, tra cui l’UNICEF, hanno detto di non essere più in grado di continuare a prestare aiuto adeguato alla popolazione del Darfur. Due settimane fa l’organizzazione umanitaria Médicins du Monde è stata la prima a ritirarsi, e Oxfam e CARE International rischiano di dover fare altrettanto, benché 3,5 milioni di abitanti del Darfur contino sugli aiuti umanitari.</p>
      <p sl="nl">Oggi il Consiglio non è presente. Per quanto ancora intendiamo perpetuare questa situazione insostenibile? L’ONU può anche usare un tono fermo e deciso nella sua risoluzione, ma sul piano dell’azione non ha fatto molto. Le forze di pace promesse due mesi fa ad Addis Abeba hanno prodotto circa 100 soldati e ben poco altro. Il Consiglio di sicurezza delle Nazioni Unite ha autorizzato sanzioni contro i quattro maggiori responsabili di atrocità, ma non è accaduto nulla. E’ inaccettabile che gli Stati membri dell’Unione possano imporre sanzioni contro i criminali di guerra in paesi quali Bielorussia, Congo, Costa d’Avorio, Corea del Nord, Birmania e Zimbabwe e manchino di farlo nel Darfur, dove il Consiglio trascura i propri doveri umanitari.</p>
      <p sl="nl">La comunità internazionale non deve più stare a guardare mentre milioni di persone innocenti vengono costrette ad abbandonare la propria casa, uccise e stuprate. L’Europa deve assumere un ruolo di guida e intervenire con urgenza per porre immediatamente fine alla crisi umanitaria nel Darfur. Il governo sudanese sarà disposto a concludere veri accordi di pace e a rispettarli solo se saranno colpiti i suoi interessi, perché l’unico linguaggio che capisce è il proprio, quello della forza. Nel Sudan meridionale, il boicottaggio del petrolio si è dimostrato efficace, e vorrei invitare i deputati appartenenti agli altri partiti politici ad adottare la medesima tattica, se necessario.</p>
      <p sl="nl">Chiedo al Consiglio se è disposto a comminare senza indugio sanzioni contro chi violi la tregua o attacchi i civili, le forze di pace o gli operatori umanitari. Sarebbe pronto a fare tutto il necessario per porre fine all’impunità e mettere in pratica e attuare una volta per tutte le sanzioni concordate in seno al Consiglio di sicurezza? E’ disposto ad assicurare la presenza della forza di pace ibrida di soldati dell’Unione africana e di caschi blu?</p>
      <p sl="nl">In conclusione, sarebbe disposto ad adottare sanzioni economiche, tra cui un embargo sul petrolio? Non siamo intervenuti ai tempi del genocidio in Ruanda e siamo stati a guardare mentre gli uomini di Srebrenica andavano incontro al loro destino, sebbene l’ONU sia stata istituita nel 1945 per ribadire la promessa “mai più la guerra”. Non dobbiamo abbandonare gli inermi al loro destino. Mi auguro che l’Europa voglia fare la differenza. Mi rivolgo soprattutto al Consiglio, che è assente, e al Commissario Almunia, che inviterei ad agire.</p>
    </intervention>
    <intervention id="3-388" speaker_id="4338" name="Thierry Cornillet" is_mep="True" mode="spoken">
      <p sl="fr">a nome del gruppo ALDE. – Signor Presidente, parlo a nome del mio collega onorevole Morillon.</p>
      <p sl="fr">Innanzi tutto devo sottolineare il carattere del tutto surreale del nostro incontro di stasera. Sono presenti circa dieci deputati. Commissario Almunia, grazie della sua presenza. Conosco le ragioni dell’assenza del Commissario Michel, che lei rappresenta. L’assente più notevole, tuttavia, è il Consiglio, e nel frattempo, mi duole dirlo, nel Darfur si continua a morire. Vorrei ricordarle, Commissario Almunia, in quanto uomo di numeri, che ogni ora nel Darfur muoiono 14 o 15 persone.</p>
      <p sl="fr">Era dunque tempo che ci preoccupassimo di una situazione che nessuno reputa semplice. Dobbiamo però continuare a prenderci gioco di noi stessi? Questa risoluzione sarà la quinta da noi adottata in molti mesi di lavoro sul Darfur: vediamo in che misura le risoluzioni spaventano i responsabili, soprattutto quelli sudanesi ricevuti questa sera a Parigi.</p>
      <p sl="fr">Credo che potremmo infine assumerci davvero le nostre responsabilità. Devo metterla in guardia, signor Commissario, sui paragrafi 2 e 3 della risoluzione. Come ha affermato l’onorevole Coveney, il paragrafo 2 sottolinea l’esigenza che l’ONU fissi una data precisa. Tuttavia, signor Commissario, il paragrafo 3 è un appello rivolto all’Unione europea allo scopo di farle assumere le sue responsabilità, il che avrà senza dubbio un significato in futuro. In caso contrario, ci si potrebbe chiedere quale sia lo scopo dell’Unione europea e dei valori che tentiamo di promuovere, di fronte a ciò che è essenzialmente una situazione di emergenza umanitaria continua, cosa che nessuno nega.</p>
      <p sl="fr">I miei colleghi mi hanno nominato relatore permanente per l’azione umanitaria. Ma che cosa dovrei riferire? Del ritiro sistematico di tutte le ONG, che non possono più lavorare, delle 14 persone uccise e delle morti, ogni giorno, di persone abbandonate che, oltre alla propria casa, hanno perso ogni speranza.</p>
      <p sl="fr">Signor Commissario, la prego di interloquire a nostro nome con la Commissione; con il Consiglio parleremo noi, e lo faremo dal punto di vista politico perché, se l’ascoltassimo, dovremmo attendere un mese per discutere della questione. Bisogna trasmettere questo messaggio: un giorno avrà la meglio il diritto, per non dire il dovere, di interferire quando è chiaro che uomini e donne subiscono simili maltrattamenti.</p>
    </intervention>
    <intervention id="3-389" speaker_id="28213" name="Marie-Hélène Aubert" is_mep="True" mode="spoken">
      <p sl="fr">a nome del gruppo Verts/ALE. – Signor Presidente, anch’io vorrei sottolineare il divario tra la gravità della questione in discussione e quest’Aula praticamente deserta, per non parlare dell’assenza del Consiglio; se la Commissione almeno è rappresentata, la nostra azione al riguardo certamente non è, in ogni caso, all’altezza di queste sfide.</p>
      <p sl="fr">Come dicevo, il Consiglio è assente, ma se si leggono le sue conclusioni del 12 febbraio, vale a dire quelle scritte proprio due giorni fa, la sua assenza non cambia poi molto le cose. Leggo e cito quanto scritto in tali conclusioni:</p>
      <p sl="en">“Il Consiglio resta profondamente turbato per le condizioni della sicurezza nel Darfur”– mi sembra il minimo – “e condanna le continue violazioni della tregua commesse da tutte le parti in causa”.</p>
      <p sl="fr">Ecco il genere di frase particolarmente energica che il Consiglio è in grado di produrre dopo mesi e mesi di risoluzioni, decisioni e incontri diplomatici, in un momento in cui la situazione è più disastrosa di quanto non lo sia mai stata. Pertanto è nostra chiara opinione che occorra un cambiamento di livello e, di fatto, che occorra esercitare maggiori pressioni in merito a questa situazione inaccettabile.</p>
      <p sl="fr">Che ne è delle sanzioni decise per i leader sudanesi e per tutti questi criminali di guerra? Che cosa sta facendo l’Unione europea per quanto riguarda tali sanzioni? In ogni caso, mi pare che l’Unione europea abbia numerose opzioni a disposizione per congelare le risorse finanziarie in modo da evitare che queste persone circolino liberamente sul nostro territorio. I modi per fare pressioni esistono.</p>
      <p sl="fr">Che cosa stiamo facendo a proposito della risoluzione 1706 delle Nazioni Unite, che ha il sostegno dell’Unione europea? Quali iniziative hanno preso Commissione e Consiglio per esercitare pressioni su tutti i responsabili della situazione? Quale credibilità abbiamo oggi nel pubblicare una miriade di testi che, almeno da parte del Consiglio, nonché della Commissione, ribadiscono solamente la nostra grave preoccupazione a proposito della situazione?</p>
      <p sl="fr">Pochissimo tempo fa il Presidente cinese Hu Jintao ha visitato numerosi paesi africani e, più specificamente, il Sudan. Qual è la posizione dell’Unione di fronte a tale situazione, visto il nuovo ruolo emergente dei leader cinesi, nonché di fronte all’importanza dell’accesso alle materie prime, in particolare al petrolio?</p>
      <p sl="fr">Vedendo l’inerzia, l’impotenza delle Istituzioni europee al riguardo, quali conclusioni si devono dunque trarre? Significa forse che, se va data la priorità all’accesso alle materie prime o al petrolio, che in realtà diminuisce a poco a poco, e ai grandi mercati rappresentati da paesi quali la Cina, i valori dei diritti umani e il dovere che di fatto abbiamo di proteggere le popolazioni civili vanno accantonati? Significa questo?</p>
      <p sl="fr">Credo che sarebbe assolutamente tragico se l’Unione europea giungesse a questo. Il fatto è che tali questioni vengono sollevate quotidianamente, e ci troviamo costantemente incapaci e impotenti di fronte alla tragica situazione. Pertanto è tempo di indire – e molto presto – una seduta ufficiale al riguardo che riunisca Consiglio, Commissione e Parlamento, a Bruxelles o a Strasburgo, in modo che si possano infine prendere le necessarie decisioni.</p>
    </intervention>
    <intervention id="3-392" speaker_id="4507" name="Bastiaan Belder" is_mep="True" mode="spoken">
      <p sl="nl">a nome del gruppo IND/DEM. – Signor Presidente, signor Commissario, onorevoli colleghi, mi posso identificare in questa risoluzione comune sulla macchia internazionale – e vorrei sottolineare “macchia internazionale” – del Darfur, nonostante alcuni dei commenti espressi. Vorrei soffermarmi su alcuni elementi, se possibile.</p>
      <p sl="nl">Nel considerando C si afferma che il conflitto nel Darfur destabilizza sempre più la regione dell’Africa centrale. Meno di una settimana fa, nel mio paese, i Paesi Bassi, è stata pubblicata un’analisi di questa situazione molto distruttiva dall’eloquente titolo “Il buco nero”. In effetti vi è un buco nero nel cuore dell’Africa, incontrollato, violento e da cui i rifugiati partono in ogni direzione. Un rischio immediato è che il conflitto nel Darfur, che ha basi razziste, in quanto i nomadi di origine araba cacciano e uccidono gli agricoltori africani, si sposti in Ciad portando con sé la famigerata e feroce milizia Janjaweed . Numerosi paragrafi della risoluzione comune invitano le Nazioni Unite ad affrontare finalmente le proprie responsabilità nel Darfur. Benché possa accordare pieno sostegno a questo grido d’aiuto del Parlamento, nel contempo devo confessare di essere estremamente scettico circa il fatto che questo segnale di disagio venga effettivamente udito alla direzione dell’ONU a New York.</p>
      <p sl="nl">Questa settimana Jan Pronk, ex inviato delle Nazioni Unite in Sudan, ha rilasciato un’intervista sincera e onesta al Sudan Tribune . Ha affermato, letteralmente, di accusare New York di aver piantato in asso la propria missione per propiziarsi invece l’élite al potere a Khartoum. E’ terribile ha detto mandare migliaia di persone in Sudan per poi abbandonarle a se stesse.</p>
      <p sl="nl">Ad ogni modo, è nostro dovere fare in modo che l’atto di accusa di Pronk non cada nel vuoto, ma raggiunga i nostri governi, il Consiglio dell’Unione e il Consiglio di sicurezza delle nazioni Unite, dando luogo a un intervento.</p>
      <p sl="nl">Reputo inoltre del tutto appropriato l’appello dell’Assemblea alla Repubblica popolare cinese affinché eserciti il proprio non trascurabile peso politico ed economico per tentare di convincere la leadership sudanese ad attuare gli accordi di pace esistenti riguardo a Khartoum. Solo una presa di posizione internazionale costruttiva come questa è in linea con il motto pechinese che invita a relazioni esterne armoniose. Questo, inoltre, è ciò che possiamo aspettarci da un partner strategico in quanto membro responsabile del Consiglio di sicurezza delle Nazioni Unite. Dopo tutto, in qualità di relatore per le relazioni UE-Cina, ho costantemente ricordato ai miei stimati interlocutori cinesi questo elementare ma costruttivo ruolo internazionale.</p>
      <p sl="nl">In conclusione, vorrei accordare il mio sostegno all’unico emendamento alla risoluzione comune, presentato dall’onorevole Gomes, e con piena convinzione. Le sanzioni contro lo sfrontato regime sudanese devono decisamente comprendere un embargo sul petrolio, nonché un qualche tipo di prova del nove per verificare se le Nazioni Unite, date le lunghe sofferenze della popolazione nel Darfur, si attengono ancora ai propri principi politici.</p>
    </intervention>
    <intervention id="3-393" speaker_id="2341" name="Michael Gahler" is_mep="True" mode="spoken">
      <p sl="de">Signor Presidente, la situazione nel Darfur resta sconvolgente. La reazione della comunità internazionale è stata del tutto inadeguata. Gli oratori precedenti hanno descritto fedelmente la situazione: non si prospettano miglioramenti per la popolazione del Darfur.</p>
      <p sl="de">Sono state approvate alcune risoluzioni necessarie, quali la risoluzione 1706 del Consiglio di sicurezza delle Nazioni Unite, ma la loro attuazione fallisce, da ultimo, per via del governo di Khartoum, i cui leader sono senza dubbio per la maggior parte noti al Tribunale penale internazionale, che ha avviato un’inchiesta sui crimini nel Darfur già nel giugno 2005.</p>
      <p sl="de">Stante la situazione esistente, l’intervento delle Nazioni Unite è doveroso in conformità della loro responsabilità di proteggere gli esseri umani, poiché il governo del Sudan non ha protetto la popolazione del Darfur dai crimini di guerra e da quelli contro l’umanità, né le ha fornito alcuna assistenza.</p>
      <p sl="de">Per questo motivo il Parlamento si rivolge alle Nazioni Unite affinché fissino una data per il dispiego di una forza di pace dell’ONU ai sensi dell’articolo 7 della Carta delle Nazioni Unite, anche se la decisione non ha ricevuto il benestare del regime di Khartoum. Ci appelliamo al Consiglio e alla Commissione affinché facciano tutto ciò che è in loro potere per porre fine a questo immane disastro umanitario.</p>
      <p sl="de">Si possono avviare azioni concrete nel breve periodo senza gradi spese. L’Unione europea deve imporre unilateralmente sanzioni personali contro i rappresentanti del regime anziché attendere il resto della comunità internazionale. Sono sempre stato favorevole a tale provvedimento in quanto mezzo per evitare che i familiari di esponenti del regime vengano a fare shopping in Europa.</p>
      <p sl="de">Finora il regime del Darfur ha ignorato il divieto di sorvolo imposto dalla risoluzione 1591 del Consiglio di sicurezza e continua a bombardare i villaggi del Darfur. Chiediamo di utilizzare le risorse disponibili nella regione per dare effetto a questo divieto. In fin dei conti, sappiamo quali Stati membri hanno basi aeree nella regione, per non parlare delle immediate vicinanze. Perché non le usiamo al servizio dell’ONU? L’Unione europea dev’essere d’accordo almeno su questo punto.</p>
      <p sl="de">Dobbiamo inoltre far capire a chi è al potere a Khartoum che non devono far eccessivo affidamento sulle forze esterne all’Africa. Il governo sudanese è sul filo del rasoio e non deve dare fondo alla solidarietà africana. Sono già stati sparati due colpi d’avvertimento. Il Vertice dei paesi ACP a Khartoum è stato quello con il minor numero di capi di Stato e di governo un chiaro segnale di scontento. Il fatto che il Vertice dell’Unione africana abbia scelto il Presidente Kufuor anziché il Presidente del Sudan è stato un ulteriore segno di disapprovazione.</p>
    </intervention>
    <intervention id="3-394" speaker_id="2123" name="Glenys Kinnock" is_mep="True" mode="spoken">
      <p sl="en">Signor Presidente, come altri hanno detto, poiché il generale Al-Bashir continua a prevaricare sul dispiego di una forza ibrida UA-ONU nel Darfur, vediamo peggiorare la crisi umanitaria. Vediamo aumentare il numero di persone allontanate dalla propria casa all’interno del paese. La tregua è crollata.</p>
      <p sl="en">La comunità internazionale è venuta e continua a venir meno alla responsabilità internazionale di proteggere i civili innocenti nel Darfur. Questo significa che l’Unione europea deve agire con urgenza per imporre le proprie pesanti sanzioni mirate e concordate. Non dobbiamo aspettare che il Consiglio di sicurezza delle Nazioni Unite sia d’accordo su nuove misure sostanziali come altri hanno suggerito circa un embargo sulle armi che investa tutto il Sudan, il congelamento dei beni dei sudanesi abbienti, i divieti di viaggio e l’idea di un embargo sul petrolio.</p>
      <p sl="en">Ovviamente bisognerebbe proteggere i flussi di reddito verso il sud se si imponesse un embargo sul petrolio, e forse occorrerebbe valutare un rimborso ai sudanesi del sud per la perdita di entrate petrolifere. Ma il minimo che possiamo fare è vietare gli investimenti e la fornitura di materiale tecnico e di competenze. Credo inoltre che si debbano valutare con serietà eventuali sanzioni sportive contro il Sudan, soprattutto riguardo all’esclusione del Sudan dalla coppa del mondo del 2010, il che significa che l’Europa deve fare pressioni sulla FIFA.</p>
      <p sl="en">La posizione comunitaria, francamente, è debole e insostenibile. Vi è troppa enfasi sulla carota e non abbastanza sul bastone. La Presidenza tedesca deve assumere un ruolo di guida e insistere su una posizione unitaria da parte degli Stati membri. Signor Commissario, lei ha descritto la posizione, e in seno al Consiglio abbiamo udito belle parole, ma non succede nulla.</p>
      <p sl="en">La questione è come l’Europa possa esercitare pressioni su Khartoum. Occorre un’indagine urgente e scrupolosa sulle finanze personali dei ricchi del Sudan. Dobbiamo preparare le argomentazioni contro coloro che sostengono che questo spingerebbe il Sudan ad avvicinarsi agli interessi commerciali cinesi. Sinceramente, la verità è che, attualmente, nulla influenza il Sudan. E’ praticamente impossibile influenzarlo, e pertanto, se restiamo passivi, manteniamo la posizione in cui può essere brutale quanto vuole e l’Europa continua a non fare nulla. Milioni di persone nel Darfur stanno pagando per le promesse infrante e gli impegni del tutto privi di valore dell’Europa. Khartoum sa che l’Europa abbaia ma non morde, ed è per questo che oggi invochiamo nuove e forti misure di natura economica, giuridica e militare.</p>
      <p sl="en">La pubblica condanna non basta. Vogliamo soluzioni che rispecchino la tragedia. L’Europa è vergognosamente debole e devo dire in conclusione che, se al posto del Darfur vi fosse ad esempio il Libano, il Consiglio discuterebbe molto più a lungo di vere sanzioni, e il Presidente Barroso in seno alla Commissione nonché lei, signor Commissario, insistereste con il Consiglio affinché facesse di più.</p>
    </intervention>
    <intervention id="3-395" speaker_id="28477" name="Fiona Hall" is_mep="True" mode="spoken">
      <p sl="en">Signor Presidente, la crisi umanitaria nel Darfur è di dimensioni difficili da comprendere. 2,5 milioni di persone hanno dovuto abbandonare la propria casa. Il numero equivale all’intera popolazione dell’Inghilterra nordorientale. Tra questi profughi la morte miete numerosissime vittime, che sarebbero ancor più numerose se non fosse per gli sforzi umanitari sul campo. Neanche gli operatori umanitari, tuttavia, possono lavorare sul campo di battaglia e a meno che non vi sia un calo delle ostilità nel Darfur ci si può aspettare che ne vengano evacuati ancora di più. L’intero sforzo umanitario, fragile e ormai allo stremo, nel Darfur potrebbe collassare molto facilmente, acuendo la fame e la malattia nei campi e facendo aumentare i decessi in modo esponenziale. Per questo motivo occorre con tanta urgenza l’influenza stabilizzatrice di una forza di pace internazionale, la quale è necessaria anche al fine di creare condizioni più tranquille in cui un processo politico possa andare avanti, coinvolgendo tutte le parti e comprendendo un dialogo locale misurato all’interno della comunità nonché una negoziazione politica di alto livello e profilo.</p>
    </intervention>
    <intervention id="3-396" speaker_id="28306" name="Ana Maria Gomes" is_mep="True" mode="spoken">
      <p sl="pt">Senza dubbio è significativo e preoccupante che la Presidenza tedesca oggi non sia in Aula a rappresentare il Consiglio. Questo la dice lunga circa il livello di sincerità dell’interesse e dell’impegno per costruire nuove relazioni con l’Africa e per portare avanti lo sviluppo in quel continente. Tre anni fa sono stata nel Darfur con altri deputati al Parlamento che sono già intervenuti o stanno per farlo. Da allora la situazione è peggiorata, come ha detto il Commissario Almunia.</p>
      <p sl="pt">Il governo Al-Bashir si prende gioco della comunità internazionale, del Consiglio di sicurezza, dell’Unione europea e dell’Unione africana, e l’UE pronuncia belle dichiarazioni ma non fa nulla. E’ tempo che l’Unione intervenga ed eserciti la propria responsabilità di proteggere le persone. E’ tempo d’imporre un divieto di sorvolo dal Ciad. L’Unione europea può farlo, insieme ai paesi africani con cui intrattiene buone relazioni, e può avere un effetto concreto. E’ giunto il momento, tra l’altro, d’imporre sanzioni pesanti e concordate, divieti di viaggio, restrizioni ai visti e congelamento dei beni nelle banche e altrove, e di smettere di trattare Al-Bashir e i membri del suo governo come capi responsabili e rispettabili. E’ giunto il momento d’imporre un effettivo embargo sulle armi. E’ giunto il momento d’imporre altri tipi di embargo commerciale e in particolare un embargo sul petrolio. Al riguardo, signor Presidente, l’Unione europea deve parlare francamente con la Cina, perché essa, come sappiamo, ha molte responsabilità per quanto riguarda l’atteggiamento del governo Al-Bashir. E’ un peccato che l’Europa aspetti gli Stati Uniti, come ha suggerito il Commissario Almunia, benché in modo indiretto, perché l’Unione dovrebbe intervenire in modo indipendente al riguardo.</p>
      <p sl="pt">Guardiamo quel che sta accadendo non solo nel Darfur, ma in tutto il Sudan e nel Corno d’Africa. L’Unione europea non può dipendere dalla visione del mondo e dalla politica disastrosa degli Stati Uniti nei confronti del Corno d’Africa, come abbiamo visto in Etiopia, Eritrea e Somalia. E’ giunto il momento che l’Unione intervenga, e mi schiero con i deputati che si sono appellati al Consiglio e al Presidente della Commissione affinché assicurino che l’UE non aspetti oltre per esercitare l’influenza che di fatto ha a Khartoum e in Africa al fine di cambiare la situazione e proteggere le persone che stanno morendo nel Darfur. Altrimenti fra tre anni io e altri deputati al Parlamento ci uniremo al Commissario Almunia o a qualche altro Commissario nel rammarico per il continuo peggioramento della situazione.</p>
    </intervention>
    <intervention id="3-397" speaker_id="photo_generic" name="Joaquín Almunia" is_mep="True" mode="spoken">
      <p sl="en">Membro della Commissione. – Signor Presidente, onorevoli deputati, la Commissione condivide le principali preoccupazioni espresse nel corso del dibattito di stasera. Troviamo l’iniziativa del presente dibattito particolarmente utile, data la situazione e in particolare gli ultimi sviluppi nella regione.</p>
      <p sl="en">A nostro avviso, anche con questa situazione estremamente difficile, la via negoziale per uscire dalla crisi nel Darfur è l’alternativa più auspicabile e l’opzione con maggiori possibilità di successo. Detto questo, il Consiglio ha già affermato lunedì scorso di esser pronto a valutare ulteriori misure, specialmente nel quadro dell’ONU.</p>
      <p sl="en">Una pace duratura nel Darfur può essere solo politica e richiederà che tutte le parti in causa sostengano l’accordo di pace per il Darfur e rinuncino all’opzione militare. La Commissione resta fortemente impegnata ad alleviare la piaga dei 3 milioni di civili colpiti da questa terribile crisi. Come tutti sapete, la Commissione, in particolare il mio collega Commissario Michel che oggi non può essere presente perché si trova a Washington per discutere, tra le altre cose, di questa questione in particolare , segue molto da vicino la situazione e non esiterà a chiedere a tutte le parti il rispetto dei diritti umani e del diritto internazionale, nonché l’eliminazione di tutti gli ostacoli alla prestazione di aiuti umanitari.</p>
    </intervention>
    <intervention id="3-398" speaker_id="21918" is_mep="True" mode="spoken" role="Presidente">
      <p sl="unknown">A conclusione della discussione, comunico di avere ricevuto sei proposte di risoluzione ai sensi dell’articolo 103, paragrafo 2, del Regolamento.</p>
      <p sl="unknown">La discussione è chiusa.</p>
      <p sl="unknown">La votazione si svolgerà giovedì, alle 12.00.</p>
      <p sl="unknown">Dichiarazioni scritte (articolo 142 del Regolamento)</p>
    </intervention>
    <intervention id="3-399" speaker_id="28280" name="Filip Kaczmarek" is_mep="True" mode="written">
      <p sl="pl">Siamo orgogliosi anche solo del fatto che, come europei, abbiamo l’obbligo di condannare il male manifesto in qualunque parte del mondo esso si abbatta sugli esseri umani. Ciò che accade nel Darfur è un male manifesto. Di conseguenza siamo tenuti a opporci ai perpetratori di tale male. Per noi è sufficiente esprimere semplicemente opinioni che nascono da un imperativo morale, per poi adagiarci nella convinzione di aver fatto un buon lavoro? Ovviamente no. Non possiamo adagiarci finché ci sono persone che continuano a soffrire. Potremo farlo solo quando avremo posto fine al male. Pertanto non abbiamo il diritto di adagiarci semplicemente perché abbiamo il diritto dalla nostra parte, ma solo quando avremo intrapreso un’azione efficace.</p>
      <p sl="pl">Potremo adagiarci ed essere soddisfatti solo quando le nostre parole e azioni avranno posto fine alle attività di coloro che uccidono, forniscono armi e ideologia, come pure di quelli che consentono, suscitano e infliggono crudeltà. Potremo camminare a testa alta solo quando la nostra visione di un ordine morale diventerà realtà. Una persona che non ha commesso un peccato semplicemente perché non ne è tentato non può essere accusata di peccare. Analogamente, non si può lodare una persona che sarebbe potuta intervenire per eliminare il male, ma che si è accontentata solo di metterlo in luce. Non ci mancano le informazioni sul Darfur. Non ci mancano le esperienze o una valutazione etica e politica dei fatti. Quel che ci manca è l’efficacia, e pertanto è su questa che dobbiamo concentrarci.</p>
    </intervention>
    <intervention id="3-400" speaker_id="28183" name="Patrick Gaubert" is_mep="True" mode="written">
      <p sl="fr">Dall’inizio delle ostilità nel febbraio 2003, il Darfur, una delle regioni più povere del Sudan, è teatro di una crisi umanitaria senza precedenti. Dopo quattro anni di conflitto e sofferenze per la popolazione del Darfur, e dopo quattro risoluzioni del Parlamento a dimostrazione della nostra indignazione, la situazione resta estremamente preoccupante.</p>
      <p sl="fr">Oggi il Parlamento ribadisce la propria preoccupazione nell’ambito di una risoluzione comune sul Darfur e invita le Nazioni Unite, gli Stati membri, il Consiglio e la Commissione ad assumersi le proprie responsabilità e a fissare con chiarezza una data per il dispiego di una forza di pace, sotto il controllo dell’ONU, allo scopo di rendere immediatamente più sicuri i corridoi umanitari, alleviando così l’immensa sofferenza che affligge la popolazione del Darfur.</p>
      <p sl="fr">Accolgo con favore questa nuova iniziativa, ma dinanzi all’emergenza della situazione, l’Europa non può più limitarsi a ribadire le antiche richieste. Per la nostra responsabilità e credibilità, occorre trovare una soluzione soddisfacente alle sofferenze di milioni di persone, vittime che l’Europa non può più limitarsi a osservare, e occorre adottare una risoluzione che rispecchi finalmente il nostro sdegno.</p>
    </intervention>
    <intervention id="3-466" speaker_id="1413" name="Glyn Ford" is_mep="True" mode="spoken">
      <p sl="en">Il Darfur è una ferita aperta decisamente da troppo tempo. Si sta protraendo da troppo tempo una situazione che, causata in parte dal cambiamento climatico chissà che cosa ha in serbo il futuro e dalla conseguente desertificazione, la quale ha portato i pastori a entrare in conflitto diretto con le comunità agricole stanziali, viene sfruttata dallo spietato governo sudanese.</p>
      <p sl="en">In centinaia di migliaia vivono nella miseria e sotto la minaccia di mali peggiori. Sono stato critico nei confronti della riluttanza della Cina a sostenere l’azione dell’ONU, che secondo alcuni è dovuta ai suoi interessi petroliferi nel Sudan meridionale. Ora però l’intervento diretto del Presidente Hu Jintao sembra aver convinto il Presidente sudanese ad accettare un’operazione di pace delle Nazioni Unite condotta da soldati provenienti da paesi dell’Unione africana.</p>
      <p sl="en">Non è chiaro se ci si possa fidare del governo del Sudan. Se però adesso la Cina viene tradita, il Sudan non potrà più contare sulla loro riluttanza ad agire in seno al Consiglio di sicurezza delle Nazioni Unite. Potrebbe essere una buona notizia per i rifugiati nel Darfur e nei paesi limitrofi.</p>
    </intervention>
  </section>
  <section id="creitem25" title="14. Aiuto di bilancio ai paesi in via di sviluppo (discussione)">
    <intervention id="3-402" speaker_id="21918" is_mep="True" mode="spoken" role="Presidente">
      <p sl="unknown">L’ordine del giorno reca la relazione (A6-0005/2007), presentata dall’onorevole Gahler a nome della commissione per lo sviluppo, sull’aiuto di bilancio ai paesi in via di sviluppo [2006/2079(INI) ].</p>
    </intervention>
    <intervention id="3-403" speaker_id="2341" name="Michael Gahler" is_mep="True" mode="spoken" role="relatore">
      <p sl="de">Signor Presidente, nell’era della globalizzazione anche i paesi in via di sviluppo sono interessati dai cambiamenti strutturali o dalla dislocazione, sia politicamente, sia socialmente, sia in termini di impatto del cambiamento climatico. Si tratta spesso di paesi che fino ad ora sono stati coinvolti solo limitatamente nello sviluppo sostenibile, ammesso che lo siano stati. Constatiamo che gli approcci precedenti volti a offrire alle popolazioni di questi paesi prospettive di vita migliori non sono andati a buon fine o hanno riscosso un successo insufficiente. L’aiuto di bilancio – tema di questa relazione di iniziativa – costituisce oggi uno degli strumenti riconosciuti della cooperazione comunitaria allo sviluppo. Rappresenta già oltre il 20 per cento delle risorse del Fondo europeo per lo sviluppo – e la tendenza è al rialzo.</p>
      <p sl="de">Nel contesto appropriato, l’aiuto di bilancio può essere uno strumento efficace per la cooperazione allo sviluppo. Implica che donatori e beneficiari optino per un approccio di cooperazione allo sviluppo basato sul partenariato, che comunque deve essere fortemente voluto da entrambe le parti, in quanto il donatore eroga fondi ad uso esclusivo del beneficiario, senza precondizioni. Un requisito impone che si trovi un accordo sulle strategie di sviluppo e sui programmi del beneficiario che riceveranno il sostegno, in particolare le strategie per la riduzione della povertà. Donatore e beneficiario convengono che la buona riuscita di tale aiuto vada sottoposta a revisione sulla base di svariati indicatori di prestazione.</p>
      <p sl="de">La Commissione europea ha individuato un approccio che ha richiamato molta attenzione e suscitato notevoli consensi. In base a tale sistema, i pagamenti promessi vengono divisi in tranche fisse e variabili, e l’erogazione delle tranche variabili dipende dal conseguimento di obiettivi da parte del ricevente. Prevedo che tale strumento si rivelerà molto valido e vantaggioso in linea di principio, in quanto instaurerà un dialogo sulle politiche generali tra donatori e beneficiari. In fin dei conti, gli operatori che stanno negoziando l’aiuto di bilancio con il beneficiario hanno accesso alle sue politiche e al bilancio nazionale, e possono esercitare un’influenza in tal senso. I partner che desiderano avviare una collaborazione possono pertanto sviluppare ed esaminare insieme tutti i settori strategici e le misure chiave.</p>
      <p sl="de">In tale frangente, noi membri del Parlamento dobbiamo chiederci come tale vantaggio possa essere rispecchiato nel nostro lavoro, ad esempio per quanto riguarda la discussione dei documenti strategici della Commissione. La conoscenza da noi acquisita e il nostro apporto alla cooperazione allo sviluppo saranno soggetti anch’essi a cambiamenti? Riusciremo a rendere più puntualmente conto dell’utilizzo dei nostri aiuti allo sviluppo e avremo risultati migliori da mostrare, sia adesso sia in futuro? Abbiamo sviluppato competenze sufficienti per utilizzare tale strumento?</p>
      <p sl="de">La verifica dello scorso maggio sulla base di sette paesi, effettuata dalla rete di valutazione dell’OCSE/Comitato di assistenza allo sviluppo, raccomanda prudenza per quanto riguarda la valutazione dell’aiuto di bilancio, dichiarando che è ancora troppo presto per condurre una verifica effettiva di tale strumento di recente istituzione. Dobbiamo anche essere in grado di capire quando l’aiuto di bilancio è inappropriato o andrebbe abolito. I donatori dovrebbero resistere alla tentazione di ricorrere all’aiuto di bilancio per utilizzarlo ai fini di accelerare l’erogazione di fondi, o per vantare a livello internazionale la loro efficacia come donatori che rispettano anche il principio di proprietà del ricevente. Tale strumento non va mai ridotto a una questione di erogazione di fondi, o a un’adesione puramente verbale all’impiego adeguato dei fondi. Anche in termini di efficacia, l’aiuto di bilancio deve essere sempre esaminato nell’ottica di capire se, rispetto ad altri strumenti, sia veramente il modo migliore di conseguire gli obiettivi desiderati.</p>
      <p sl="de">Lo strumento dell’aiuto di bilancio non può essere utilizzato se, da parte del ricevente, “la gestione della spesa pubblica [non] è sufficientemente trasparente, responsabile ed efficace”, se non “sono in atto politiche macroeconomiche o settoriali ben definite istituite dal paese in questione e approvate dai suoi finanziatori principali”, o se “gli appalti pubblici [non] sono aperti e trasparenti”.</p>
      <p sl="de">L’articolo 61, paragrafo 2, dell’accordo di Cotonou, da cui sono tratte le mie citazioni, lo sancisce chiaramente. Solo se sono soddisfatte tali precondizioni verrà garantito l’aiuto diretto di bilancio quale sostegno per le riforme elettorali. Un altro elemento interessante è che l’aiuto di bilancio deve essere connesso a un processo di riforma. Non è previsto alcun aiuto di bilancio per il mantenimento dello status quo .</p>
      <p sl="de">A mio parere, un processo di riforma comporta anche lo sviluppo di una cultura di responsabilità in tali paesi, e di conseguenza il coinvolgimento dei parlamenti e delle istituzioni supreme di revisione nella valutazione. Si tratta di un punto importante per noi membri del Parlamento europeo, in particolare per quanto riguarda la cooperazione con le nostre controparti in tali paesi. Per tale ragione spero che, grazie alla relazione in oggetto e alla valutazione, raggiungeremo una fase in cui potremo rafforzare il dialogo nei paesi specifici in cui riteniamo che la Commissione sia stata leggermente poco cauta, al fine di verificare se, in ultima analisi, l’aiuto di bilancio rappresenti effettivamente lo strumento migliore per i soggetti coinvolti.</p>
    </intervention>
    <intervention id="3-404" speaker_id="photo_generic" name="Joaquín Almunia" is_mep="True" mode="spoken">
      <p sl="es">Membro della Commissione . – Signor Presidente, vorrei innanzi tutto ringraziare l’onorevole Gahler e i suoi colleghi per la relazione.</p>
      <p sl="es">La Commissione è convinta che, per rafforzare la capacità dei governi di pianificare e attuare riforme macroeconomiche, settoriali e delle finanze pubbliche, e al fine di stimolare la crescita e di alleviare la povertà, l’aiuto di bilancio possa essere più efficace di qualsiasi altro tipo di sostegno, a patto che vengano soddisfatte determinate condizioni di idoneità. Vorrei sottolineare quest’ultimo caveat : a patto che vengano soddisfatte determinate condizioni di idoneità.</p>
      <p sl="es">L’aiuto di bilancio mette a disposizione fondi per i costi del capitale e le spese necessarie a conseguire gli Obiettivi di sviluppo del Millennio, quali la costruzione di scuole, ospedali o strade, la retribuzione di insegnanti e infermieri, la manutenzione di infrastrutture, eccetera.</p>
      <p sl="es">Inoltre, sostenendo il bilancio di uno Stato, invece che un progetto specifico, non solo si riducono i costi di transazione, ma, contemporaneamente, alle autorità locali viene attribuita maggiore responsabilità per l’impiego dei fondi, a condizione che ci sia un meccanismo di controllo sull’utilizzo dei fondi stessi nei paesi beneficiari. E’ una delle condizioni di idoneità da me testé menzionate.</p>
      <p sl="es">L’esperienza degli ultimi anni ha dimostrato che l’aiuto di bilancio può soddisfare tali aspettative, anzi spesso lo fa. Lo conferma la valutazione estremamente positiva dell’aiuto al bilancio generale dei sette Stati analizzati lo scorso anno dal Comitato di assistenza allo sviluppo dell’OCSE.</p>
      <p sl="es">Siamo pertanto soddisfatti dei commenti contenuti nella relazione dell’onorevole Gahler sull’aiuto di bilancio quale strumento fondamentale della cooperazione comunitaria allo sviluppo. Anche il consenso europeo sullo sviluppo, approvato lo scorso anno, si è espresso in conformità a tali linee. Tale consenso, ossia la dichiarazione congiunta di Parlamento, Consiglio e Commissione, ci richiede di aumentare l’aiuto di bilancio, sempre che le condizioni lo consentano. Stiamo lavorando assiduamente con gli Stati membri e altri organi per adempiere a tale impegno, in piena conformità con il quadro giuridico stabilito.</p>
      <p sl="es">Vorrei comunque rispondere a una questione sollevata nella relazione Gahler, che però secondo noi non è totalmente rispondente al vero. Secondo la nostra analisi, l’aiuto di bilancio non è sinonimo di poca prudenza o di gestione non oculata, bensì il contrario. La Commissione applica criteri severi di idoneità al momento di decidere quali paesi debbano beneficiare di tale aiuto. La rispondenza ai criteri viene riesaminata prima di ogni pagamento, nel quadro del programma generale di aiuti. L’obiettivo è ridurre al minimo il rischio che gli aiuti di bilancio vengano sprecati e cercare di evitare che vengano utilizzati in maniera inappropriata.</p>
      <p sl="es">Inoltre, una migliore gestione delle finanze pubbliche è un obiettivo chiave del nostro aiuto di bilancio. L’approccio da noi adottato consiste nel valutare l’orientamento e la credibilità delle riforme della gestione delle finanze pubbliche che i nostri aiuti potrebbero sostenere, e non tanto esigere l’adesione a standard minimi specifici. Tale approccio è condiviso da altri organi di aiuto di bilancio e non è stato messo in discussione nella relazione speciale prodotta nel 2005 dalla Corte dei conti, le cui raccomandazione principali sono state accolte dalla Commissione nella redazione di una serie rivista di orientamenti per l’aiuto di bilancio.</p>
      <p sl="es">Siamo totalmente d’accordo con la richiesta di consolidamento delle istituzioni che svolgono un ruolo cruciale nel controllare l’esecutivo, richiesta avanzata dalla relazione, ma riteniamo che tali istituzioni debbano essere nazionali e in linea con il quadro politico locale, e non organi stranieri che devono rispondere ai donatori. In generale, la Commissione ritiene che il buon governo, cruciale per lo sviluppo, non possa essere imposto dall’esterno. L’istituzione di associazioni innovative stabilite in accordo con l’iniziativa sulla governance e con la comunicazione della Commissione al riguardo, è un approccio promettente per promuovere il buon governo.</p>
      <p sl="es">Infine, benché le conclusioni positive delle recenti valutazioni indipendenti dell’aiuto di bilancio siano incoraggianti, conveniamo sulla necessità di sottoporre continuamente a valutazione l’efficacia dell’aiuto di bilancio e di garantire che i risultati vengano comunicati con chiarezza, al fine di ottenere l’appoggio dei cittadini alla cooperazione allo sviluppo.</p>
    </intervention>
    <intervention id="3-405" speaker_id="28300" name="Zbigniew Zaleski" is_mep="True" mode="spoken">
      <p sl="pl">a nome del gruppo PPE-DE. – Signor Presidente, vorrei congratularmi con l’onorevole Gahler per una relazione concisa e informativa.</p>
      <p sl="pl">A mio avviso, anche i cittadini dell’Unione in difficoltà desiderano aiutare chi è ancora meno fortunato di loro, ma solo a condizione che i fondi raggiungano chi ne ha veramente bisogno. Dobbiamo garantire che il nostro aiuto non susciti illazioni e voci di corridoio. In seguito allo tsunami , ad esempio, sono stati avanzati sospetti che imprenditori privi di scrupoli, invece di ricostruire le abitazioni distrutte, stiano sfrattando la popolazione dalla fascia costiera con il pretesto delle misure di sicurezza, e stiano invece utilizzando i nostri fondi per costruire strutture alberghiere per i turisti. Auguriamoci che non sia accaduto niente del genere.</p>
      <p sl="pl">Quale deve essere l’oggetto degli aiuti? Vorrei sottolineare due obiettivi. In primo luogo, dobbiamo sostenere l’istruzione e la creazione di una società civile. A tal fine, sono necessari investimenti continui e a lungo termine, intervento essenziale, benché i risultati non siano immediatamente visibili. In mancanza di ciò, non è possibile alcuna innovazione o sviluppo. In secondo luogo, dovremmo appoggiare le iniziative economiche della popolazione locale, vale a dire le piccole e medie imprese. A tal fine sono necessari aiuti tecnici, commerciali, legali e organizzativi. Le autorità locali dovrebbero informare i potenziali beneficiari degli importi degli aiuti comunitari messi a disposizione e dello scopo a cui sono destinati. Tali informazioni non possono essere taciute e divulgate solamente ai governi e alle banche. Dobbiamo monitorare attentamente tali aiuti. Tutti noi, compresa la Commissione, siamo responsabili sia dell’utilizzo adeguato dei fondi, sia dello spreco o della sottrazione di tale denaro da parte di truffatori, dittatori, ricche multinazionali, astuti intermediari e, a volte, persino da alcune entità e rappresentanti comunitari. E’ nostro compito elaborare politiche sagge e gestire con attenzione i fondi stanziati dai donatori abbienti. Dobbiamo tuttavia prestare ancora più attenzione al piccolo “obolo” proveniente dai nostri contribuenti più poveri, che è molto più prezioso.</p>
      <p sl="pl">Signor Presidente, signor Commissario, non possiamo permetterci errori nell’utilizzo degli aiuti finanziari.</p>
    </intervention>
    <intervention id="3-406" speaker_id="2031" name="Marie-Arlette Carlotti" is_mep="True" mode="spoken">
      <p sl="fr">a nome del gruppo PSE. – Signor Presidente, all’aiuto di bilancio è da tempo associata una reputazione poco lusinghiera, ed è stato il fallimento delle riforme ultraliberali relative ai piani di adeguamento strutturale a far sì che l’aiuto di bilancio diventasse ora parte integrante della politica comunitaria di cooperazione e che divenisse oggetto di un consenso europeo, come è stato appena ricordato. L’aiuto di bilancio viene ora considerato uno strumento vitale nella lotta contro la povertà e nella realizzazione degli Obiettivi di sviluppo del Millennio, in quanto consente di raggiungere direttamente le popolazioni più vulnerabili e di concentrare le risorse sui settori cruciali dell’istruzione e dell’assistenza sanitaria di base.</p>
      <p sl="fr">Inoltre, svolge un ruolo decisivo nella riabilitazione degli Stati. Si tratta di un aspetto importante, in quanto è proprio il declino degli Stati e la loro incapacità di adempiere ai loro obblighi di servizio pubblico di base ad ostacolare lo sviluppo, specialmente nell’Africa subsahariana. L’aiuto di bilancio costituisce un incentivo per l’appropriazione, vale a dire l’opportunità offerta allo Stato beneficiario di scegliere il proprio processo di sviluppo; rappresenta inoltre uno strumento prezioso di dialogo politico tra donatori e beneficiari, e presumibilmente anche di sostegno ai parlamenti nel loro ruolo di controllo delle finanze pubbliche.</p>
      <p sl="fr">Tuttavia, l’aiuto di bilancio non può raggiungere i propri obiettivi se non vengono soddisfatte le condizioni preliminari, in particolare il buon governo, la lotta contro la corruzione, la democrazia, il rispetto per i diritti fondamentali e un sistema di gestione delle finanze pubbliche controllato da un parlamento democraticamente eletto. Tutti questi concetti sono delineati molto efficacemente nella relazione del mio collega, onorevole Gahler. In ogni caso, come ha rilevato la relazione della Corte dei conti, in un momento in cui l’aiuto di bilancio ha veramente bisogno di chiarezza, trasparenza e democrazia, a volte è proprio l’assenza di chiarezza a prevalere; infatti, in diversi paesi – sono stati citati Kenya e Malawi – la Commissione ha utilizzato l’aiuto di bilancio senza che fossero state soddisfatte le condizioni preliminari del caso.</p>
      <p sl="fr">In verità, ora siamo in attesa di alcune risposte molto precise dalla Commissione, e ci aspettiamo che vada a fondo della questione relativa ai paesi citati e che imponga un controllo. Mi associo alla relazione nel raccomandare una forma di controllo esterno, o coinvolgendo la Corte dei conti, oppure creando un organo di controllo in cooperazione con gli altri donatori. Sono del parere che, in presenza di un monitoraggio puntuale, il Parlamento appoggerà questo nuovo strumento da voi attuato.</p>
    </intervention>
    <intervention id="3-407" speaker_id="28477" name="Fiona Hall" is_mep="True" mode="spoken">
      <p sl="en">a nome del gruppo ALDE. – Signor Presidente, sono a favore dell’aiuto di bilancio, ma vorrei richiamare l’attenzione su due potenziali punti deboli significativi e chiedere alla Commissione quali misure si stanno adottando per porvi rimedio.</p>
      <p sl="en">Il primo punto debole è che il sostegno concesso tramite l’aiuto di bilancio non potrà raggiungere le aree più remote e povere se le infrastrutture nazionali in tali zone sono insufficienti. Lo scorso ottobre ho visitato il West Pokot, una regione arida e remota del Kenya nordoccidentale, e la popolazione locale mi ha informato dei problemi che si incontrano nel convincere il personale ad andare a lavorare in quelle aree. L’aiuto di bilancio per la salute e l’istruzione, in linea con gli Obiettivi di sviluppo del Millennio, rischia semplicemente di non raggiungere le aree remote.</p>
      <p sl="en">La valutazione della Commissione concernente il nono FES in Zambia solleva esattamente lo stesso interrogativo: “L’aiuto di bilancio non fornisce gli strumenti per raggiungere aree geografiche specifiche. In assenza di obiettivi e indicatori corrispondenti relativi alla diffusione dell’impatto nel paese, l’aiuto di bilancio non è rilevante ai fini delle aree più povere e remote”.</p>
      <p sl="en">Il secondo punto debole associato all’aiuto di bilancio che intendo sottolineare è che si tratta di uno strumento poco flessibile. E’ molto difficile utilizzarlo per ottenere un risultato equilibrato tra obiettivi di sviluppo potenzialmente in conflitto. Per esempio, nel documento di strategia nazionale per la Cambogia relativo al decimo FES, il settore principale di attenzione è il sostegno al piano nazionale di sviluppo strategico, che copre interventi quali la ripresa del settore agricolo mediante la promozione dell’irrigazione su ampia scala. Tuttavia, il profilo ambientale del paese è tale che simili interventi potrebbero determinare un utilizzo eccessivo del suolo e l’inquinamento causato da un uso più diffuso di pesticidi e fertilizzanti. Vorrei chiedere alla Commissione quali sono le condizioni di sostenibilità previste al momento dell’offerta dell’aiuto di bilancio, e in che modo la Commissione controlla che vengano soddisfatte.</p>
    </intervention>
    <intervention id="3-408" speaker_id="28389" name="Zbigniew Krzysztof Kuźmiuk" is_mep="True" mode="spoken">
      <p sl="pl">a nome del gruppo UEN . – Signor Presidente, prendendo la parola nel dibattito sulla relazione Gahler concernente l’aiuto di bilancio per i paesi in via di sviluppo, vorrei richiamare l’attenzione sul fatto che la concessione di tale aiuto è in primo luogo una riprova del fatto che l’Unione europea attua il principio di solidarietà nei suoi rapporti con i paesi terzi. Sembra tuttavia che consentire il libero accesso al mercato comunitario dei beni provenienti da tali paesi sarebbe un modo molto più efficace di sostenerli.</p>
      <p sl="pl">Purtroppo le varie restrizioni che vincolano l’accesso al mercato comunitario e ai mercati di altri paesi sviluppati del mondo, segnatamente gli Stati Uniti, rendono l’aiuto di bilancio dell’Unione uno strumento molto importante per sostenere i paesi in via di sviluppo. In una situazione in cui i paesi molto sviluppati difendono i loro mercati dall’accesso di prodotti dei paesi in via di sviluppo, è molto importante garantire che gli aiuti finanziari a tali paesi vengano erogati sulla base di principi chiari e trasparenti.</p>
      <p sl="pl">In primo luogo, l’aiuto di bilancio deve essere concesso a paesi terzi solo quando è chiaro che sortirà un effetto positivo. In secondo luogo, tale aiuto dovrebbe essere orientato principalmente alla riduzione della povertà, che costituisce la vergogna del XXI secolo. In terzo luogo, gli aiuti comunitari devono essere soggetti al controllo parlamentare, da parte sia del donatore sia del beneficiario. Quarto punto, l’aiuto di bilancio dell’Unione deve essere impiegato allo scopo primo e prioritario di sostenere le riforme macroeconomiche nel paese destinatario.</p>
      <p sl="pl">Il quinto aspetto è che è importante garantire che una quota sostanziosa degli aiuti sia utilizzata per promuovere l’istruzione primaria e secondaria e l’assistenza sanitaria nei paesi beneficiari: sono le due aree più importanti che necessitano di sostegno a lungo termine. In sesto luogo, va ricordato che aiuti finanziari significativi potrebbero favorire l’insorgenza del fenomeno della corruzione. E’ pertanto essenziale che i processi decisionali concernenti gli aiuti di Stato siano chiari e trasparenti.</p>
      <p sl="pl">In conclusione, vorrei esprimere la mia speranza che le ingenti risorse finanziarie messe a disposizione dei paesi terzi dall’Unione servano non solo per assistere lo sviluppo di tali paesi, ma anche per garantire che l’UE venga riconosciuta come protagonista di peso nei rapporti internazionali del nostro mondo globalizzato.</p>
    </intervention>
    <intervention id="3-409" speaker_id="34254" name="Димитър Стоянов" is_mep="True" mode="spoken">
      <p sl="it">от името на групата ITS. – Уважаеми г-н комисар, уважаеми г-н докладчик, уважаеми дами и господа депутати, първо бих искал да поздравя докладчика за чудесния балансиран доклад, който той е направил, но трябва да кажа, че след разширяването на Европейският съюз нещата от гледна точка на субсидиите, отпускани извън границите на Европейския съюз, стоят по малко различен начин.</p>
      <p sl="it">Какво точно имам предвид: осем от деветте региона на Румъния и пет от шестте региона на България съставляват тринадесет от петнайсетте най-бедни региона в Европейския съюз като цяло. В доклада четем, че трябва да се насочат повече средства за борба с бедността, но какво да кажа аз, който идвам от страна, в която пенсионерите живеят с по-малко от 50 евро на месец, а пенсионерите са два милиона души. Какво да кажем, от гледна точка на развитието на образованието и на медицинското обслужване, когато се вижда, че в страни като България медицинските работници и учителите получават месечни заплати в размер 150-200 евро, при това става въпрос за високите заплати в тези сектори.</p>
      <p sl="it">Ето защо трябва много внимателно да се подхожда, когато става дума за осигуряване на субсидии извън Европейския съюз. Нека престанем да се опитваме да вадим треската от чуждото око, а да не забелязваме гредата в собственото. Искам да се присъединя към призивите на колегите, които чух до сега, за разработването на много специфичен механизъм, който да осигурява пълен контрол от страна на Комисията и на институциите на Съюза върху средствата, отпускани при предоставянето на помощи извън Европейския съюз за развитие.</p>
      <p sl="it">Защото много често, когато тези средства отиват в страни, които са политически нестабилни с произтичащите от това икономически и социални проблеми, се създава впечатлението, че Съюзът подкупва управляващите в тези страни, за да си осигури тяхната послушност или защитата от тяхна страна на правата на човека, което не е правилно. И твърде често тези средства не отиват за борба с бедността на обикновените хора, а за борба с бедността именно на върхушката, която властва в тези страни.</p>
      <p sl="it">Моля, и призовавам Комисията и всички колеги, нека да изработим механизъм, който да е ясен и твърд, така че тези средства да достигат действително до хората, които имат нужда от тях. И не забравяйте, че в момента Съюзът не може, все пак, да отделя толкова много средства за трети страни, защото в самия Съюз има много региони, които са дори по-бедни от държавите, за които са предназначени въпросните средства.</p>
    </intervention>
    <intervention id="3-410" speaker_id="28172" name="Pierre Schapira" is_mep="True" mode="spoken">
      <p sl="fr">Signor Presidente, sono lieto che la nostra commissione abbia preso l’iniziativa di intervenire sull’efficacia dell’aiuto di bilancio.</p>
      <p sl="fr">La relazione – di per sé piuttosto critica – contiene molte riserve. Io le condivido tutte, e vorrei illustrarle più dettagliatamente. Nei documenti strategici per paese che stiamo attualmente monitorando, constatiamo che l’aiuto di bilancio fornito dalla Commissione è spesso simile a una scatola nera – è impossibile valutarlo. Ad esempio, nel caso della Cambogia e del Laos, la Commissione propone di stanziare dal 40 per cento al 60 per cento dell’intero bilancio a favore del programma nazionale di lotta alla povertà, senza fornire la benché minima indicazione di quali settori verranno effettivamente finanziati.</p>
      <p sl="fr">Ancor più preoccupante è il fatto che, quando la Commissione ci ha rivelato quali settori aveva finanziato in precedenza nei suoi programmi, abbiamo constatato che non contribuivano direttamente alla lotta contro la povertà. Sotto la copertura di finanziamenti per i programmi di sviluppo nazionali, la Commissione sta invece sostenendo misure destinate a migliorare gli affari, gli investimenti e il clima commerciale. Di conseguenza, non basta rendere l’aiuto di bilancio più settoriale e condizionato, bensì la Commissione deve onestamente puntare a soddisfare l’esigenza di riduzione della povertà e la realizzazione degli Obiettivi di sviluppo del Millennio.</p>
      <p sl="fr">Per tale ragione, se vogliamo evitare tali eccessi – cosa che io propongo ogni volta che posso, perché ci credo fermamente – una quota significativa dell’aiuto di bilancio dev’essere decentrata, a vantaggio di ONG e di autorità locali. In tal modo si impedirebbe ai governi centrali di gestire e monopolizzare l’intero aiuto di bilancio europeo. Il decentramento degli aiuti ci consentirebbe di far accedere le popolazioni ai finanziamenti europei e di garantire pertanto che il nostro sostegno finanziario vada veramente a beneficio delle popolazioni locali.</p>
    </intervention>
    <intervention id="3-411" speaker_id="28374" name="Wiesław Stefan Kuc" is_mep="True" mode="spoken">
      <p sl="pl">Signor Presidente, signor Commissario, stiamo esaminando un progetto di risoluzione del Parlamento europeo concernente l’aiuto di bilancio a favore dei paesi in via di sviluppo. Si tratta di paesi poveri e arretrati in cui, in molti casi, sono in corso conflitti armati o guerre vere e proprie. La corruzione imperversa in questi paesi, e in tale contesto sarebbe tristemente ridicolo parlare di Stato di diritto, di democrazia parlamentare, di rispetto delle libertà fondamentali e dei diritti umani, o di pluralismo politico. L’unico “bene” di cui tali paesi dispongono in abbondanza è la povertà.</p>
      <p sl="pl">Vogliamo aiutarli. La ricca Europa non è mai stata particolarmente prodiga. Ha sempre riflettuto a lungo prima di concedere finanziamenti. La risoluzione in esame rispecchia tale atteggiamento. Se i 20 principi e le 29 raccomandazioni venissero applicati alla lettera, sarebbe impossibile spendere un solo centesimo.</p>
      <p sl="pl">Ci aspettiamo che i paesi che sperano di ottenere gli aiuti rispettino determinate condizioni. Sappiamo tutti di quali condizioni si tratta, ma ne citerò comunque qualcuna. In primo luogo, la condizione iniziale per la concessione di un aiuto di bilancio è una democrazia adeguatamente funzionante. In secondo luogo, per garantire l’efficacia dell’aiuto di bilancio, occorre l’efficienza dei beneficiari e delle strutture nazionali, che devono essere efficienti non solo in termini di una democrazia funzionante che rispetti le libertà fondamentali, i diritti umani e il pluralismo politico, ma anche sotto il profilo delle procedure di bilancio, della competenza di spesa e della fornitura dei servizi, che saranno oggetto di controlli. In aggiunta a ciò, gli aiuti possono essere concessi solamente nei casi in cui sia possibile identificare il vantaggio netto ottenuto grazie al meccanismo in questione sulla base di criteri chiaramente definiti, e solo in seguito a una valutazione dettagliata del rischio.</p>
      <p sl="pl">Al momento di fissare tali principi, dovremmo richiamare alla mente quello che il Presidente dell’Autorità palestinese ha dichiarato in quest’Aula pochi mesi fa. Si è soffermato per iscritto sul tema della preoccupante decisione concernente la concessione di un aiuto di bilancio a Malawi e Kenya, che ha portato alla sospensione del finanziamento da parte di tutti gli Stati membri. Tale mossa ha messo in dubbio la capacità della Commissione europea di utilizzare efficacemente tale strumento. Non dimentichiamo che ogni anno per ogni alunno di Nairobi viene stanziato un importo di 6 euro. L’alunno in questione riceverà una matita all’anno e dovrà condividere un libro di testo con altri due bambini. Ogni classe conta tra i 100 e i 200 alunni. Gran parte della popolazione soffre poi per la penuria di acqua, elettricità e cibo, eppure si tratta di uno dei paesi africani più stabili. La Banca mondiale continua a fornire aiuti, e anche la Banca europea per gli investimenti ha recentemente iniziato a seguire l’esempio.</p>
      <p sl="pl">In tale contesto, suona piuttosto strano sentire che il Parlamento europeo è preoccupato per le difficoltà correlate alla valutazione della misura in cui sono stati soddisfatti gli indicatori di efficacia. In particolare, sono state espresse perplessità sulla difficoltà di valutare l’impatto delle misure in termini di povertà. Il Parlamento ha esortato la Commissione a sostenere le iniziative volte a promuovere sviluppi nella compilazione delle statistiche, nella raccolta dei dati e nella valutazione e analisi della qualità. Sono fermamente convinto che i principi qui presentati siano adatti a paesi come Germania, Francia e Inghilterra, ma sicuramente non ai paesi interessati. Non riesco pertanto a comprendere le ragioni alla base di tale risoluzione e che cosa si propone di migliorare.</p>
    </intervention>
    <intervention id="3-412" speaker_id="4242" name="Karin Scheele" is_mep="True" mode="spoken">
      <p sl="de">Signor Presidente, dagli anni ’90 nella cooperazione allo sviluppo internazionale si ravvisa una tendenza marcata verso l’aiuto di bilancio diretto. La popolarità di tale strumento è cresciuta sullo sfondo dei dibattiti continui sul miglioramento dell’efficacia degli aiuti e sulla realizzazione degli Obiettivi di sviluppo del Millennio. Tale obiettivo dovrebbe rivestire per l’UE la stessa importanza dell’attuazione di una politica strutturale solida a livello interno.</p>
      <p sl="de">L’aiuto di bilancio è considerato una misura appropriata per raggiungere obiettivi macroeconomici o per programmi infrastrutturali su larga scala. Tuttavia, se un paese è carente in termini di decentramento, non si può dire con certezza se le regioni remote e le fasce di popolazione emarginate riusciranno a trarre particolare vantaggio dall’aiuto di bilancio. Il finanziamento ai progetti dovrebbe pertanto continuare a costituire parte integrante di tale cooperazione, per consentire il rapido conseguimento di risultati misurabili a livello locale. L’obiettivo primario della cooperazione comunitaria allo sviluppo deve rimanere la giustizia e la riduzione della povertà.</p>
      <p sl="de">La corruzione e una cattiva gestione finanziaria sono tra le questioni più allarmanti correlate all’aiuto di bilancio. Il sostegno diretto al bilancio deve promuovere il rafforzamento della società civile, e va creata una cultura della responsabilità per i fondi ricevuti. In tal senso, è importante che i parlamenti dei paesi beneficiari partecipino all’adozione del bilancio e che vengano promulgate leggi in materia. I criteri da soddisfare per dare a un paese il diritto di ricevere l’aiuto di bilancio diretto sono sanciti nell’articolo 61 dell’accordo di partenariato di Cotonou. Tali criteri devono costituire la base, e occorrono verifiche periodiche per controllare il loro rispetto.</p>
    </intervention>
    <intervention id="3-413" speaker_id="28392" name="Józef Pinior" is_mep="True" mode="spoken">
      <p sl="pl">Signor Presidente, vorrei innanzi tutto ringraziare l’onorevole Gahler per la relazione sull’aiuto di bilancio a favore dei paesi in via di sviluppo. Negli ultimi anni, l’aiuto di bilancio è divenuto una delle forme principali di sostegno allo sviluppo fornite dall’Unione europea. Per quanto riguarda la Commissione europea, questo tipo di aiuto è uno strumento chiave della politica comunitaria per lo sviluppo. Effettivamente, se le circostanze sono favorevoli, l’aiuto di bilancio può rivelarsi uno strumento potente ed essere utile per conseguire gli obiettivi comunitari nell’area dell’aiuto allo sviluppo, dello sviluppo economico e sociale sostenibile, dell’integrazione indolore e graduale dei paesi in via di sviluppo nell’economia mondiale, della lotta contro la povertà, della crescita economica, della creazione di occupazione, e dello sviluppo e rafforzamento della democrazia.</p>
      <p sl="pl">Nella relazione del Parlamento europeo abbiamo sottolineato che, in qualità di strumento di sostegno, l’aiuto di bilancio può essere efficace soltanto se entrambi i partner si assumono la piena responsabilità, all’insegna di uno spirito di partenariato autentico. Il Parlamento europeo chiede che l’aiuto di bilancio si concentri per quanto possibile sulle priorità di sviluppo relative alla lotta alla povertà. Sottolinea inoltre la necessità di garantire che tali priorità siano temi frequenti nel dialogo donatore-beneficiario sulle politiche, e di assicurare il controllo parlamentare da parte di entrambi i partner . A nostro avviso, la garanzia migliore di un utilizzo adeguato dei fondi per lo sviluppo è rappresentata da governi democratici, Stato di diritto e decentramento.</p>
    </intervention>
    <intervention id="3-414" speaker_id="21918" is_mep="True" mode="spoken" role="Presidente">
      <p sl="unknown">La discussione è chiusa.</p>
      <p sl="unknown">La votazione si svolgerà giovedì, alle 12.00.</p>
      <p sl="unknown">Dichiarazioni scritte (articolo 142 del Regolamento)</p>
    </intervention>
    <intervention id="3-415" speaker_id="4345" name="Tokia Saïfi" is_mep="True" mode="written">
      <p sl="fr">La realizzazione degli Obiettivi di sviluppo del Millennio entro il 2015 richiede un forte impegno da parte della comunità internazionale ai fini di ridurre la povertà. L’efficacia delle misure di sostegno è una condizione imprescindibile per aiuti sostenibili che soddisfino le esigenze dei paesi in via di sviluppo.</p>
      <p sl="fr">In un momento in cui l’efficacia degli aiuti rappresenta una priorità per l’Unione, l’aiuto di bilancio rivela la propria rilevanza, in quanto soddisfa il principio di appropriazione e l’esigenza di un maggiore coordinamento tra i donatori. Pertanto, benché tale strumento sembri soddisfare le esigenze di aiuti efficaci, deve essere comunque utilizzato rispettando determinate condizioni. Infine, l’aiuto di bilancio consente ai governi beneficiari di assumere un ruolo più autorevole nel coordinamento degli aiuti allo sviluppo: tale approccio attivo crea uno spirito di partenariato, necessario per affrontare i problemi dell’appropriazione e della sostenibilità degli aiuti.</p>
      <p sl="fr">La riduzione della povertà è un obiettivo non negoziabile. Pertanto, occorre il coinvolgimento di tutte le parti per raggiungerlo. I paesi in via di sviluppo e l’Unione europea devono adoperarsi per garantire il mantenimento delle promesse contratte in occasione del Vertice del Millennio nel 2000. Da parte sua, l’Unione europea deve essere all’altezza delle aspettative che ha suscitato.</p>
    </intervention>
  </section>
  <section id="creitem26" title="15. Piano d’azione contro la pesca illegale, non dichiarata e non regolamentata (discussione)">
    <intervention id="3-417" speaker_id="21918" is_mep="True" mode="spoken" role="Presidente">
      <p sl="unknown">L’ordine del giorno reca la relazione (A6-0015/2007), presentata dall’onorevole Aubert a nome della commissione per la pesca, sull’attuazione del piano d’azione dell’Unione europea contro la pesca illegale, non dichiarata e non regolamentata [2006/2225(INI) ].</p>
    </intervention>
    <intervention id="3-418" speaker_id="28213" name="Marie-Hélène Aubert" is_mep="True" mode="spoken" role="relatore">
      <p sl="fr">Signor Presidente, oggigiorno la pesca illegale è un fenomeno sempre più diffuso, che danneggia gravemente le attività di pesca dell’Unione europea, delle comunità locali di pescatori e dei paesi in via di sviluppo, non da ultimo di quelli con cui la Comunità europea ha concluso accordi di pesca.</p>
      <p sl="fr">Si tratta altresì di un’attività che, mi rincresce dirlo, è molto lucrativa. Vorrei citare l’esempio del tonno rosso, i cui esemplari, soprattutto nel Mediterraneo, vengono venduti a prezzi assolutamente astronomici. Ci troviamo dunque in un circolo vizioso che conduce al progressivo, ma accelerato, depauperamento delle risorse ittiche.</p>
      <p sl="fr">Dal canto loro, le attività di pesca legali, ovvero quelle effettuate in conformità dei regolamenti, sono seriamente penalizzate da queste attività illecite di cui, di fatto, si può fornire una definizione molto vasta. Stiamo parlando di pesca illegale, non regolamentata e non dichiarata. Ci riferiamo quindi a diverse attività: la pesca pirata, l’utilizzo di attrezzi da pesca non consentiti, la cattura di specie non autorizzate, la pesca senza licenza e la pratica dei trasbordi in alto mare da una nave all’altra. Lo spettro delle attività illegali è molto esteso.</p>
      <p sl="fr">Qual è, dunque, l’obiettivo di questa relazione d’iniziativa? Nel 2002, la FAO ha avviato un piano d’azione internazionale contro la pesca illegale, in seguito sostituito da un piano d’azione dell’Unione europea, che il Consiglio ha adottato nel 2002. Questo piano è stato purtroppo attuato in diversi modi, a vari livelli, dagli Stati membri.</p>
      <p sl="fr">Proprio in questo momento la Commissione europea si sta dedicando alla valutazione dei piani d’azione degli Stati membri contro la pesca illegale in vista del Vertice FAO – la commissione per la pesca della FAO – che si terrà la prima settimana di marzo a Roma e costituirà un’occasione per rilanciare il piano d’azione internazionale contro la pesca illegale.</p>
      <p sl="fr">L’Unione europea ha una responsabilità enorme in quest’ambito. Perché? Innanzi tutto, perché l’Unione europea è la terza potenza al mondo in termini di attività di pesca, dopo Cina e Perù. Possiede una delle flotte più grandi del mondo. Inoltre, è un importante utilizzatore di bandiere di comodo, che sono fonte di enormi problemi, non solo per la pesca ma anche per il trasporto marittimo. Infine, l’UE è anche uno dei maggiori mercati mondiali dei prodotti ittici.</p>
      <p sl="fr">Le responsabilità sono dunque molteplici. La Commissione ci ha risposto che si tratta di una questione complessa, che entrano in gioco molti attori, non si può fare nulla da soli, è un’impresa costosa, non si può chiedere ad alcuni Stati membri di rispettare un certo numero di regole e non chiedere ad altri di fare altrettanto, e così via. I pretesti e le scuse che giustificano gli scarsi risultati ottenuti sono innumerevoli e, purtroppo, non sono state avviate abbastanza iniziative per contrastare efficacemente questa attività di pesca illegale, che, ancora una vola, si è sviluppata a una velocità estremamente preoccupante negli ultimi anni.</p>
      <p sl="fr">Le responsabilità sono tanto dei cosiddetti Stati di approdo quanto degli Stati di bandiera o degli Stati in cui vengono commercializzati i prodotti della pesca. I livelli sono infatti svariati: quello delle organizzazioni regionali per la gestione della pesca, quello degli Stati membri, il livello europeo, ed è a tutti questi livelli che occorre agire, in maniera trasversale, in collaborazione con la DG Pesca, la DG Ambiente, la DG Sviluppo e la DG Commercio. Il lavoro da svolgere in quest’ambito è quindi molto, ma solo un’azione da parte di tutte queste amministrazioni e di tutti questi funzionari politici si rivelerà davvero efficace.</p>
      <p sl="fr">Quali sono le misure chiave della mia relazione, che, tra l’altro, è stata approvata all’unanimità in seno alla commissione per la pesca, a dimostrazione del fatto che si tratta effettivamente di una preoccupazione condivisa da tutti i nostri Stati membri? Sono la tracciabilità dei prodotti ittici e l’introduzione di liste nere, ovvero di elenchi di navi che non sono autorizzate a pescare o che sono già state oggetto di sanzioni per attività di pesca illecite. Oggi dobbiamo condannare la mancanza di coordinamento e cooperazione tra le varie fonti di informazione su queste navi, che sono autorizzate o meno a pescare.</p>
      <p sl="fr">Tra le misure importanti, vorrei anche citare quelle volte a impedire lo sbarco e la commercializzazione sul mercato europeo di pesce pescato illegalmente e, infine, le azioni da attuare in materia di diritto europeo e internazionale. Attualmente, infatti, esistono vuoti giuridici che impediscono di effettuare accertamenti sugli equipaggi delle imbarcazioni che praticano attività di pesca illegali, nonché di sottoporli a sanzioni.</p>
      <p sl="fr">In conclusione, è assolutamente indispensabile disporre di una politica europea più integrata, in termini sia di controllo e sorveglianza che di sanzioni. E’ in questa prospettiva globale che la relazione delinea una serie di iniziative e propone diverse misure che siamo qui a discutere, in vista del Vertice FAO previsto per il marzo prossimo, nel cui contesto dovremo assolutamente mostrarci molto più attivi e dinamici.</p>
    </intervention>
    <intervention id="3-419" speaker_id="photo_generic" name="Joaquín Almunia" is_mep="True" mode="spoken">
      <p sl="es">Membro della Commissione. – In primo luogo desidero ringraziare l’onorevole Aubert e tutti i membri della commissione per la pesca che hanno partecipato alla stesura di questa relazione, davvero esauriente, sulla pesca illegale, non dichiarata e non regolamentata.</p>
      <p sl="es">Il Parlamento presenta l’attuale iniziativa in un momento in cui la Commissione è impegnata in una consultazione pubblica sulla revisione e il rafforzamento dell’attuale politica comunitaria per la lotta contro questo tipo di pesca. Rilevo con particolare piacere l’impegno del Parlamento su una questione di fondamentale importanza per la realizzazione di una gestione sostenibile delle risorse alieutiche all’interno e all’esterno delle acque comunitarie.</p>
      <p sl="es">Innanzi tutto, sono lieto che la relazione precisi che la lotta contro la pesca illegale deve iniziare nelle nostre acque e interessare anche le nostre navi. Le acque comunitarie sono regolamentate, ma questo non significa che al loro interno non si effettuino pratiche illegali.</p>
      <p sl="es">La relazione affronta anche un altro aspetto estremamente importante, ossia come prevenire l’ingresso nella Comunità di pesce pescato illegalmente all’esterno dell’UE. Come leader mondiale nella commercializzazione e importazione di pesce, la Comunità ha la responsabilità specifica di garantire che i prodotti che finiscono sulle tavole dei consumatori europei non provengano da attività illecite. Questo significa che occorre adottare un nuovo approccio per controllare adeguatamente la legalità dei prodotti ittici importanti nel territorio comunitario.</p>
      <p sl="es">Un altro aspetto che occorre rilevare è la necessità, indicata nella relazione, di creare maggiori sinergie per migliorare il controllo e l’ispezione delle attività di pesca. Di norma gli operatori illegali ricorrono a metodi clandestini e internazionali per mascherare le loro attività. Il successo del controllo di queste attività dipende dalla cooperazione tra i diversi servizi coinvolti nella vigilanza marittima a livello sia internazionale sia comunitario.</p>
      <p sl="es">In questa sede non posso soffermarmi su tutti i punti della relazione, ma desidero rilevare, ad esempio, l’invito a una maggiore coerenza nelle sanzioni imposte dagli Stati membri in caso di gravi violazioni delle leggi sulla pesca, nonché la necessità di risolvere i principali problemi provocati dalle bandiere di comodo. Tali aspetti dimostrano che il Parlamento e la Commissione sono sulla stessa lunghezza d’onda riguardo alle priorità per le azioni future.</p>
      <p sl="es">La Commissione non è rimasta inerte negli ultimi anni. La Comunità europea ha infatti compiuto notevoli progressi da quando, nel 2002, ha adottato il suo piano d’azione contro la pesca illegale, non dichiarata e non regolamentata. Questi progressi sono essenzialmente riscontrabili nelle attività svolte dall’Unione a livello internazionale, tese a promuovere misure per combattere la pesca illegale in seno a tutti gli organismi responsabili in materia di pesca e diritto del mare. Tuttavia, il progresso più significativo che abbiamo realizzato nella lotta alla pesca illegale, non dichiarata e non regolamentata è stato quello riguardante le organizzazioni regionali per la gestione della pesca, la maggior parte delle quali, grazie agli sforzi della Comunità, ha ora adottato un ampio ventaglio di misure contro la pesca illegale.</p>
      <p sl="es">La Comunità ha anche migliorato la politica di assistenza agli Stati costieri in via di sviluppo, che sono le principali vittime del genere di pesca di cui discutiamo oggi. Il rafforzamento della capacità di tali paesi di controllare adeguatamente le attività di pesca nelle loro acque è stato finanziato dal bilancio dell’Unione europea grazie a un accordo di associazione in materia di pesca, su scala sia nazionale sia regionale, sul modello del piano regionale per il controllo della pesca nell’Oceano indiano sudoccidentale, approvato di recente.</p>
      <p sl="es">A livello comunitario, la riforma della politica comune della pesca, nel 2002, ha anche incentivato la politica per la lotta alla pesca illegale tramite l’adozione di disposizioni volte a controllare il rispetto delle norme comunitarie nonché attraverso la creazione dell’Agenzia di controllo della pesca. Tuttavia, nonostante i notevoli progressi compiuti nella lotta contro la pesca illegale, quest’ultima è stata tutt’altro che eradicata ed è tuttora una delle più serie minacce globali alla gestione sostenibile delle risorse alieutiche e alla biodiversità marina.</p>
      <p sl="es">Pertanto, a quasi cinque anni di distanza dall’adozione del piano d’azione del 2002, la Commissione ritiene che sia giunto il momento di elaborare una nuova strategia contro questo tipo di pesca. In tale contesto, la Commissione ha deciso che quest’anno la pesca illegale, non dichiarata e non regolamentata sarà una delle priorità principali nell’ambito della politica comune della pesca e della politica marittima. La Commissione elaborerà proposte al riguardo e le presenterà agli Stati membri e al Parlamento durante la seconda metà di quest’anno.</p>
      <p sl="es">La relazione di cui discutiamo oggi apporta un contributo particolarmente tempestivo al lavoro su cui la Commissione baserà le proprie proposte.</p>
      <p sl="es">Onorevoli colleghi, negli ultimi anni la pesca illegale, non dichiarata e non regolamentata è stata oggetto di diversi dibattiti e discussioni e ora è giunto il momento di agire a livello europeo. La relazione dell’onorevole Aubert e della commissione per la pesca rappresenta un passo estremamente importante e incoraggiante in questa direzione.</p>
    </intervention>
    <intervention id="3-420" speaker_id="1993" name="Carmen Fraga Estévez" is_mep="True" mode="spoken">
      <p sl="es">a nome del gruppo PPE-DE. – Signor Presidente, desidero ringraziare l’onorevole Aubert per la relazione, che ci ricorda il problema della pirateria in mare nonché gli esigui sforzi compiuti per combatterla.</p>
      <p sl="es">La ringrazio altresì per il sostegno accordato agli emendamenti, che a mio avviso hanno reso più chiara la sua relazione perché hanno stabilito i confini tra la pesca non dichiarata e non regolamentata e le violazioni della politica comune della pesca nelle acque comunitarie. Questo è un aspetto importante perché, sebbene si debba porre fine a entrambi i fenomeni, le armi da utilizzare sono completamente diverse per ognuno di loro.</p>
      <p sl="es">Una delle armi più importanti è l’azione delle organizzazioni regionali per la gestione della pesca, che in questo momento costituiscono forse l’unica difesa possibile contro le pratiche illegali in alto mare in una battaglia che, per definizione, è internazionale e multilaterale, e il cui ruolo è stato peraltro rivalutato a seguito degli emendamenti presentati. In un momento in cui esiste questa preoccupazione per la sostenibilità dell’ambiente marino e in cui ai nostri stessi pescatori viene progressivamente vietato l’accesso alle risorse, è estremamente allarmante dover addirittura assistere ai passi indietro che sono stati compiuti da alcuni Stati membri, uno dei quali è a me ben noto. E’ altrettanto deprimente che, martedì scorso, il responsabile delle politiche esterne della Direzione generale della pesca abbia dovuto ammettere che l’Unione europea non è stata in grado di contenere la pesca illegale. Tutto ciò in un momento come questo.</p>
      <p sl="es">In Galizia, la settimana scorsa, le autorità di pesca di diciotto Stati membri hanno cominciato a discutere il pacchetto di misure contro la pesca illegale, che a quanto sembra non ci verrà presentato prima della metà dell’anno, secondo quanto ha affermato il signor Commissario. Riguardo a questo aspetto, la palla è più che mai nel campo del Consiglio; infatti, senza una vera volontà politica da parte degli Stati membri, senza il loro fermo impegno ad armonizzare le azioni, rendendole obbligatorie e prioritarie, l’anno prossimo e quello dopo ancora ci troveremo nella stessa situazione. Mi auguro che questo non accada e che presto potremo avvalerci di una politica efficace.</p>
      <p sl="es">La ringrazio molto, signor Presidente, e la prego di permettermi di protestare per l’ennesima volta per la tarda ora in cui si svolgono i dibattiti sulla pesca, ai quali viene addirittura anteposta qualsiasi nuova relazione sia stata inserita nell’ordine del giorno. Vorrei protestare seriamente a nome del mio gruppo e a titolo personale per il trattamento riservato alla pesca in seno a quest’Aula.</p>
    </intervention>
    <intervention id="3-421" speaker_id="21918" is_mep="True" mode="spoken" role="Presidente">
      <p sl="unknown">La sua protesta sarà messa agli atti.</p>
    </intervention>
    <intervention id="3-422" speaker_id="4349" name="Rosa Miguélez Ramos" is_mep="True" mode="spoken">
      <p sl="es">a nome del gruppo PSE. – Signor Presidente, onorevoli colleghi, anch’io desidero congratularmi con l’onorevole Aubert per questa relazione e per il trattamento che ha riservato ai numerosi emendamenti presentati da noi deputati del gruppo socialista al Parlamento europeo.</p>
      <p sl="es">La FAO ha calcolato che fino al 30 per cento del pesce sbarcato proviene dalla pesca illegale. L’UE ha firmato il piano d’azione internazionale della FAO e nel 2003 la Commissione ha presentato proposte per la trasposizione di questo piano d’azione nell’acquis comunitario.</p>
      <p sl="es">La commissione per la pesca ha elaborato questa relazione d’iniziativa sia in vista del forum internazionale sulla pesca illegale, che si terrà a Roma all’inizio di marzo, sia affinché la Commissione europea tenga conto del parere del Parlamento nel suo nuovo piano d’azione.</p>
      <p sl="es">Sono stati incorporati molti degli emendamenti presentati dal mio gruppo, grazie ai quali, credo, siamo giunti a una migliore definizione di pesca illegale. Abbiamo anche contemplato questioni quali un maggiore controllo e la necessità di intensificare la collaborazione a livello internazionale.</p>
      <p sl="es">Inoltre, benché in questo caso non si tratti tanto di attuare misure più severe bensì di applicare meglio quelle già esistenti, occorre indubbiamente rilevare la necessità di un regime efficace di controllo e ispezione nell’ambito di un contesto giuridico comune in tutta l’Unione europea, se possibile sotto gli auspici dell’Agenzia comunitaria di controllo della pesca di Vigo.</p>
      <p sl="es">I nostri emendamenti chiedono che alle navi coinvolte in attività di pesca illegale sia impedito l’accesso ai porti comunitari, che gli Stati membri non autorizzino l’iscrizione di queste imbarcazioni sotto la propria bandiera e dissuadano gli operatori nazionali dal fare ricorso a bandiere di comodo, invitando altresì gli importatori, i trasportatori e gli altri settori interessati a non effettuare trasbordi e a non trattare pesce pescato da tali imbarcazioni.</p>
      <p sl="es">Chiediamo inoltre che gli Stati membri collaborino al rafforzamento dei controlli sui pescherecci. Sappiamo che è difficile distinguere le catture legali da quelle illegali, soprattutto quando viene sbarcato pesce che non è fresco ma congelato o trasformato, e anche quando esistono triangolazioni commerciali con paesi terzi e il pesce arriva sul mercato europeo già trasformato.</p>
      <p sl="es">E’ dunque necessario compiere sforzi per identificare l’origine del pesce, poiché milioni di persone al mondo dipendono dalle risorse della pesca, ed è nostro dovere garantirne la disponibilità per le generazioni future.</p>
    </intervention>
    <intervention id="3-423" speaker_id="4547" name="Elspeth Attwooll" is_mep="True" mode="spoken">
      <p sl="en">a nome del gruppo ALDE. – Signor Presidente, vorrei innanzi tutto congratularmi con Marie-Hélène Aubert per la qualità della sua relazione. La sua motivazione, che contiene un’ottima analisi del problema e dell’entità dei progressi compiuti rispetto al piano d’azione del 2002, formula dieci chiarissime raccomandazioni per il lancio di un nuovo piano d’azione nel 2007. Cinque di queste raccomandazioni riguardano misure interne e cinque vertono sulla cooperazione con altri paesi, sia in forma diretta sia attraverso lo strumento delle organizzazioni regionali per la gestione della pesca.</p>
      <p sl="en">Indispensabili per la lotta alla pesca illegale, non dichiarata e non regolamentata sono i miglioramenti apportati nel campo della tracciabilità, sia dei pescherecci sia del pesce da essi catturato o trasportato. Tra questi figura, tra l’altro, l’accento posto sull’uso delle specificazioni standard della FAO per l’identificazione dei pescherecci comunitari e delle imbarcazioni che desiderano entrare nei porti UE, nonché sullo sviluppo di adeguati sistemi di documentazione delle catture. Questo, però, significa anche un migliore scambio di informazioni tra le parti interessate, che permetta di divulgare liste nere sia dei pescherecci che delle navi adibite al trasporto del pesce, consentendo altresì di evitare la possibilità di figurare in una lista bianca a seguito del cambio di bandiera. La creazione di liste nere, tuttavia, risulterà efficace solo se vi saranno conseguenze serie per i pescherecci interessati. Esortiamo quindi la Commissione a prendere molto sul serio la raccomandazione di cui al paragrafo 18 della risoluzione, che chiede di valutare l’ipotesi di estendere i controlli igienico-sanitari anche alle importazioni di prodotti della pesca INN. Accogliamo dunque con particolare favore la ripresa delle attività del gruppo di consultazione interservizi.</p>
      <p sl="en">Ovviamente si potrebbero adottare molte altre iniziative, e pertanto chiediamo di includere la lotta contro la pesca illegale fra le priorità del programma annuale di lavoro dell’Agenzia comunitaria di controllo della pesca. Anche in quest’ambito dobbiamo assicurarci di mettere ordine al nostro stesso interno e pertanto ribadiamo le richieste, precedentemente espresse dal Parlamento, di applicare in tutti gli Stati membri sanzioni minime comuni per le violazioni gravi. Per incoraggiare il rispetto delle disposizioni è indispensabile garantire parità di trattamento.</p>
      <p sl="en">Occorre inoltre rilevare l’importanza di assistere i paesi in via di sviluppo nella loro capacità di monitorare le attività di pesca nelle loro acque. A questo proposito abbiamo un’ulteriore responsabilità laddove abbiamo concluso accordi di partenariato in materia di pesca con quei paesi. Accogliamo con grande favore l’inclusione della pesca INN nel programma di lavoro della Commissione di quest’anno, ma a tale proposito è necessario un calendario chiaro. Siamo lieti di apprendere che la Commissione presenterà una proposta al Parlamento nella seconda metà dell’anno, ma speriamo che questo avvenga il più presto possibile e che si tratti di un’iniziativa esauriente.</p>
    </intervention>
    <intervention id="3-425" speaker_id="28409" name="Raül Romeva i Rueda" is_mep="True" mode="spoken">
      <p sl="es">a nome del gruppo Verts/ALE. – Signora Presidente, anch’io desidero ringraziare l’onorevole Aubert e congratularmi con lei per l’ottima relazione, che sostengo.</p>
      <p sl="es">La pesca illegale, non dichiarata e non regolamentata non solo comporta rischi per la biodiversità e per l’ambiente, nonché costi che in molti casi non possono essere recuperati completamente, ma rappresenta anche – come hanno rilevato precedenti oratori – un costo notevole per molte società che oggi vivono della pesca e che sperano che le generazioni future possano fare altrettanto.</p>
      <p sl="es">A tale proposito, credo che l’Unione europea abbia una duplice responsabilità. Innanzi tutto deve essere un esempio per il mondo e dimostrare con i fatti, e in particolare con la volontà, che la lotta contro la pesca illegale è una delle sue priorità. In secondo luogo, deve porsi a capo della lotta contro la pesca illegale sulla scena mondiale e, a tal fine, deve utilizzare i meccanismi comunitari esistenti – sia attraverso gli accordi di pesca sia tramite la cooperazione con i paesi terzi – e includere sempre clausole che permettano di affrontare in via prioritaria questo problema.</p>
      <p sl="es">Al tempo stesso, però, se si considera che uno dei problemi fondamentali nell’individuazione della pesca illegale e nella lotta per contrastarla è proprio la tracciabilità e il controllo della pesca – un aspetto rilevato da oratori precedenti –, in quanto spesso è impossibile sapere se una cattura è stata effettuata in maniera legale o meno, si devono creare meccanismi che permettano di migliorare questa tracciabilità.</p>
      <p sl="es">A tale proposito, vorrei altresì ricordare che a dicembre quest’Aula aveva adottato una risoluzione sull’etichettatura ecologica. Molte delle proposte contenute in quella risoluzione potrebbero fornire un contributo notevole al rafforzamento della lotta alla pesca illegale attraverso la creazione dei necessari meccanismi di tracciabilità.</p>
      <p sl="es">Anch’io mi associo alla richiesta della relazione che invita la Commissione a presentare la sua proposta sull’etichettatura ecologica entro giugno.</p>
    </intervention>
    <intervention id="3-426" speaker_id="31123" name="Pedro Guerreiro" is_mep="True" mode="spoken">
      <p sl="pt">a nome del gruppo GUE/NGL. – Anch’io desidero congratularmi con l’onorevole Aubert per la sua relazione. La pesca illegale, non dichiarata e non regolamentata su vasta scala ha notevolmente acuito le difficoltà con cui è confrontato il settore della pesca. La pesca illegale su vasta scala danneggia gli ecosistemi marini, aumenta i costi della pesca e riduce i redditi degli operatori che pescano legalmente e che rispettano le regole sulla conservazione delle risorse ittiche.</p>
      <p sl="pt">La pesca illegale su vasta scala, come afferma la relazione, pregiudica il reddito delle comunità che dipendono dalla pesca in vari paesi, e i più colpiti sono coloro che dispongono di meno mezzi per controllare le loro zone economiche esclusive. La pesca illegale su vasta scala contribuisce altresì al deterioramento delle condizioni lavorative e sanitarie di bordo, oltre a pregiudicare i diritti lavorativi degli equipaggi. Di conseguenza, riteniamo che la pesca illegale, che genera ingenti introiti illegali per le flotte su vasca scala che operano per conto di grandi gruppi economici e finanziari legati alla pesca e anche per le reti della criminalità organizzata, non vada confusa con le violazioni della politica comune della pesca commesse dai segmenti della flotta artigianale su piccola scala, che spesso se ne rendono responsabili a causa della crisi economica in cui versano.</p>
      <p sl="pt">E’ preoccupante che, nonostante il piano della FAO del 2002, rapidamente trasposto nell’acquis comunitario e poi attuato, la pesca illegale su vasta scala continui ad aumentare a causa di lacune o imprecisioni nelle norme esistenti. La lotta alla pesca illegale su vasta scala è ostacolata dall’uso di bandiere di convenienza, dall’assenza di controlli in mare, dai trasbordi in alto mare, dalla mancanza di controlli nei porti e dalla carenza di cooperazione e coordinamento tra le autorità competenti.</p>
      <p sl="pt">Giacché della pesca illegale risentono principalmente i segmenti della flotta che operano in alto mare e sulla piattaforma continentale, in particolare nei paesi meno sviluppati, è indispensabile che gli Stati membri e le organizzazioni internazionali della pesca collaborino nella lotta contro questo tipo di pesca. A tal fine si devono fornire le risorse indispensabili, anche a livello finanziario, per l’applicazione delle misure necessarie, quali il controllo effettivo delle attività di pesca. Il rafforzamento di misure deterrenti deve essere accompagnato da una maggiore tracciabilità dei prodotti della pesca, come hanno evidenziato precedenti oratori, e in questo caso vale la pena di menzionare anche l’ecoetichettatura. E’ altrettanto importante, come afferma la relazione, intensificare il controllo, da parte dello Stato del porto di approdo, sugli sbarchi e sui trasbordi di pesce congelato proveniente da paesi terzi. A nostro avviso le misure esistenti coprono già le questioni principali; mancano invece un’applicazione più rigorosa ed equa e un maggiore coordinamento a livello internazionale. In questo caso, quindi, non si tratta semplicemente di creare misure più numerose e restrittive per il settore della pesca, soprattutto se il loro impatto o la loro natura unilaterale hanno l’effetto perverso di avvantaggiare ancor più le imbarcazioni dedite ad attività illegali.</p>
      <p sl="pt">I pescherecci di paesi terzi che operano nelle zone economiche esclusive degli Stati membri devono sottostare alle regole della politica comune della pesca e ai requisiti nazionali esistenti. Ovviamente, è sempre possibile migliorare le norme in vigore e colmare eventuali lacune. A tale proposito riteniamo che questa relazione, alla quale, nonostante un paio di riserve, accordiamo il nostro sostegno, apporti un notevole contributo alla questione. Tuttavia crediamo che sia quanto meno prematuro inserire la lotta alla pesca illegale nel quadro di una futura politica marittima dell’Unione, che abbiamo appena iniziato a discutere nell’ambito del Libro verde presentato dalla Commissione. Approviamo l’idea di una cooperazione e un coordinamento maggiori a livello internazionale e comunitario, ma dobbiamo evitare situazioni che possano dare adito ad approcci centralizzanti nonché tutelare le competenze esclusive di controllo degli Stati membri, poiché sono proprio questi ultimi che conoscono meglio di chiunque altro le loro zone economiche esclusive.</p>
    </intervention>
    <intervention id="3-427" speaker_id="34174" name="Iles Braghetto" is_mep="True" mode="spoken">
      <p sl="it">Signor Presidente, signor Commissario, onorevoli colleghi, dobbiamo tutelare tutti gli operatori che esercitano la loro attività nell’ambito di una corretta ed ottimale gestione delle risorse ittiche e della salvaguardia dell’ambiente marino. E’ di vitale importanza, per combattere l’illegalità, un’azione repressiva di sorveglianza e di controllo, accompagnata da misure sanzionatorie per le gravi violazioni alle norme comunitarie. La lotta alla pesca illegale però non può limitarsi ad azioni repressive, ma deve promuovere un’intensa azione preventiva con interventi strutturali.</p>
      <p sl="it">Con grande efficacia, la relazione che voteremo, e di cui ringrazio la collega Marie-Hélène Aubert, individua per questo alcune azioni strategiche: dalla promozione di misure di regolamentazione commerciale, che permettono di individuare l’origine del pescato, alla proposta sull’etichettatura ecologica, che impedirebbe la presenza sul mercato europeo del frutto della pesca illegale, allo studio sulle tariffe e norme d’origine. Sono questi strumenti essenziali per ridurre, se non eliminare, la pesca illegale di pescherecci comunitari in acque comunitarie e per impedire lo sbarco e la commercializzazione di pesce catturato illegalmente all’esterno dell’Unione.</p>
      <p sl="it">Altrettanto significativa è la richiesta di uno studio sull’osservanza delle normative comunitarie in materia di lavoro, sanità e sicurezza, nonché sul rispetto dei diritti sociali dei lavoratori e sulla loro condizione di vita e lavoro a bordo. Migliorare la piena tracciabilità del pesce lungo tutta la catena di conservazione, dalla rete al piatto, evitando il depauperamento delle risorse ittiche ed il degrado ambientale e sostenere la qualità di vita e di lavoro delle comunità che dipendono dalla pesca per il proprio sostentamento, sono forme di prevenzione e di dissuasione, che consentono, in maniera strutturale, di arginare il fenomeno dell’illegalità e che pongono la pesca comunitaria all’avanguardia nel mondo.</p>
    </intervention>
    <intervention id="3-428" speaker_id="4447" name="Paulo Casaca" is_mep="True" mode="spoken">
      <p sl="pt">Signora Presidente, signor Commissario, onorevole Morillon, ovviamente dobbiamo congratularci tutti con la collega per l’ottima relazione. Dobbiamo altresì rilevare, innanzi tutto, che la situazione attuale è assolutamente inaccettabile.</p>
      <p sl="pt">Non possiamo tollerare che la pesca illegale, non dichiarata e non regolamentata del tonno rosso, che è la specie più studiata a questo riguardo, sia del 50 per cento superiore, in termini quantitativi, a quella praticata legalmente. Tale pratica ha provocato il totale depauperamento degli stock , il crollo dei prezzi ai quali viene venduto il pesce e, di conseguenza, la rovina dei pescatori. Questa è una situazione che la Comunità non può continuare a tollerare.</p>
      <p sl="pt">Di tutte le misure presentate per far fronte al problema, vorrei evidenziare la tracciabilità come requisito essenziale per giungere a una soluzione efficace. Questa è la misura di cui dobbiamo garantire l’adozione nel brevissimo periodo, e, se verrà applicata con rigore, sono certo che presto la situazione sarà nettamente diversa.</p>
    </intervention>
    <intervention id="3-429" speaker_id="1318" name="James Nicholson" is_mep="True" mode="spoken">
      <p sl="en">Signora Presidente, in primo luogo desidero congratularmi con l’onorevole Aubert per la sua relazione, che prosegue gli sforzi compiuti dal Parlamento in merito al problema della pesca illegale, non dichiarata e non regolamentata.</p>
      <p sl="en">Il piano d’azione comunitario del 2002, volto a eradicare la pesca illegale, non dichiarata e non regolamentata, prevede quattro azioni da attuare a livello europeo. Una di queste è la definizione delle responsabilità di intervento degli Stati membri contro i propri cittadini che praticano la pesca INN. Di fatto, il relativo regolamento del Consiglio del 2002 chiede agli Stati membri di intervenire nei confronti dei cittadini che violano la politica comune della pesca.</p>
      <p sl="en">A quanto pare siamo molto efficienti quando dobbiamo individuare i pescatori europei che hanno violato il diritto comunitario e prendere provvedimenti nei loro confronti, ma in compenso sembriamo esserlo molto meno quando dobbiamo far fronte al ben più grave problema della pesca illegale, non dichiarata e non regolamentata. Il problema del sovrasfruttamento della pesca e della pesca illegale è internazionale. Va oltre le acque dell’Unione europea, eppure i pescatori che rappresento si lamentano, a ragione, del fatto che talvolta la Commissione non è in grado di vedere al di là delle proprie acque.</p>
      <p sl="en">Per far fronte a questo problema dobbiamo ovviamente lavorare ancora molto e, pertanto, sono favorevole a proposte pratiche quali il suggerimento che i pescherecci che sbarcano pesce nell’Unione europea siano tenuti a presentare la stessa documentazione delle imbarcazioni che operano nel territorio comunitario. Analogamente, approvo la proposta che la Commissione assista i paesi in via di sviluppo nella loro lotta contro la pesca INN. Convengo che uno degli strumenti per raggiungere questo obiettivo è la rete di accordi bilaterali in materia di pesca siglati con i paesi in via di sviluppo.</p>
      <p sl="en">Vorrei però essere certo che questo sia un approccio integrato al problema e non semplicemente una misura ad hoc . Noto che alcuni paesi non sono stati collaborativi. Sicuramente, se instaureremo accordi bilaterali in materia di pesca con determinati paesi, potremo pretendere una maggiore collaborazione da parte loro. In caso contrario i cinici potrebbero pensare che siamo più interessati ad accaparrarci il pesce che a porre fine alla pesca illegale.</p>
    </intervention>
    <intervention id="3-430" speaker_id="28122" name="David Casa" is_mep="True" mode="spoken">
      <p sl="en">Signora Presidente, molti dei nostri dibattiti sulla pesca si sono incentrati sulla sostenibilità e sull’importanza di trovare il giusto equilibrio tra la protezione dell’ambiente marino, la protezione degli stock ittici e la redditività dell’attività.</p>
      <p sl="en">Sono stati creati regolamenti e i pescatori sono tenuti ad attenervisi affinché sia possibile raggiungere una situazione ottimale, una situazione che risulti vantaggiosa per tutti. Questi regolamenti si sono basati su specifici dati raccolti dai nostri mari e le norme sono state definite sulla base di tali informazioni. Ritengo tuttavia che, se non affronteremo il problema della pesca illegale, non dichiarata e non regolamentata con il pugno di ferro, renderemo un disservizio ai pescatori onesti e ridurremo la loro attività a vantaggio di altri che agiscono illegalmente.</p>
      <p sl="en">La linea di demarcazione tra pesca legale e pesca illegale è talvolta molto sottile e dobbiamo disporre di una definizione chiara a questo riguardo per evitare malintesi. Sono necessari un sistema di controllo efficace e un programma di gestione più coerente e mirato affinché sia possibile applicare i regolamenti esistenti in maniera più accurata. Dobbiamo anche cercare di negoziare con i paesi confinanti per adottare le medesime politiche, in modo da avere un unico schema politico per la gestione di un unico mare – un sistema che gioverebbe indubbiamente a tutti. A tal fine dobbiamo avere la volontà di condividere la nostra tecnologia con quei paesi e incoraggiare nuovi accordi di partenariato.</p>
      <p sl="en">Occorre inoltre rafforzare la cooperazione tra gli Stati membri. Le imbarcazioni devono essere obbligatoriamente tenute a fornire prove dell’origine legale delle catture di pesce prima di sbarcare qualsivoglia contenuto nell’UE. Tra queste potrebbero figurare documenti che dimostrino che il pesce è stato catturato conformemente ai regolamenti degli Stati facenti parte di un’organizzazione regionale per la pesca. Si tratterebbe di un importantissimo passo avanti, che permetterebbe ai nostri pescatori di ricevere ciò che è loro dovuto e, inoltre, di proteggere i nostri mari dal sovrasfruttamento della pesca. Se gli stock abbondassero, spesso chiuderemmo un occhio sulle attività non regolamentate. Ora, però, credo sia arrivato il momento di intervenire prima che sia troppo tardi. Regolamenti e leggi non saranno mai efficaci né avranno alcun valore se il sovrasfruttamento della pesca svuoterà i nostri mari.</p>
    </intervention>
    <intervention id="3-431" speaker_id="28126" name="Christofer Fjellner" is_mep="True" mode="spoken">
      <p sl="sv">Signora Presidente, in seno alla commissione per l’ambiente, la sanità pubblica e la sicurezza alimentare sono responsabile della questione della pesca del merluzzo nel Mar Baltico. Nel corso del lavoro svolto in quest’ambito, mi sono reso conto che, nonostante la riduzione delle quote di pesca, parti degli stock di merluzzo sono vicine al limite biologico critico. Sebbene le minacce che incombono sul merluzzo bianco siano numerose, il pericolo principale resta la pesca illegale.</p>
      <p sl="sv">Per preparare la mia relazione avevo cercato di venire a conoscenza della valutazione della Commissione sulla portata della pesca illegale nel Baltico. Tali informazioni, tuttavia, erano state mantenute segrete e quindi avevo impiegato diversi mesi per accedervi. Ieri, però, sono entrato in possesso della relazione e ora improvvisamente capisco le ragioni di tanta segretezza. La pratica della pesca illegale nel Mar Baltico è molto più diffusa di quanto tutti noi avessimo immaginato. Posso semplicemente rammaricarmi che la Svezia sia tra i principali responsabili di questa situazione. La Commissione, però, afferma che il maggiore colpevole in assoluto è la Polonia. Quando gli ispettori hanno controllato la situazione della pesca in Polonia, si sono resi conto che le cifre reali superavano del 48 per cento le catture dichiarate. Questo significa, quindi, che quasi un terzo della pesca polacca è illegale. Tra i colpevoli, il secondo posto è occupato dalla Svezia, paese in cui, al momento dei controlli, si è constatato che le cifre effettive superavano del 21 per cento le catture dichiarate. Si tratta di una realtà piuttosto difficile da comprendere, poiché i pescatori svedesi non soddisfano nemmeno le loro quote.</p>
      <p sl="sv">La conclusione alla quale sono giunto dalla relazione che ho letto è che dobbiamo trovare una nuova strategia. Non possiamo basare le nostre speranze su interminabili negoziati in merito a eventuali riduzioni delle quote di pesca. Il movimento ambientalista dovrebbe iniziare a smettere di chiedere che venga posta fine alla pesca. Chi di noi vuole salvaguardare la pesca in mari come il Baltico deve invece allearsi nella lotta contro la pesca illegale. Vorrei pertanto rivolgere quattro richieste alla Commissione. Innanzi tutto, anziché proteggere i colpevoli e tenere segrete le loro identità, dovete renderle note pubblicando i nomi di quei paesi che non mettono fine alla pesca illegale. In secondo luogo, dovete fare in modo che tutte le imbarcazioni da pesca che operano nel Mar Baltico siano dotate, a prescindere dalle loro dimensioni, di giornali di bordo elettronici. In terzo luogo, dovete adire le vie legali nei confronti della Polonia, perché questo paese ha violato i regolamenti in materia di pesca e, in quarto luogo, dovete avviare subito un’indagine sulla possibilità di introdurre quote di pesca individuali e trasferibili che offrano ai singoli pescatori professionali la possibilità di avere un tornaconto personale nella protezione degli stock ittici. Oggi vorrei pertanto che, in quest’Aula, la Commissione ci dicesse se è disposta a dare seguito a tali richieste.</p>
    </intervention>
    <intervention id="3-432" speaker_id="28570" name="Ioannis Gklavakis" is_mep="True" mode="spoken">
      <p sl="el">Signora Presidente, mi congratulo con l’onorevole Aubert per la sua relazione sulla pesca illegale, non dichiarata e non regolamentata. La questione di cui discutiamo oggi è particolarmente importante, se si considerano le sue possibili ripercussioni sia sull’ambiente marino sia sulla pesca legale.</p>
      <p sl="el">La pesca illegale è una delle cause principali del collasso di molti stock ittici. In realtà pregiudica tutti gli sforzi che compiamo per sfruttare razionalmente le risorse ittiche e proteggere l’ambiente marino.</p>
      <p sl="el">Oltre all’impatto ambientale, ha anche ripercussioni economiche negative poiché distorce la concorrenza tra i pescatori e pregiudica la redditività di chi opera in conformità della legislazione vigente.</p>
      <p sl="el">Intendo però esaminare la questione anche dal punto di vista del fattore umano: spesso la pesca illegale ha ripercussioni sulla sicurezza degli equipaggi, in quanto questi ultimi hanno solo garanzie minime riguardo alle condizioni di lavoro e alla sicurezza della vita umana in mare. La pesca illegale è sinonimo di occupazione illegale e non controllata.</p>
      <p sl="el">Come sapete, questo non è un fenomeno nuovo. Tuttavia, l’aumento della domanda di prodotti ittici, congiuntamente a una riduzione delle risorse disponibili, ha portato all’intensificarsi del fenomeno, soprattutto da parte di pescherecci che operano sotto la copertura di bandiere di comodo.</p>
      <p sl="el">La relazione dell’onorevole Aubert contempla i principali aspetti del problema che occorre considerare, quali: primo, le responsabilità dello Stato corrispondente alla bandiera della nave; secondo, le responsabilità dello Stato in cui viene sbarcato il pesce; terzo, le responsabilità degli operatori dediti al trasporto e alla commercializzazione dei prodotti ittici fino a quando questi raggiungono il consumatore.</p>
      <p sl="el">Credo che si debbano adottare maggiori misure per controllare ed eradicare la pesca illegale, a livello sia europeo sia di organizzazioni regionali per la gestione della pesca. Dobbiamo agire. Dobbiamo proteggere l’ambiente, i pescatori legali, i consumatori e l’ordinamento giuridico. Dobbiamo essere risoluti e severi.</p>
    </intervention>
    <intervention id="3-433" speaker_id="4544" is_mep="True" mode="spoken" role="Presidente">
      <p sl="unknown">La discussione è chiusa.</p>
      <p sl="unknown">La votazione si svolgerà domani, alle 12.00.</p>
    </intervention>
  </section>
  <section id="creitem27" title="16. Libera circolazione dei rom entro i confini dell’Unione europea (discussione)">
    <intervention id="3-435" speaker_id="4544" is_mep="True" mode="spoken" role="Presidente">
      <p sl="unknown">L’ordine del giorno reca la dichiarazione della Commissione sulla libera circolazione dei rom entro i confini dell’Unione europea.</p>
    </intervention>
    <intervention id="3-436" speaker_id="photo_generic" name="Joaquín Almunia" is_mep="True" mode="spoken">
      <p sl="es">Membro della Commissione. – Due settimane fa è stato inaugurato l’Anno europeo delle pari opportunità per tutti. Le pari opportunità e il diritto a vivere una vita senza discriminazioni sono alcuni dei valori fondamentali su cui si fonda l’Unione europea.</p>
      <p sl="es">La Commissione sa benissimo che i rom sono tra i gruppi maggiormente a rischio di discriminazione e di esclusione dal mercato del lavoro, dalla società, dalla formulazione di politiche e dalla vita culturale.</p>
      <p sl="es">La Commissione si è dunque impegnata a utilizzare tutti gli strumenti a sua disposizione per affrontare il problema dell’esclusione della minoranza rom .</p>
      <p sl="es">Vorrei citarne due: in primo luogo, l’applicazione della direttiva del 2000, che garantisce parità di trattamento indipendentemente dalla razza e dall’origine etnica. La Commissione intende far sì che questa direttiva venga recepita negli ordinamenti nazionali e correttamente attuata in tutti gli Stati membri. In secondo luogo, vorrei citare l’utilizzo degli strumenti finanziari e, per la precisione, dei Fondi strutturali e del Fondo sociale europeo in particolare.</p>
      <p sl="es">La Commissione ha chiesto agli Stati membri di inserire l’obiettivo dell’inclusione della comunità rom nell’elaborazione dei loro piani operativi per il periodo finanziario 2007-2013.</p>
      <p sl="es">Occorre impegnarsi a fondo per sensibilizzare maggiormente i rom e la popolazione in generale al diritto a vivere una vita senza discriminazioni e a godere dei benefici della diversità. A questo proposito, l’Anno europeo delle pari opportunità per tutti e la campagna informativa in corso, intitolata “Per la diversità. Contro le discriminazioni”, sono, a nostro parere, strumenti estremamente utili.</p>
      <p sl="es">La Commissione accoglie con favore i risultati ottenuti finora nell’ambito del Decennio dell’inclusione rom 2005-2015, al quale partecipano attualmente nove governi di paesi dell’Europa centrale e orientale e dei Balcani occidentali, tra cui cinque Stati membri dell’Unione europea. Per la prima volta i governi nazionali di questi paesi si sono impegnati ad apprendere gli uni dagli altri e a scambiarsi strategie per migliorare la situazione della minoranza rom in aree quali l’occupazione, l’istruzione, il diritto all’alloggio e l’assistenza sanitaria.</p>
      <p sl="es">La Commissione è lieta che tutto ciò stia avvenendo in stretta collaborazione con la comunità rom . Abbiamo però bisogno anche di politiche orientate al futuro. Il gruppo di alto livello sull’integrazione delle minoranze nella società e nel mercato del lavoro, creato dalla Commissione, presta particolare attenzione alle questioni riguardanti la comunità rom . Il gruppo pubblicherà le sue raccomandazioni alla fine dell’anno, le quali, ne siamo certi, forniranno informazioni estremamente preziose per la futura politica europea sull’inclusione delle minoranze etniche, rom compresi.</p>
      <p sl="es">Infine, signora Presidente, vorrei segnalare che il gruppo dei Commissari sui diritti fondamentali affronterà tutti questi problemi nella riunione prevista per il mese di luglio di quest’anno.</p>
    </intervention>
    <intervention id="3-437" speaker_id="28141" name="Lívia Járóka" is_mep="True" mode="spoken">
      <p sl="hu">a nome del gruppo PPE-DE. – Sappiamo che, dopo l’allargamento del 2004, molti rom hanno cercato di venire in Europa, nell’Europa occidentale. Sappiamo anche che le cifre effettive non erano molto elevate, ma hanno comunque richiamato l’attenzione sulla terribile e disperata situazione in cui versa questa comunità. Sapevamo che i rom non erano ospiti graditi in Europa. Non sapendo ancora come gestire la migrazione rom , la maggior parte dei paesi ospitanti ha risposto inasprendo le proprie procedure di richiesta di asilo, costringendo così molti rom a fare ritorno nel luogo d’origine. Avendo venduto tutto ciò che possedevano, queste persone si sono ritrovate in una situazione molto peggiore di quella che avevano lasciato.</p>
      <p sl="hu">Sappiamo anche che, a causa delle dichiarazioni esagerate, isteriche e infondate dei media , questa situazione ha suscitato forti timori nei paesi occidentali europei, inducendo addirittura molti di loro a cercare di impedire ulteriori allargamenti. Ora sappiamo anche che, in realtà, questa atipica tendenza alla migrazione tra i rom europei è causata dalla segregazione all’interno delle scuole, dall’elevatissimo tasso di disoccupazione, da fortissimi pregiudizi e da un accesso limitato ai servizi di assistenza sanitaria di cui sono vittime nei loro paesi d’origine. Sappiamo anche che i rom vorrebbero vivere e prosperare nel loro paese di provenienza.</p>
      <p sl="hu">Nonostante le ingenti somme di denaro erogate a titolo del programma PHARE, la ghettizzazione, la segregazione, l’esclusione e l’ostilità nei confronti dei rom sono continuate a crescere dopo l’allargamento, anche nell’Europa occidentale. L’Unione europea ha una forte responsabilità e un grande interesse nella promozione dell’integrazione dei rom . Oltre a garantire il quadro finanziario, tra i suoi compiti la Commissione europea deve inserire anche attività di promozione e controllo. Occorre utilizzare tutti gli strumenti possibili per influenzare gli Stati membri nonché sviluppare una strategia europea.</p>
      <p sl="hu">Vorremmo che fosse elaborato un Libro verde e venissero imposte sanzioni agli Stati che non rispettano le direttive volte a porre fine alla segregazione, nonché quelle in materia di occupazione, pari opportunità e parità di opportunità. Tali azioni dovrebbero essere avviate in modo tale che l’Europa e i paesi d’origine valorizzino la prosperità dei rom , specialmente alla luce dei prevedibili indicatori demografici europei, in un momento in cui parliamo di un’Europa che invecchia. I rom stanno sostanzialmente cercando di prosperare in questi paesi e non vogliono abbandonare i loro luoghi di origine.</p>
    </intervention>
    <intervention id="3-438" speaker_id="4519" name="Claude Moraes" is_mep="True" mode="spoken">
      <p sl="en">a nome del gruppo PSE. – Signora Presidente, così vanno le cose in questo posto: per qualche motivo il mio tempo di parola è maggiore di quello dell’onorevole Járóka, il che non ha molto senso. Condivido tutte le sue affermazioni e il motivo è che gli oratori presenti in Aula sono uniti nel chiedere con esattezza alla Commissione che cosa effettivamente significhi libera circolazione dei rom all’interno dei confini europei. A nostro avviso significa che il livello di discriminazione ora è questo: non solo vera e propria discriminazione contro la popolazione rom nel suo complesso, ma anche violazioni alla loro possibilità di circolare, ovvero violazioni alla possibilità di circolare davvero liberamente per i rom che sono residenti di lungo periodo in alcuni paesi. Ciò può essere dovuto a vere e proprie restrizioni, e può anche essere sinonimo, come ha indicato l’onorevole Járóka, di restrizioni operate attraverso la discriminazione: i rom sono oggetto di discriminazioni sia quando si muovono tradizionalmente all’interno di un paese sia quando si spostano da un paese a un altro.</p>
      <p sl="en">Vorrei che nella sua dichiarazione la Commissione esprimesse esattamente il suo parere su tali violazioni e restrizioni. Quale studio ha avviato per fare luce su tali violazioni e che cosa pensa di poter fare per allentare queste restrizioni per la comunità rom ?</p>
      <p sl="en">Che cosa afferma poi la Commissione sull’Anno delle pari opportunità 2007? Ho sentito dire ben poco sulla questione dei rom in tale contesto. Ho sentito parlare in abbondanza di invecchiamento, disabilità, razza e religione; nello specifico, però, qual è il programma della Commissione sulla questione dei rom ? So che non è proprio corretto rivolgerle questa domanda, Commissario Almunia. Non è la sua area di competenza, quindi la prego di non pensare che io ce l’abbia con lei. Tuttavia, potrebbe dire ai Commissari che non abbiamo udito nulla di preciso sulla questione? La prego di riferire questo messaggio. Che cosa farà la Commissione quest’anno?</p>
      <p sl="en">Che cosa sta facendo il gruppo di esperti di alto livello in merito alla libera circolazione? Che cosa ha in serbo per la questione dei rom ? Intende affrontare il problema della discriminazione oppure quello delle vessazioni? Quanto denaro investirà? Allevierà la povertà? Penserà a programmi di istruzione? Questi sono tutti obiettivi per cui le onorevoli Járóka, Mohácsi e altri si battono e lottano da tempo.</p>
      <p sl="en">Il gruppo del partito socialista al Parlamento europeo sostiene pienamente il loro approccio di richiesta di risposte dalla Commissione, e penso che stasera sia il momento giusto per ottenerle. Se non è in grado di fornirle, signor Commissario Almunia, la prego di trasmettere questo messaggio urgente ai suoi colleghi Commissari, poiché è giunta l’ora di ricevere risposte specifiche a tali domande.</p>
    </intervention>
    <intervention id="3-439" speaker_id="30099" name="Viktória Mohácsi" is_mep="True" mode="spoken">
      <p sl="hu">a nome del gruppo ALDE. – Innanzi tutto vorrei fare la seguente precisazione: le mie osservazioni non scaturiscono dal desiderio di mettere in discussione il diritto alla libera circolazione degli europei, e di conseguenza dei rom , né è nostra o mia intenzione chiedere diritti supplementari per queste persone, per questo gruppo minoritario. Il mio obiettivo iniziale era che l’Unione europea esaminasse il modo di documentare – aspetto citato anche dal collega Moraes – il numero di migranti forzati, di quelle persone che sono costrette ad abbandonare il loro luogo d’origine perché sono oggetto di una discriminazione costante.</p>
      <p sl="hu">Il Commissario ha affermato che non basta che un paese intervenga contro la discriminazione; lo Stato membro in questione, infatti, deve anche garantire l’integrazione. Penso che non siamo ancora arrivati a questo punto, e nemmeno a quello in cui potremmo essere in grado di controllare la discriminazione in ciascuno Stato membro o di adottare misure adeguate contro di essa.</p>
      <p sl="hu">Nell’aprile 2005 il Parlamento aveva adottato una risoluzione la cui prima frase afferma che negli Stati membri dell’Unione europea i rom sono vittime di discriminazioni. Non sappiamo quanti abbandonino i loro luoghi d’origine a causa della costante discriminazione di cui sono oggetto, nella speranza di poter vivere un’esistenza meno travagliata in un paese occidentale europeo.</p>
      <p sl="hu">La settimana prossima avremo la seconda occasione, quando il tribunale ungherese competente esaminerà il caso dei bambini che sono stati collocati all’interno di scuole speciali senza alcuna giustificazione. Benché siano sani di mente, sono costretti a frequentare istituti d’istruzione creati per chi è affetto da handicap dello sviluppo. Mi sono occupata personalmente dei casi di 12 di questi bambini perché le scuole speciali ungheresi sono generalmente piene di bambini rom , che in Ungheria costituiscono almeno il 70 per cento della popolazione di studenti con esigenze speciali, e purtroppo non sono molti gli Stati membri in cui si registrano cifre sostanzialmente diverse da questa.</p>
      <p sl="hu">Alcuni mesi fa, diverse centinaia di rom ungheresi hanno chiesto asilo allo Stato svedese, che ovviamente – a quanto mi è dato sapere – ha respinto la loro domanda. Non so quante di queste famiglie abbiano figli che subiscono discriminazioni analoghe. Una cosa è certa: se dovesse accadere qualcosa di simile ai miei figli, cercherei asilo in un altro paese.</p>
      <p sl="hu">La lotta per eliminare la discriminazione e garantire i diritti umani all’interno delle frontiere dei nostri Stati membri è una nostra responsabilità comune. Abbiamo la capacità di intervenire contro la discriminazione ed è nostro dovere farlo. Dal 2000 abbiamo speso 750 milioni di euro per l’integrazione dei rom nel territorio dell’UE, eppure, in percentuale, i disoccupati e i bambini che soffrono di problemi evolutivi sono aumentati. Ora è giunto il momento che la Commissione europea prenda sul serio il lavoro che ha svolto finora, sviluppi una strategia che – come ha dichiarato a sua volta la collega Járóka – permetta di porre fine alla discriminazione e richiami alle proprie responsabilità i paesi che registrano ritardi nel recepimento legislativo.</p>
    </intervention>
    <intervention id="3-440" speaker_id="28265" name="Elly de Groen-Kouwenhoven" is_mep="True" mode="spoken">
      <p sl="en">a nome del gruppo Verts/ALE. – Signora Presidente, inizierò con una domanda. Quando si deciderà l’UE a prendere finalmente sul serio la situazione della sua più grande minoranza?</p>
      <p sl="en">In Europa quindici milioni di persone rimangono esclusi dai diritti umani fondamentali, quali il diritto all’istruzione, all’occupazione e all’integrità fisica, solo perché sono rom , o zingari, come continua a chiamarli la maggior parte delle persone. Un mese fa hanno aderito all’Unione europea altri due paesi. Il trattamento riservato ai rom in quegli Stati è tutt’altro che conforme alle norme comunitarie. Come sappiamo dall’ultima relazione dell’Osservatorio europeo dei fenomeni di razzismo e xenofobia, in molti dei vecchi Stati membri la situazione non è migliore.</p>
      <p sl="en">Se si parla della migrazione dei rom , molti di noi evocano immagini di persone povere e affamate che vengono a disturbare la nostra comoda esistenza, anziché ricordare che anch’esse hanno dei diritti. Nel 1999, sotto la Presidenza finlandese, l’UE aveva adottato una raccomandazione nella quale esortava gli Stati membri a prestare una particolare attenzione alla situazione delle minoranze, in particolare a chi è senza patria, riferendosi ai rom . La Commissione ha speso decine di migliaia di euro per migliorare la situazione dei rom , senza sviluppare una strategia chiara e un approccio mirato, seguendo l’esempio di altre organizzazioni intergovernative. In queste circostanze la migrazione diventa spesso l’ultima risorsa per i rom .</p>
    </intervention>
    <intervention id="3-441" speaker_id="28979" name="Giusto Catania" is_mep="True" mode="spoken">
      <p sl="it">a nome del gruppo GUE/NGL . – Signora Presidente, onorevoli colleghi, recentemente l’Osservatorio europeo sul razzismo e la xenofobia ci ha fornito alcuni dati inquietanti, rilevando che in Europa avvengono, in misura sempre crescente, atti di razzismo e di xenofobia nei confronti delle minoranze. In particolare, questi atti vengono commessi contro i Rom, che sono la più grande minoranza etnica dell’Unione europea.</p>
      <p sl="it">Tante discriminazioni vengono fatte rispetto al diritto al lavoro e al diritto all’istruzione e spesso i Rom vivono in condizioni di povertà e di marginalità. Alcune volte sono addirittura le stesse istituzioni, che dovrebbero salvaguardare i diritti delle persone, a compiere discriminazioni. E’ recente il caso avvenuto in Slovenia, dove un intero gruppo che viveva nel paese da tanti anni è stato portato fuori dalla zona dove aveva vissuto per tanto tempo. Io penso invece che occorra favorire la partecipazione alla vita sociale e politica dei Rom, ma a tal fine gli Stati membri debbono riconoscerli in qualità di minoranza etnica e linguistica. Bisognerebbe superare il sistema dei campi, per favorire forme di alloggio che agevolino l’integrazione, eliminando tutte le forme di segregazione.</p>
      <p sl="it">I Rom sono portatori di una cultura millenaria e ritengo che dobbiamo avere molto rispetto per le culture nomadi. Ad essi dobbiamo la nascita della cosiddetta civiltà occidentale, quella nata in Mesopotamia, in quell’Iraq che è oggi sotto occupazione militare, agitando impropriamente la guerra di civiltà. Siamo in debito con i Rom anche se e credo che la civile Europa li abbia spesso maltrattati e discriminati.</p>
      <p sl="it">Dobbiamo dunque favorirne l’inclusione sociale e la libera circolazione. Per questo motivo mi associo anche agli altri colleghi nel chiedere alla Commissione un impegno più attivo – pur sapendo che, non essendo competente in materia, il commissario Almunia probabilmente non ci potrà fornire delle risposte esaustive – ma riteniamo opportuno che la Commissione proceda con maggiore celerità su questi temi.</p>
    </intervention>
    <intervention id="3-442" speaker_id="4529" name="Sarah Ludford" is_mep="True" mode="spoken">
      <p sl="en">Signora Presidente, la direttiva europea sulla razza non è abbastanza efficace per combattere la molteplice discriminazione di cui è oggetto il popolo rom . Parlando a titolo personale – senza quindi necessariamente riflettere, con questo intervento, il parere del mio gruppo, che non ho consultato – sono giunta alla conclusione, come la rete di esperti indipendenti in materia di diritti fondamentali, che dobbiamo dotarci di uno strumento legislativo ad hoc per proteggere e promuovere la parità della comunità rom . Non formulo questa osservazione con leggerezza, poiché di norma non sono una fautrice delle misure ad hoc , ma la Commissione europea non è favorevole a questa idea e, in assenza di uno strumento preciso e mirato di questo tipo, penso che ci limiteremo sempre solo a parlare.</p>
      <p sl="en">Il Centro europeo per i diritti dei rom e la Rete europea contro il razzismo hanno recentemente rilevato, in un documento comune, che gli sfratti forzati, le condizioni abitative nettamente inferiori agli standard minimi, la negazione dei basilari diritti sociali ed economici e la segregazione scolastica sono spesso fenomeni indotti o tollerati dai governi locali e regionali, nei confronti dei quali le contestazioni dei governi centrali non hanno avuto alcun effetto.</p>
      <p sl="en">Prima, nel corso della seduta, è stata presa in esame la mia interrogazione al Consiglio sulla situazione del popolo rom , e la risposta della Presidenza è stata essenzialmente che, mentre le leggi contro la discriminazione sono una prerogativa dell’Unione europea, l’integrazione sociale è di competenza dei governi nazionali – una questione di sussidiarietà. Alla luce di questo atteggiamento, in che modo la Commissione promuoverà un programma paneuropeo di inclusione e parità di opportunità?</p>
      <p sl="en">Signora Presidente, speravo di ottenere una risposta dal Commissario, ma vedo che non è in programma un suo intervento. Sul sito Internet era prevista una sua replica al dibattito, mentre qui non è così. Riceveremo una risposta da parte sua oppure no?</p>
    </intervention>
    <intervention id="3-443" speaker_id="4544" is_mep="True" mode="spoken" role="Presidente">
      <p sl="unknown">Il Commissario ha detto che non intende rispondere, ma sono sicura che, alla luce delle forti dichiarazioni formulate questa sera, avrà un messaggio da trasmettere ai suoi colleghi.</p>
      <p sl="unknown">La discussione è chiusa.</p>
    </intervention>
  </section>
  <section id="creitem28" title="17. Ordine del giorno della prossima tornata: vedasi processo verbale"/>
  <section id="creitem29" title="18. Chiusura della seduta"/>
</text>
