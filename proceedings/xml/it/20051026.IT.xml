<?xml version='1.0' encoding='utf-8'?>
<text id="20051026.IT" lang="it" date="2005-10-26" place="Strasburgo" edition="Edizione GU">
  <section id="creitem1" title="Apertura della seduta"/>
  <section id="creitem2" title="Progetto di bilancio generale 2006 (sezione III) – Progetto di bilancio generale 2006 (altre sezioni)">
    <intervention id="3-006" speaker_id="28267" is_mep="True" mode="spoken" role="Presidente">
      <p sl="unknown">L’ordine del giorno reca, in discussione congiunta, la procedura di bilancio 2006:</p>
      <p sl="unknown">la relazione (A6-0309/2005), presentata dall’onorevole Giovanni Pittella a nome della commissione per i bilanci, sul progetto di bilancio generale dell’Unione europea per l’esercizio finanziario 2006 Sezione III, [C6-0299/2005 – 2005/2001(BUD)]</p>
      <p sl="unknown">e</p>
      <p sl="unknown">la relazione (A6-0307/2005), presentata dall’onorevole Valdis Dombrovskis a nome della commissione per i bilanci, sul progetto di bilancio generale dell’Unione europea per l’esercizio finanziario 2006 (Sezione I, Parlamento europeo; Sezione II, Consiglio; Sezione IV Corte di giustizia; Sezione V Corte dei conti; Sezione VI, Comitato economico e sociale europeo; Sezione VII, Comitato delle regioni; Sezione VIII (A), Mediatore europeo Sezione VIII (B), Garante europeo della protezione dei dati) [C6-0300/2005 – 2005/2002(BUD)].</p>
    </intervention>
    <intervention id="3-007" speaker_id="4436" name="Giovanni Pittella" is_mep="True" mode="spoken" role="relatore">
      <p sl="it">Signor Presidente, onorevoli colleghi, in questa lunga procedura che ci ha portato al voto in prima lettura, spesso sono risuonate nella mia mente due domande. La prima: che cos’è il bilancio? Un freddo esercizio contabile o un preminente atto politico? La seconda: le scelte che noi decidiamo, anzi che “codecidiamo”, rappresentano davvero una priorità per i nostri cittadini e spetta proprio a noi il compito di finanziare queste priorità o sarebbe più giusto che le finanziassero i bilanci nazionali o quelli regionali?</p>
      <p sl="it">Credo che queste due domande riferibili sia al bilancio annuale, sia alle prospettive finanziarie, precedano l’analisi delle linee e delle categorie di spesa. Esse rappresentano i nodi di fondo di un dibattito che deve uscire dalle secche del tecnicismo, perché è un dibattito tutto politico. Se l’Unione europea deve svolgere talune azioni e non altre, non è tema che può stare sotto traccia alimentando una stantia e vacua dialettica tra rigoristi e lassisti.</p>
      <p sl="it">E’ tema centrale dell’agenda politica europea ed io sono stupito – lo dico ai rappresentanti del Consiglio – che nel Vertice dei capi di Stato e di governo di domani non vi sia posto per tali questioni. Come si può scrivere l’agenda sociale dell’Unione senza raccordarla anche alle scelte del bilancio annuale e poliennale? E’ un mistero che io mi auguro trovi una risposta nell’intervento odierno del Presidente Blair.</p>
      <p sl="it">La questione delle risorse finanziarie per assolvere ai nostri compiti è questione dirimente. E’ arrivato il momento di affrontare tale questione con coraggio. Il tema è: ci sono responsabilità che chiamano in causa il livello sovranazionale? C’è un valore aggiunto europeo rispetto alla spesa pubblica nazionale? Quali sono queste politiche e questi programmi e qual è il loro posto nell’ambito del bilancio europeo?</p>
      <p sl="it">Faccio alcuni esempi; il primo: la politica di coesione, è una politica necessaria e chi la deve fare? Non vi è dubbio che squilibri sociali ed economici e territoriali caratterizzino ancora l’Unione. E’ essenziale pertanto promuovere uno sviluppo economico, affrontando le carenze strutturali, stimolando la crescita sostenibile, puntando in maniera significativa al rilancio dell’occupazione e della competitività. Tale politica va fatta a livello europeo perché è solo a questo livello che può essere efficace sotto il profilo dei costi, della razionalizzazione e dell’uniformità delle procedure, della condivisione delle risorse, della programmazione degli obiettivi, dello scambio delle buone pratiche.</p>
      <p sl="it">Secondo esempio: la ricerca. E’ necessario fare politiche di ricerca a livello europeo? O meglio, oltre ai singoli Stati e agli attori privati, ci deve essere anche un impegno diretto a livello europeo nella ricerca? Il differenziale di competitività che in questi anni ha reso più debole il nostro continente rispetto alle economie emergenti o a quelle consolidate è sotto gli occhi di tutti. Possiamo colmare questo divario solo con misure protettive o serve invece potenziare gli sforzi europei nella ricerca creando centri di eccellenza, portando valore aggiunto all’industria, alle piccole e medie imprese, promuovendo la cooperazione tra operatori pubblici e privati, soprattutto per quanto riguarda le infrastrutture di ricerca e i partenariati pubblici-privati, diffondendo la conoscenza, mettendo in rete i nostri ricercatori che operano in tutto il mondo?</p>
      <p sl="it">L’Unione europea forma – e questo voi lo sapete – più dottori nelle discipline scientifiche e in ingegneria degli Stati Uniti, ma molti decidono di emigrare o intraprendono carriere di tipo diverso. Attualmente, vi sono circa 85-90 mila ricercatori europei che lavorano nel settore della ricerca scientifica negli Stati Uniti. Un aumento degli investimenti a livello europeo può contribuire senza dubbio alla riduzione di questo problema. A tal riguardo, il raffronto dei dati a livello internazionale indicano che l’Unione europea deve percorrere ancora una lunga strada per raggiungere i suoi principali concorrenti.</p>
      <p sl="it">Nel 2001 l’Unione europea ha speso l’1,9 per cento del PIL per la ricerca mentre il Giappone vi ha destinato il 3,1 per cento e gli Stati Uniti il 2,8 per cento. Il programma cardine di questi nostri interventi, come sappiamo, è il sesto programma quadro e attualmente è in dirittura d’arrivo il settimo programma quadro. Possiamo lasciare questi strumenti senza risorse finanziarie adeguate?</p>
      <p sl="it">Terzo esempio: istruzione, formazione, cultura e politiche giovanili. Ha ragione il Presidente Blair, quando ricorda, come ha fatto nel suo appassionato e apprezzato discorso inaugurale della Presidenza britannica proprio in quest’Aula, che dobbiamo modernizzare il nostro modello sociale, ridurre drasticamente la drammatica cifra di 20 milioni di disoccupati, elevando gli indici di produttività, formando più lavoratori in materie scientifiche, agendo prioritariamente sul capitale umano. Tuttavia la sua posizione rischierebbe di perdere efficacia se non fosse accompagnata da decisioni coerenti sul piano dei mezzi finanziari.</p>
      <p sl="it">Abbiamo fatto delle scelte precise, aumentando gli importi per i programmi rivolti ai giovani; forse non c’era mai stato prima di questo bilancio un aumento così rilevante che ha riguardato i tre programmi fondamentali per i giovani: Socrates, Leonardo e Gioventù. Dobbiamo lanciare un forte messaggio ai giovani europei, ed essere coerenti col patto per i giovani, che proprio i governi hanno lanciato alcuni mesi fa, e avviare nuove azioni pilota, come l’Erasmus per i giovani imprenditori e l’Erasmus per gli studenti delle scuole medie-superiori (dai sedici ai diciotto anni).</p>
      <p sl="it">Infine le azioni esterne. In questi anni si è assistito ad una situazione paradossale: da una parte, è stato giustamente chiesto all’Unione europea, di svolgere un ruolo più unitario e incisivo nel mondo e, dall’altra parte, si è al contempo preteso che sulla politica estera, soprattutto da parte degli Stati membri, si mantenesse il potere di veto e un ammontare finanziario del tutto inadeguato.</p>
      <p sl="it">E’ più legittimo, quindi, che i cittadini europei lamentino la sostanziale ininfluenza dell’Unione nel più vasto consesso della comunità internazionale. Oggi è previsto che il bilancio comunitario, con appena cinque miliardi di euro, più o meno, si faccia carico della ricostruzione in Iraq, della ricostruzione in Afghanistan, dell’emergenza tsunami , degli aiuti umanitari, del rafforzamento della democrazia, della difesa dei diritti umani nella aree di crisi, della lotta alla povertà e alla miseria, dei programmi di cooperazione del Mediterraneo e con i Balcani, di altre decine e decine di iniziative importanti. E infine viene ora giustamente annunciata la necessità di elargire il nostro contributo per la ricostruzione del Pakistan, per l’emergenza dopo il terremoto. Viene poi annunciato anche un intervento più corposo per aiutare il processo di pace in Medio Oriente.</p>
      <p sl="it">Tutto ciò determina un’insopportabile forbice tra queste dichiarazioni politiche, questi impegni, questi doveri – oserei dire – e la dotazione finanziaria della rubrica 4 che è di appena cinque miliardi di euro. Questa forbice, questa contraddizione, concorre a dipingere noi tutti – Parlamento europeo, Commissione, Consiglio europeo – agli occhi dei nostri concittadini come i classici principi senza scettro. Ecco, io penso che queste siano anche le questioni che concernono il nostro bilancio.</p>
      <p sl="it">Ritengo che la strategia adottata dalla commissione bilanci sia ispirata ai seguenti principi: mantenere una coerenza con gli approcci degli anni precedenti; lasciare aperte tutte le opzioni strategiche possibili per il Parlamento, al fine di prendere la decisione finale nella conciliazione di novembre, senza denunciare in questo momento l’accordo interistituzionale, ma utilizzando al massimo lo strumento di flessibilità per difendere tutte le nostre priorità; garantire un adeguato livello generale di pagamenti; assicurare un adeguato livello generale di pagamenti dei Fondi strutturali; dare il massimo sostegno al raggiungimento degli obiettivi di Lisbona, attraverso un aumento delle risorse a favore delle piccole e medie imprese, della ricerca, dell’ambiente e soprattutto delle politiche rivolte ai giovani; accrescere l’impegno finanziario della rubrica 4, cioè le azioni esterne, dove il massimale non consente al contempo di finanziare le emergenze che di anno in anno si sommano alle precedenti – Afghanistan, Iraq, tsunami – e le tradizionali priorità del Parlamento. Vi risparmio le cifre, che voi conoscete bene almeno quanto me, e vado alla conclusione politica.</p>
      <p sl="it">Cari rappresentanti del Consiglio, gentile Commissario, onorevoli colleghi, questa è la nostra posizione. E’ una posizione forte e ragionevole, per un bilancio ambizioso ma non pretenzioso, una posizione alla quale siamo giunti grazie al contributo responsabile di tutti i gruppi politici e desidero ringraziare tutti i coordinatori dei gruppi della commissione bilanci e tutti i colleghi che hanno contribuito al nostro lavoro e hanno permesso di esaminare gli oltre 900 emendamenti e che sinora hanno garantito alla nostra piattaforma una larghissimo consenso. Ringrazio la signora Commissario per la cooperazione instaurata, che è venuta via via rafforzandosi ed è diventata preziosa, sino a delineare posizioni di amplissima convergenza. Ringrazio il Ministro Lewis, rappresentante del Consiglio: lo ringrazio oggi, per la cortesia squisita con cui ha impostato il suo dialogo con il Parlamento; domani vorrei ringraziarlo per le risposte positive che il Consiglio, mi auguro, ci darà in sede di conciliazione.</p>
      <p sl="it">Un pensiero grato va anche al presidente Lewandowski e allo staff e alla segreteria che mi hanno assistito, in particolar modo alla mia impareggiabile assistente – perdonate questa annotazione di carattere personale ma è sincera e dovuta – nel durissimo lavoro di questi mesi e, che sono certo, continuerà a farlo.</p>
      <p sl="it">Il mio messaggio conclusivo è ancora una volta diretto al Consiglio. Spesso noi diciamo: "tra prima e seconda lettura ci sarà un terribile braccio di ferro tra Parlamento e Consiglio". Ma è proprio così? – chiedo al Consiglio. E’ inevitabile che scorra il sangue nei saloni dorati dello Charlemagne? Dobbiamo per forza venire con la pistola dell’articolo 272 nascosta nella tasca? E’ così difficile comprendere che in gioco non c’è una somma di bizzarre rivendicazioni corporative ma più semplicemente e drammaticamente vi è il destino e il futuro dell’Europa, delle nostre istituzioni, del rapporto fiduciario tra noi e i nostri concittadini, rapporto profondamente usurato ma ancora recuperabile e rilanciabile?</p>
      <p sl="it">Il presente bilancio è un bilancio ponte verso la nuova fase di programmazione. Esso interviene in una fase terribile della vita e della storia dell’Unione. Anche a lei, Ministro Louis, ai suoi rappresentanti che sono presenti qui, anche al presidente Blair, pur fedeli alla tradizione britannica che da Churchill in poi vi ha visto più partner che parte dell’Unità europea, non può sfuggire che vi sono sfide che nessuno da solo può combattere e queste sfide, dalla coesione alla competitività, alle azioni esterne, possono essere affrontate dall’Unione soltanto se essa dispone dei i mezzi finanziari adeguati.</p>
      <p sl="it">I nuovi scenari del pianeta, nemmeno prevedibili quando nel 1999 furono decise le attuali prospettive finanziarie, ci pongono domande urgenti a cui noi dobbiamo dare una risposta adeguata. Io penso che ben pochi cittadini chiedano meno Europa, molti domandano più Europa. Il mio auspicio è che la seconda metà della Presidenza britannica, possa regalarci due risultati brillanti e decisivi per risalire la china. Insieme possiamo varare un buon bilancio per il 2006, insieme possiamo varare entro la fine dell’anno le nuove Prospettive finanziarie, aprendo una nuova stagione di fiducia nel progetto europeo.</p>
    </intervention>
    <intervention id="3-008" speaker_id="28267" is_mep="True" mode="spoken" role="Presidente">
      <p sl="unknown">Onorevole Pittella, la ringrazio per le sue spiegazioni e per essersi attenuto strettamente al suo tempo di parola. Il vantaggio dell’Unione europea è poter essere sicuri che nei saloni dello Charlemagne, può scorrere di tutto, tranne il sangue. Grazie per questa metafora che ci richiama alla mente la nostra situazione contingente.</p>
    </intervention>
    <intervention id="3-009" speaker_id="28618" name="Valdis Dombrovskis" is_mep="True" mode="spoken" role="relatore">
      <p sl="lv">Signor Presidente, onorevoli colleghi, domani il Parlamento europeo voterà il bilancio dell’Unione europea per l’esercizio 2006. Il significato di tale voto andrà ben oltre la semplice assegnazione annuale delle finanze dell’UE. Il 2006 è l’ultimo esercizio delle prospettive finanziarie vigenti, pertanto il bilancio per il 2006 servirà come punto di riferimento nelle decisioni sulle prossime prospettive finanziarie per il periodo 2007-2013.</p>
      <p sl="lv">Riguardo al bilancio 2006 per le altre Istituzioni dell’UE, le principali priorità sono l’allargamento dell’UE e l’uso efficace e altamente mirato delle risorse finanziarie dell’UE. La prima priorità è portare a compimento l’allargamento dell’UE del 2004, tramite la piena integrazione dei rappresentanti dei nuovi Stati membri dell’UE nelle Istituzioni comunitarie, ed è altresì collegata ai preparativi per il prossimo allargamento, con l’adesione della Bulgaria e della Romania. Siamo in presenza di una situazione inaccettabile, nel senso che, nonostante sia trascorso oltre un anno dall’allargamento, molti posti di agenti permanenti accantonati per i nuovi Stati membri rimangono tuttora vacanti. Uno dei problemi da porre in rilievo in tale contesto è l’eccessiva burocrazia e la lentezza nelle procedure di assunzione. Per garantire il successo del prossimo allargamento, si propone di appoggiare tutte le richieste di posti per agenti permanenti legate all’allargamento che le altre Istituzioni hanno presentato, nonché altre spese aggiuntive connesse con l’allargamento. La seconda priorità è l’uso efficace e altamente mirato delle risorse finanziarie dell’UE. Tale priorità abbraccia questioni quali: concentrare la spesa istituzionale europea sui compiti fondamentali; sostenere le istanze per nuove richieste di bilancio e posti di agenti permanenti soltanto dopo aver analizzato la possibilità di ridistribuire le risorse e il personale nel quadro del bilancio esistente; appoggiare nuove iniziative soltanto dopo averne valutato l’impatto sul bilancio e sulla cooperazione interistituzionale nell’ottica di un uso efficace ed economico delle risorse di bilancio. Le due Istituzioni aventi poteri decisionali in materia di bilancio – il Parlamento europeo e il Consiglio – avallano i principi della disciplina di bilancio e dell’utilizzo razionale del denaro del contribuente europeo. Il Consiglio propone di ridurre di un importo pari a 15 milioni di euro la spesa amministrativa delle altre Istituzioni rispetto alle loro richieste originarie. Tuttavia, occorre ricordare che in molti casi tale riduzione è stata attuata in modo sconsiderato, senza un’analisi approfondita della natura specifica e dei problemi dell’attività delle Istituzioni. A seguito di un’accurata revisione delle richieste nel bilancio per le altre Istituzioni, si propone di ripristinare parte delle riduzioni operate dal Consiglio europeo al bilancio – per un ammontare totale pari a 7,5 milioni di euro. In relazione al bilancio del Parlamento europeo, vorrei porre in evidenza, come prima cosa, la questione del massimale della spesa congiunta. Dopo un’ampia discussione in sede di commissione per i bilanci, nella quale si è tenuto conto dell’esperienza dell’esercizio passato, in cui sono stati votati importi gonfiati e di conseguenza non è stato possibile eseguire completamente la spesa iscritta al bilancio del Parlamento, si propone di ridurre di 20 milioni di euro la spesa del Parlamento a titolo del bilancio, rispetto alle richieste dell’amministrazione. Ritengo che il bilancio del Parlamento europeo debba essere fissato sulla base di esigenze determinate a fronte di un’attenta valutazione. Raggiungere il massimale del 20 per cento del totale della spesa amministrativa non è un fine in se stesso.</p>
      <p sl="lv">Ovviamente la questione degli oltre 200 milioni di euro l’anno spesi in più per fornire al Parlamento europeo la sede di Strasburgo rimane di attualità. Il problema principale è la manutenzione in parallelo di due edifici del Parlamento europeo, rispettivamente a Bruxelles e Strasburgo. Occorre prendere atto che tale materia rientra nelle competenze del Consiglio europeo.</p>
      <p sl="lv">Nel bilancio 2006 del Parlamento europeo è stata riservata notevole attenzione alla politica d’informazione e di comunicazione, per garantire che l’informazione sia accessibile e che il lavoro del Parlamento europeo sia meglio illustrato ai cittadini dell’UE. Il ruolo del Parlamento europeo come rappresentante degli Stati membri dell’UE è meritevole di particolare menzione in tale contesto. Sono già state adottate svariate misure. Ad esempio posso citare il lancio della nuova Home Page del Parlamento europeo, nella quale si è posta un’enfasi assai maggiore sull’informazione relativa all’attualità dei lavori del Parlamento europeo in tutte le lingue ufficiali dell’UE. Si avanza la proposta di migliorare il programma per i visitatori del Parlamento europeo per il 2006 e di istituire una speciale riserva per l’informazione e la comunicazione.</p>
      <p sl="lv">Infine, vorrei tornare alla questione che ho evidenziato all’inizio del mio intervento. Considerando che il 2006 è l’ultimo esercizio a titolo delle attuali prospettive finanziarie, è importante che l’importo complessivo degli stanziamenti di impegno e di pagamento per il bilancio 2006 corrisponda agli impegni che l’Unione europea ha assunto, inclusi quelli connessi all’allargamento. Concordo perfettamente con quanto ha affermato l’onorevole Pittella, e cioè che nel 2006 è necessario prevedere una dotazione adeguata per gli stanziamenti di pagamento, incluso per i Fondi strutturali. L’atteggiamento adottato dal Consiglio europeo in relazione al bilancio dell’UE per il 2005, con il blocco artificiale degli stanziamenti di pagamento, era inaccettabile. Ora la natura ingiustificata della posizione del Consiglio europeo è diventata evidente. La Commissione europea sta preparando le lettere rettificative al bilancio del 2005 per alimentare con un importo maggiore gli stanziamenti di pagamento a titolo dei Fondi strutturali. Se il Consiglio europeo cercherà ancora una volta di bloccare l’ammontare degli stanziamenti di pagamento per il bilancio 2006, ciò dimostrerà che il Consiglio non è disposto a finanziare in toto gli impegni che l’UE ha assunto nel quadro delle attuali prospettive finanziarie. Va detto che questo indulgere in promesse vuote senza supportarle con i fatti amplifica l’alienazione e lo scetticismo dei cittadini nei riguardi dell’UE.</p>
      <p sl="lv">Concludendo, desidero attirare in particolare l’attenzione della signora Commissario Grybauskaitė sulla scarsa qualità della traduzione in lingua lettone del bilancio redatto dalla Commissione europea. Ad esempio, le linee di bilancio 02030202 e 02030203, che riguardano i farmaci per le malattie rare. La traduzione in lettone della Commissione parla di risorse destinate alle cure per gli orfani e ai farmaci per gli orfani. Pertanto non si sorprenda la signora Commissario: riceverà sicuramente richieste da parte degli orfani della Lettonia per ottenere finanziamenti per le loro medicine, perché questo si legge nella traduzione preparata dalla Commissione europea. Grazie per l’attenzione.</p>
    </intervention>
    <intervention id="3-010" speaker_id="28267" is_mep="True" mode="spoken" role="Presidente">
      <p sl="unknown">La ringrazio molto, onorevole Dombrovskis. Cercheremo tutti di adoperarci per migliorare le nostre procedure di comunicazione multilingue.</p>
    </intervention>
    <intervention id="3-011" speaker_id="photo_generic" name="Dalia Grybauskaitė" is_mep="True" mode="spoken">
      <p sl="lt">Membro della Commissione. – Desidero ringraziare il Parlamento per il suo esame del progetto di bilancio per il 2006, l’onorevole Pittella per l’apprezzamento espresso per la crescente convergenza e cooperazione tra Commissione e Parlamento, come pure per il modo in cui si sono svolti tutti i dibattiti e i lavori preparatori per l’adozione del bilancio. Per evitare problemi di traduzione continuerò in inglese.</p>
      <p sl="en">Per evitare problemi di interpretazione vorrei formulare la mia presentazione più tecnica in inglese. L’onorevole Pittella ci ha appena fornito un eccellente esempio con la sua presentazione.</p>
      <p sl="en">Procederò all’esame delle varie rubriche. In relazione alla spesa agricola – rubrica 1a – la Commissione presenterà, tra una settimana, le nuove stime conformemente alle nuove tendenze di mercato che, sulla base delle nostre informazioni, comporteranno una riduzione delle previsioni per la spesa agricola proposte dalla Commissione.</p>
      <p sl="en">In relazione alla rubrica 2 – “Azioni strutturali” –, il PPB proposto dalla Commissione era stato presentato ed elaborato sulla base delle tendenze osservate e delle nostre stime riviste, che non coincidono esattamente con quelle degli Stati membri. La Commissione presenterà una lettera rettificativa all’inizio di novembre, tenuto conto che riceveremo i dati definitivi da parte degli Stati membri alla fine di questo mese, quindi nelle prime settimane di novembre vi comunicheremo il livello definitivo, che dovrà essere deciso nel trilogo di novembre.</p>
      <p sl="en">Quanto alle politiche interne, il Parlamento ha presentato numerosi emendamenti, essenzialmente sui programmi codecisi. Come d’uso la Commissione conferma che sosterrà le proposte nel pacchetto codeciso, se ciò sarà concordato tra due Autorità di bilancio.</p>
      <p sl="en">La rubrica più difficile per noi tutti è quella relativa alle azioni esterne, in special modo perché contiene pressioni riguardo all’utilizzo dello strumento di flessibilità. L’anno prossimo si renderà necessaria una spesa almeno per lo tsunami e la riforma dello zucchero, e sta diventando evidente che sarà necessario spendere anche a titolo di ulteriori due voci: il sostegno per Gaza e il terremoto in Pakistan. Ciò definisce e distingue chiaramente come dovremmo riflettere o intendere il ricorso allo strumento di flessibilità in futuro, e vorrei riconfermare quanto ho recentemente affermato in seno alla commissione per i bilanci: secondo la Commissione e il suo servizio giuridico, per il 2006 sono disponibili fino a 493 milioni di euro a titolo dello strumento di flessibilità.</p>
      <p sl="en">In ordine alla spesa amministrativa e ai posti, ho apprezzato che siano state ripristinate tutte le richieste da noi presentate nel PPB. Accogliamo con altrettanto favore la reazione del Consiglio e del Parlamento al messaggio che abbiamo inviato a settembre in merito alle assunzioni, e vorrei correggere su un punto la presentazione dell’onorevole Dombrovskis. Tutti i 1 480 posti per i nuovi Stati membri attualmente sono stati occupati: non vi sono più vacanze. Stiamo facendo del nostro meglio.</p>
      <p sl="en">Pertanto, se, secondo la proposta odierna, devono essere iscritti nella riserva 16 milioni di euro, cui si applicano condizioni estremamente rigorose che non potranno essere soddisfatte prontamente l’anno prossimo, ci troveremo ad affrontare problemi di assunzione per circa la metà dei nuovi posti richiesti, cioè a dire circa 200-300 posti. Ciononostante, la Commissione coglierà l’occasione di commentare le modificazioni nel complesso, soprattutto quelle che saranno presentate nella nostra lettera sulla possibilità di dare applicazione agli emendamenti di bilancio, e che sono, infatti, di grande importanza per il Parlamento. Vi trasmetterò il tutto prima della seconda lettura.</p>
      <p sl="en">Vorremmo augurare al relatore e al Parlamento un dibattito assai costruttivo e un buon esito della votazione domani. La Commissione sarà al vostro fianco, per aiutarvi a giungere a un accordo per il 2006 a novembre o, al più tardi, a dicembre.</p>
    </intervention>
    <intervention id="3-013" speaker_id="1065" name="Pasqualina Napoletano" is_mep="True" mode="spoken">
      <p sl="it">relatrice per parere della commissione per gli affari esteri . – Signor Presidente, onorevoli colleghi, nella mia veste di sostituto della relatrice, onorevole De Keyser, desidero sottolineare tre punti sollevati dalla commissione per gli affari esteri.</p>
      <p sl="it">Il primo punto concerne l’Iniziativa europea per i diritti dell’uomo e della democrazia, per la quale non accettiamo il taglio del 25 per cento proposto dalla Commissione e chiediamo di ripristinare almeno il bilancio 2005.</p>
      <p sl="it">Il secondo punto riguarda l’aiuto alla ricostruzione in Iraq. Noi vorremmo che i fondi comunitari fossero spesi in modo trasparente, affidandoli alle agenzie delle Nazioni Unite operanti in Iraq.</p>
      <p sl="it">Chiediamo infine al Consiglio maggiore chiarezza all’atto di riferire circa l’uso dei fondi a favore dei Rappresentanti speciali dell’Unione. In attesa di spiegazioni da parte del Consiglio, la commissione per gli affari esteri ha proposto un taglio di un milione e mezzo di euro agli stanziamenti di pagamento iscritti sulla linea di bilancio in questione.</p>
    </intervention>
    <intervention id="3-014" speaker_id="4556" name="Nirj Deva" is_mep="True" mode="spoken">
      <p sl="en">relatore per parere della commissione per lo sviluppo. – Signor Presidente, desidero congratularmi con il relatore, onorevole Pittella, per aver presentato un’eccellente dichiarazione sul bilancio, e con la signora Commissario.</p>
      <p sl="en">L’onorevole Pittella ha molto cortesemente accettato circa l’80 per cento degli emendamenti al bilancio presentati dalla commissione per lo sviluppo. Sappiamo che questo bilancio è molto tirato. Lo stesso onorevole Pittella ha spiegato le enormi difficoltà cui far fronte nell’ambito delle azioni esterne: Afghanistan, Iraq, tsunami , Gaza e il terremoto.</p>
      <p sl="en">Il terremoto rappresenta una sfida. Tre milioni di persone sono bloccate sulle montagne al freddo e al gelo. Non hanno tende, cibo né acqua. Per le difficoltà logistiche è impossibile rifornirli di cibo, acqua, riscaldamento, eccetera. Non sappiamo quanto tutto ciò costerà in questo esercizio. La risposta allo tsunami è stata magnifica, e io ne sono stato direttamente coinvolto. In tutto il mondo sono stati raccolti 5,3 miliardi di dollari, cifra cui l’Unione europea ha contribuito impegnando 160 milioni di euro e altri importi a titolo dello strumento di flessibilità.</p>
      <p sl="en">Sono tuttavia consapevole che la Presidenza britannica è molto preoccupata per il terremoto e per il Pakistan. Provvedere ai rifornimenti alimentari e all’assistenza di tre milioni di persone durante l’inverno non sarà compito facile. Dovremmo adottare una famiglia e chiedere ai pakistani di Karachi, Lahore o Rawalpindi di prendersene cura per un periodo di sei mesi e aiutarli con buoni, tessere annonarie e cibo per evitare che patiscano la fame e muoiano sulle montagne? Non lo so.</p>
      <p sl="en">Sono anche molto grato che siano state recepite molte delle richieste della commissione per lo sviluppo. Mi rammarico soltanto che il programma per l’igiene delle mani – di cui abbiamo parlato nella mia commissione – non sia stato accolto dal relatore per il bilancio. Vorrei che se ne prendesse atto.</p>
    </intervention>
    <intervention id="3-015" speaker_id="1403" name="David Martin" is_mep="True" mode="spoken">
      <p sl="en">relatore per parere della commissione per il commercio internazionale. – Signor Presidente, penso che siamo tutti d’accordo circa il fatto che il commercio può fare di più per lo sviluppo di tutto l’aiuto o la riduzione del debito che possiamo concedere. In altri termini, Hong Kong in dicembre può essere più importante per lo sviluppo del Vertice di Gleneagles di quest’estate. Tuttavia, il commercio non è soltanto liberalizzazione: dobbiamo offrire assistenza ai paesi in via di sviluppo perché possano portare le proprie merci sul mercato e perché possano rispettare i nostri standard tecnici e sanitari.</p>
      <p sl="en">Questo è il motivo per cui la commissione per il commercio internazionale propone una nuova linea di bilancio denominata “Aiuti al commercio”. Non che il bilancio non preveda già l’assistenza al commercio, ma attualmente essa è ripartita su duecento diverse linee di bilancio. La commissione per il commercio internazionale vorrebbe che tutto fosse unificato in un’unica linea di bilancio. Vorremmo una linea di bilancio chiara cosicché gli aiuti al commercio siano più facili da mobilitare, più visibili e più accessibili per i paesi in via di sviluppo.</p>
    </intervention>
    <intervention id="3-016" speaker_id="4517" name="Christopher Heaton-Harris" is_mep="True" mode="spoken">
      <p sl="en">relatore per parere della commissione per il controllo dei bilanci. – Signor Presidente, desidero ringraziare sentitamente la signora Commissario per la sua presenza oggi. Inoltre vorrei, come prima cosa, ringraziare il relatore della commissione per i bilanci per aver partecipato a un paio di riunioni della commissione per il controllo dei bilanci e per aver ascoltato le preoccupazioni e gli interrogativi della nostra commissione. Questo processo di partecipazione è molto salutare per noi tutti.</p>
      <p sl="en">La procedura applicata dalla commissione per il controllo dei bilanci funziona nel modo seguente: analizziamo le nostre relazioni sul discarico ed esaminiamo le conclusioni e i punti che abbiamo formulato e che il Parlamento ha recepito, ma che la Commissione non ha completamente realizzato, e quindi elaboriamo gli emendamenti per cercare di garantire la futura esecuzione.</p>
      <p sl="en">Inoltre studiamo molto dettagliatamente il bilancio dell’OLAF, poiché si tratta di uno degli ambiti che ci preoccupa molto e che continuerà a preoccuparci in futuro. Quest’anno l’OLAF ha chiesto un sensibile aumento di personale, cioè 25 nuovi posti, e un aumento del 10 per cento per la propria dotazione finanziaria, un livello di nuovo personale che secondo la nostra commissione – la commissione che dovrebbe essere più proattiva e più convinta nel sostenere l’OLAF (e credo che probabilmente lo sia) – non era effettivamente necessario. Uno degli emendamenti al bilancio di quest’anno contiene i particolari al riguardo. Non sono sicuro che abbiamo ricevuto chiarimenti soddisfacenti e quindi li chiediamo.</p>
      <p sl="en">Abbiamo altresì invitato la Corte europea di giustizia e la Corte dei conti europea ad emendare le rispettive decisioni amministrative entro il 1° novembre dell’anno corrente, al fine di escludere l’uso privato di automobili ufficiali, e sono stati presentati emendamenti al bilancio in tale direzione.</p>
      <p sl="en">Infine, su tutt’altro argomento e a titolo personale, è stato presentato un emendamento firmato da tutti i deputati di tutti i gruppi per consentire il finanziamento di eventi su scala europea per promuovere l’inclusione sociale dei giovani e dei portatori di handicap mentali tramite lo sport, e spero che il relatore lo riprenda.</p>
    </intervention>
    <intervention id="3-017" speaker_id="4314" name="Catherine Guy-Quint" is_mep="True" mode="spoken">
      <p sl="fr">relatore per parere della commissione per i problemi economici e monetari. – Signor Presidente, signora Commissario, a nome della commissione per i problemi economici e monetari, vorrei precisare le nostre priorità di bilancio.</p>
      <p sl="fr">Innanzi tutto, abbiamo bisogno di risorse congrue per garantire analisi economiche di elevata qualità e coerenti, che consentano di stabilire prospettive economiche accurate per l’Unione. Sapete quanto teniamo al programma PRINCE “L’euro, una moneta per l’Europa”, perché – lo sappiamo – arriverà una seconda ondata di euro e bisognerà dunque continuare a mantenere vivo in tutti i nostri paesi l’interesse dei cittadini per questa moneta.</p>
      <p sl="fr">Infine, teniamo molto ad aiutare le PMI promuovendo sia un ambiente finanziario accessibile per le microimprese sia strumenti di finanziamento etico. Quanto al sostegno per il programma FISCALIS, che è volto a migliorare il funzionamento dei sistemi di imposizione indiretta del mercato interno, noi formiamo i funzionari nazionali necessari in ogni paese perché, per noi, è un investimento sul futuro in termini di sicurezza e prosperità per l’Unione.</p>
    </intervention>
    <intervention id="3-018" speaker_id="28317" name="Jamila Madeira" is_mep="True" mode="spoken">
      <p sl="pt">relatore per parere della commissione per l’occupazione e gli affari sociali. – Signor Presidente, onorevoli colleghi, desidero innanzi tutto ringraziare l’onorevole Pittella per lo straordinario lavoro svolto nel corso dell’intera procedura di bilancio.</p>
      <p sl="pt">La commissione per l’occupazione e gli affari sociali, per conto della quale ho redatto il parere, accoglie con favore che la commissione per i bilanci abbia riconosciuto e accettato la necessità di aumentare alcune rubriche, e addirittura di ripristinare gli importi iscritti nel progetto preliminare di bilancio in relazione al Fondo sociale europeo, al programma EQUAL, a EURES, alle misure per combattere e prevenire l’esclusione sociale e al programma LEONARDO.</p>
      <p sl="pt">Tuttavia, taluni nostri suggerimenti, alcuni dei quali ci stanno particolarmente a cuore, si sono persi per strada e su di essi vorrei attirare la vostra attenzione. Ad esempio, EUROPASS è uno strumento per promuovere la trasparenza delle qualifiche, un fattore chiave per raggiungere gli obiettivi di Lisbona, ed è stato presentato all’interno di un pacchetto insieme al programma LEONARDO. Riteniamo che gli stanziamenti a favore di EUROPASS andrebbero incrementati, eppure tali aspetti sono stati trascurati.</p>
      <p sl="pt">Desidero altresì attirare la vostra attenzione sulla situazione dell’agenzia di Bilbao, la quale, non avendo ricevuto alcun adeguamento di bilancio dal 2004, né in termini di indicizzazione dell’inflazione, né per rispondere alle esigenze dell’allargamento, molto presto non sarà assolutamente in grado di continuare ad operare.</p>
      <p sl="pt">Da ultimo, desidero elogiare gli sforzi compiuti dall’onorevole Pittella a favore dell’Anno europeo della mobilità dei lavoratori, in primo luogo per averlo incluso come evento annuale speciale, dato che non poteva essere presentato come progetto pilota, e, in secondo luogo, data la sua importanza e, oggettivamente, la sua efficacia rispetto agli obiettivi intesi a rendere competitiva l’economia europea.</p>
    </intervention>
    <intervention id="3-019" speaker_id="23768" name="Bogusław Liberadzki" is_mep="True" mode="spoken">
      <p sl="pl">relatore per parere della commissione per i trasporti e il turismo. – Signor Presidente, la commissione per i trasporti e il turismo ha esaminato il bilancio alla luce dei tagli già apportati nell’ambito delle attuali prospettive finanziarie, che presto entreranno nel loro ultimo anno. Pertanto desideriamo manifestare la nostra protesta contro la proposta di ridurre di 120 milioni di euro la spesa per le reti transeuropee. Riteniamo che le reti transeuropee siano uno strumento chiave per realizzare la visione di un’Europa coesa e quella dello sviluppo regionale.</p>
      <p sl="pl">Inoltre non possiamo dare il nostro consenso agli emendamenti del Consiglio volti a ridurre la spesa per gli organi competenti in materia di sicurezza dei trasporti. In particolare ci opponiamo ai tagli alla spesa per la prevenzione dell’inquinamento marino.</p>
      <p sl="pl">In considerazione di tali due questioni cardinali, vorremmo chiarire che un sistema dei trasporti efficiente è nell’interesse dei cittadini dell’UE e della sua economia, e vorrei chiedere a tutti i gruppi politici e ai deputati di questo Parlamento di darci il loro sostegno. Desidero congratularmi con l’onorevole Pittella per il suo grande contributo al lavoro su questo progetto di bilancio.</p>
    </intervention>
    <intervention id="3-020" speaker_id="1854" name="Constanze Angela Krehl" is_mep="True" mode="spoken">
      <p sl="de">relatore per parere della commissione per lo sviluppo regionale. – Signor Presidente, onorevoli colleghi, nel suo parere sul bilancio, la commissione per lo sviluppo regionale ha accolto le proposte della Commissione e ripristinato il progetto preliminare di bilancio, con particolare riferimento ai pagamenti. Il relatore ha preso in considerazione il fabbisogno degli Stati membri aumentando nuovamente i pagamenti del 40 per cento, e pertanto agli Stati membri rivolgo due richieste: la prima è che spendano effettivamente questo denaro in modo corretto e sulla base di dati aggiornati, e la seconda è che nella discussione sulle prospettive finanziarie per il 2007-2013 ne tengano conto e redigano un bilancio adeguato per la futura politica di coesione.</p>
      <p sl="de">Desidero invitare l’Aula ad accogliere due ulteriori proposte della commissione per lo sviluppo regionale: un progetto per una rete europea delle PMI e uno studio sulle esigenze particolari dei nuovi Stati membri per il risanamento degli alloggi prefabbricati – un problema che abbiamo discusso spesso in quest’Aula senza conoscere esattamente le sfide che ciò rappresenta per gli Stati membri in questione.</p>
    </intervention>
    <intervention id="3-021" speaker_id="28579" name="Katerina Batzeli" is_mep="True" mode="spoken">
      <p sl="el">relatore per parere della commissione per l’agricoltura e lo sviluppo rurale. – Signor Presidente, anch’io desidero ringraziare il relatore, onorevole Pittella, per aver imposto sia una visione politica del bilancio sia una visione tecnica, che è diretta e funzionale.</p>
      <p sl="el">La credibilità del Parlamento europeo sarà giudicata anche sulla base di questo bilancio. Fino ad oggi, la Commissione ci ha spiegato che la spesa agricola sarà migliorata o che sarà fissata sulla base di una lettera rettificativa. Ritengo che non sia una dimostrazione di credibilità da parte nostra discutere il tema della spesa agricola, una categoria ampia, sotto l’influenza della lettera rettificativa. Del resto neanche il Parlamento europeo sarà credibile se voterà a favore dell’emendamento della commissione per i bilanci, che iscrive nella riserva, cioè congela, le sovvenzioni comunitarie, in un momento in cui la riforma dell’OCM del tabacco è una realtà ed è stata votata da tutti i governi degli Stati membri.</p>
      <p sl="el">Vorrei chiedere alla Commissione perché non ha incluso il tabacco nel nuovo progetto di bilancio, unitamente a tutti i prodotti che sono contemplati nelle sottodivisioni della rubrica 1.</p>
      <p sl="el">Quanto all’uguaglianza di genere, occorre appoggiare l’emendamento già adottato dalla commissione per i bilanci per rafforzare il programma DAPHNE e i programmi che sostengono finanziariamente e aiutano le organizzazioni femminili, soprattutto la lobby europea delle donne.</p>
      <a text="(Il Presidente interrompe l’oratore)"/>
    </intervention>
    <intervention id="3-022" speaker_id="4547" name="Elspeth Attwooll" is_mep="True" mode="spoken">
      <p sl="en">relatore per parere della commissione per la pesca. – Signor Presidente, intervengo in sostituzione dell’onorevole Mulder, autore del parere della commissione per la pesca.</p>
      <p sl="en">La nostra commissione si fida di più delle cifre presentate dalla Commissione nel PPB che delle stime del Consiglio. Di conseguenza, proponiamo di ripristinare le cifre della Commissione. Tali proposte della Commissione sono già caute e noi abbiamo una serie di nostre priorità che includono il sostegno ai nuovi Stati membri perché adeguino il proprio settore della pesca, gli investimenti in metodi di pesca ecologici, finanziamenti adeguati per lo sviluppo dei consigli consultivi regionali, l’assistenza economica per coloro la cui sussistenza è colpita dalle riduzioni dello sforzo di pesca, un’attribuzione più coerente degli stanziamenti destinati alla ricerca, una maggiore considerazione dei bisogni delle regioni periferiche e una migliore attuazione degli strumenti di controllo allo scopo di garantire il rispetto delle norme sostanziali e delle regole finanziarie. Ci aspettiamo da tutte le Istituzioni coinvolte che appoggino tale impostazione.</p>
    </intervention>
    <intervention id="3-024" speaker_id="1473" name="Gérard Deprez" is_mep="True" mode="spoken">
      <p sl="fr">relatore per parere della commissione per le libertà civili, la giustizia e gli affari interni. – Signor Presidente, signora Commissario, onorevoli colleghi, gli emendamenti adottati dalla commissione per le libertà civili, la giustizia e gli affari interni al progetto di bilancio 2006 erano fondamentalmente incentrati su tre obiettivi: lotta al terrorismo, controllo delle frontiere esterne dell’Unione europea, protezione dei dati personali dei cittadini.</p>
      <p sl="fr">In termini generali – e a questo punto rivolgo i miei ringraziamenti al relatore generale e ai miei colleghi della commissione per i bilanci – gli emendamenti in questione sono stati accolti dalla commissione per le libertà civili, la giustizia e gli affari interni, e spero, saranno adottati domani dalla plenaria.</p>
      <p sl="fr">Più precisamente, in materia di lotta contro il terrorismo, proponiamo un rafforzamento sensibile delle risorse operative di Eurojust e allo stesso tempo un aumento di quasi il 30 per cento degli stanziamenti per il progetto pilota che il Parlamento ha voluto per meglio coordinare i mezzi per prevenire e affrontare la minaccia terrorista.</p>
      <p sl="fr">Inoltre, siamo favorevoli a stanziare i fondi di cui la Commissione ha fatto richiesta per disporre di un’autentica capacità di gestione delle crisi e proponiamo di estendere al patrocinio legale gli stanziamenti destinati all’aiuto alle vittime del terrorismo.</p>
      <p sl="fr">In tema di controllo delle frontiere esterne dell’UE, proponiamo un rafforzamento sensibile delle risorse destinate alla nuova Agenzia per le frontiere esterne e ripristiniamo gli stanziamenti di pagamento previsti inizialmente nel PPB per il sistema di informazione Schengen e per il sistema di informazione sui visti, che erano già stati – peraltro stupidamente – decurtati dal Consiglio.</p>
      <p sl="fr">Quanto alla protezione dei dati, manteniamo in riserva una parte degli stanziamenti richiesti dalla Commissione per i diritti dei passeggeri, allo scopo di costringere la Commissione a rispettare gli impegni che ha assunto di fronte al Parlamento europeo a proposito della modifica del sistema di trasmissione delle registrazioni dei dati personali dei passeggeri alle autorità degli Stati Uniti.</p>
      <p sl="fr">Inoltre, per concludere, nella proposta di risoluzione insistiamo sulla necessità di porre in essere un meccanismo di protezione dei dati personali nel terzo pilastro.</p>
    </intervention>
    <intervention id="3-025" speaker_id="28261" name="Alexander Stubb" is_mep="True" mode="spoken">
      <p sl="en">relatore per parere della commissione per gli affari costituzionali. – Signor Presidente, desidero innanzi tutto congratularmi con l’amico Pittella per l’ottimo lavoro svolto. Desidero formulare tre osservazioni.</p>
      <p sl="en">La prima è che la commissione per gli affari costituzionali ha avanzato cinque proposte: abbiamo chiesto più fondi per le cattedre “Jean Monnet”, per le organizzazioni culturali, per le organizzazioni che promuovono l’idea dell’Europa, per i think-tank europei e per il dibattito sul futuro dell’Unione europea. Cosa è successo? Non abbiamo ottenuto nulla! Le cinque proposte sono state tutte respinte. Sono sicuro che l’onorevole Heaton-Harris ne sarà più che contento, ma mi dispiace ricordargli che io sono molto soddisfatto della sua proposta di stanziare tanto denaro a favore del programma PRINCE. Noi abbiamo chiesto 9 milioni di euro e abbiamo ottenuto stanziamenti di impegno pari a oltre 4 milioni di euro. Ciò è fantastico, perciò sono lieto dei cambiamenti apportati dalla commissione per il controllo dei bilanci.</p>
      <p sl="en">La mia seconda osservazione è più che altro una domanda: per cosa ci serve il denaro? Sappiamo tutti che i francesi e gli olandesi hanno bocciato la Costituzione nei referendum e che dobbiamo cominciare a discutere del futuro dell’Unione. E’ nell’interesse generale. La Costituzione non è morta, continuerà a vivere e dobbiamo riprendere a discuterne. Per farlo abbiamo bisogno di denaro.</p>
      <p sl="en">Anche la mia terza e ultima osservazione è una domanda: possiamo comprare il dibattito con i soldi? La risposta, ovviamente, è negativa. Tuttavia, penso, a titolo personale e in qualità di membro della commissione per gli affari costituzionali, che sia molto importante far partire il dibattito, e il fatto che la Commissione abbia preparato un piano B – anzi, un piano D – e riceva oltre 4 milioni di euro in stanziamenti d’impegno dalla commissione per i bilanci, è una buona cosa, anche per il futuro dell’Unione.</p>
    </intervention>
    <intervention id="3-026" speaker_id="28579" name="Katerina Batzeli" is_mep="True" mode="spoken">
      <p sl="el">relatore per parere della commissione per i diritti della donna e l’uguaglianza di genere. – Signor Presidente, in merito alla politica comunitaria per l’uguaglianza di genere, desidero innanzi tutto ringraziare l’onorevole Pittella per aver accettato gli emendamenti sull’integrazione dell’uguaglianza in tutti i capitoli della politica comunitaria. Vorrei che fosse appoggiato l’emendamento già approvato nel bilancio, per rafforzare i finanziamenti a favore del programma DAPHNE II, un programma che mira ad affrontare il problema della violenza contro le donne e i bambini.</p>
      <p sl="el">Inoltre, considero importante che siano sostenuti gli emendamenti della commissione per i diritti della donna e l’uguaglianza di genere a favore dell’aumento dei finanziamenti per le organizzazioni femminili, specialmente la lobby europea delle donne. Il motivo è che l’azione di tali organizzazioni è essenziale per promuovere l’uguaglianza di genere nella vita sociale, economica e politica e per raggiungere gli obiettivi della strategia di Lisbona di una migliore e più forte partecipazione delle donne al mercato del lavoro.</p>
    </intervention>
    <intervention id="3-027" speaker_id="28276" name="Laima Liucija Andrikienė" is_mep="True" mode="spoken">
      <p sl="lt">a nome del gruppo PPE-DE. – Desidero innanzi tutto congratularmi con il relatore, onorevole Giovanni Pittella, per la sua eccellente relazione e ringraziarlo per la sua cooperazione costruttiva durante la prima lettura del bilancio in sede di Parlamento europeo. Sono soddisfatta che la commissione per i bilanci sia riuscita ad adottare decisioni sulle priorità di maggiore interesse: la competitività dell’Unione europea e un finanziamento più adeguato dell’Unione, il sostegno alle piccole e medie imprese, altre misure per attuare la strategia di Lisbona, il miglioramento della sicurezza dei cittadini, il consolidamento del recente allargamento dell’Unione europea e la crescita del ruolo dell’Unione europea come attore mondiale. Tali priorità dovrebbero essere il fulcro dei nostri sforzi nel corso del 2006. Se il Consiglio approverà la proposta del Parlamento europeo sullo strumento di flessibilità, avremo fondi sufficienti per finanziare la ricostruzione dell’Iraq e dell’Afghanistan e l’aiuto necessario per eseguire il lavoro di ricostruzione di numerosi paesi asiatici colpiti dallo tsunami . Il 2006 è un anno eccezionale dal punto di vista del bilancio. E’ l’ultimo esercizio di questo periodo di programmazione finanziaria e il Consiglio non è ancora riuscito a raggiungere un consenso sulle nuove prospettive finanziarie. Essendo necessario preparare il prossimo allargamento dell’Unione europea, ritengo irresponsabile il comportamento del Consiglio, in quanto si discute dell’allargamento senza che vi sia un accordo su come finanziarlo. Pertanto il Parlamento europeo è costretto a considerare alternative diversissime, inclusi gli scenari più infausti. Confido che domani il Parlamento europeo appoggi le proposte più importanti della commissione per i bilanci e saremo pronti per la seconda riunione di conciliazione con il Consiglio che si terrà a novembre.</p>
    </intervention>
    <intervention id="3-028" speaker_id="4314" name="Catherine Guy-Quint" is_mep="True" mode="spoken">
      <p sl="fr">a nome del gruppo PSE. – Signor Presidente, signora Commissario, mi sia consentita una premessa. Mi pare che dovremmo modificare le procedure relative al cosiddetto “dibattito sul bilancio”, perché limitare a un minuto l’intervento di ciascuna commissione è assurdo. Bisognerebbe davvero mettere a punto una nuova procedura!</p>
      <a text="(Applausi)"/>
      <p sl="fr">Desidero affermare che i relatori e tutti i membri della commissione per i bilanci hanno adottato, in merito al bilancio, un approccio strategico. Da un lato, l’Unione ha delle esigenze, che sono molteplici: le politiche tradizionali, la politica agricola, la politica dei Fondi strutturali. Tali esigenze sono varie e certamente anche costose. Non dobbiamo tuttavia dimenticare che i nuovi bisogni dell’Unione non smettono di crescere: sul piano dell’occupazione, dello sviluppo sostenibile e di tutto quanto la politica di Lisbona implica in termini di ricerca, reti, informazione dei cittadini, formazione e sicurezza nel senso più ampio del termine, sicurezza contro il terrorismo, sicurezza alle frontiere e sicurezza, ad esempio, nel contesto attuale dell’influenza aviaria.</p>
      <p sl="fr">D’altra parte, l’Unione ha altresì dei doveri, ad esempio in materia di aiuto ai più bisognosi e ai paesi che attendono l’adesione all’Unione europea, senza dimenticare l’assistenza ad altri paesi nei quali non fa che appesantirsi il bilancio delle vittime delle catastrofi naturali, che si tratti dello tsunami , dei tifoni o del terremoto in Pakistan, o a paesi e regioni che sono stati teatri di conflitti – i Balcani, l’Afghanistan, l’Iraq, Gaza – o ancora la riforma dello zucchero.</p>
      <p sl="fr">L’onere sul bilancio europeo non smette di aumentare proprio quando ci troviamo a combattere con un problema di entrate. Siamo di fronte a una missione impossibile, quindi assurda. Non può durare così. Da cui la nostra strategia di bilancio, cioè prevedere stanziamenti significativi, ma per nulla eccessivi a titolo della spesa. Ebbene, non siamo neanche riusciti a coprire tutte queste spese. Le difficoltà con cui ci scontriamo sono davvero enormi.</p>
      <p sl="fr">Non posso tuttavia esimermi dal riconoscere che i nostri rapporti con la Commissione vanno migliorando: perciò ho l’impressione che quest’anno abbiamo compiuto ulteriori progressi nel nostro modo di lavorare, proprio per poter eseguire meglio il bilancio. Bisognerà continuare su questa strada.</p>
      <p sl="fr">Riguardo ai progetti pilota, bisognerà rafforzare la nostra azione, anche a livello di azioni preparatorie. Non dovremo intervenire soltanto sui progetti pilota che ci stanno maggiormente a cuore, ma anche su tutti gli altri progetti pilota: ad esempio le PMI, l’aiuto alla gioventù, in particolare nel quadro del programma Erasmus, o l’aiuto ai paesi più poveri, per promuovere le vaccinazioni in tutto il mondo.</p>
      <p sl="fr">Infine, e soprattutto, dobbiamo continuare a diffondere più informazioni. Ma il problema è che, nonostante un bilancio molto ragionevole, che richiede 115 miliardi in stanziamenti di pagamento – un importo che corrisponde all’1,04 per cento del nostro PIL – ci troveremo di fronte a un Consiglio imperturbabile e stoico, che pensa soltanto a una cosa: i bilanci nazionali non si toccano!</p>
      <p sl="fr">Chiedo al Consiglio di cooperare di più con noi. Siamo consapevoli che esistono difficoltà interne, ma dovete anche sapere che l’Europa non potrà avanzare senza risorse veramente nuove. Nel quadro del nostro bilancio non abbiamo fatto altro che avvalerci di ciò cui abbiamo diritto nel contesto delle attuali prospettive finanziarie che ci permettono di ricorrere alla flessibilità in modo ampio. E’ quanto abbiamo fatto, perché il ricorso alla flessibilità è indispensabile per attuare le politiche de minimis che l’Unione europea richiede, se vogliamo davvero avere un futuro comune. Infine, vogliamo che comprendiate che il Parlamento non può continuare a fare l’impossibile: fare di più con meno.</p>
    </intervention>
    <intervention id="3-029" speaker_id="4440" name="Anne E. Jensen" is_mep="True" mode="spoken">
      <p sl="da">a nome del gruppo ALDE. – Signor Presidente, signora Commissario, il progetto di bilancio per l’esercizio 2006 in discussione dopo la votazione in sede di commissione per i bilanci mi pare ben equilibrato e spero che nella votazione di domani si possa consolidare la linea comune, non soltanto sugli orientamenti generali del bilancio, ma anche sui dettagli del compromesso elaborato dalla larga maggioranza della commissione per i bilanci.</p>
      <p sl="da">Desidero altresì esprimere un sentito ringraziamento all’onorevole Pittella per il suo grande impegno inteso a propiziare un compromesso, per la sua disponibilità ad ascoltare e per la sua notevole pazienza. L’onorevole Pittella ha indicato come sua principale priorità i programmi per la gioventù e l’istruzione e credo si debba dargliene atto. Proprio investendo in questo ambito riusciremo ad ottenere risultati notevoli con risorse assai scarse.</p>
      <p sl="da">Ringrazio anche l’onorevole Dombrovskis per il suo lavoro sulle altre Istituzioni.</p>
      <p sl="da">I punti del compromesso su cui il gruppo dell’Alleanza dei Democratici e dei Liberali per l’Europa desidera in particolare insistere riguardano l’aumento degli stanziamenti a favore del processo di Lisbona, soprattutto per la ricerca e per il programma di creazione di strumenti di credito per le piccole imprese nei nuovi Stati membri. Vorremmo altresì porre in evidenza che abbiamo puntato su stanziamenti più realistici per il settore della politica estera in cui, a quanto pare, i ministri degli Esteri ritengono che siano i paesi poveri a dover essere penalizzati, in modo che noi possiamo finanziare la ricostruzione post-tsunami , e che siano i paesi poveri, dopo la riforma dello zucchero, a dover finanziare le compensazioni per i paesi che perdono le proprie quote. Ciò è assolutamente inaccettabile e pertanto è del tutto corretto ricorrere allo strumento di flessibilità, come intendiamo fare.</p>
      <p sl="da">In merito ai Fondi strutturali, gli stanziamenti di pagamento devono essere sufficienti e abbiamo verificato che nel corso degli ultimi anni l’esecuzione dei progetti è migliorata. Sono due anni che gli stanziamenti di pagamento iscritti in bilancio sono inadeguati e questa è la situazione cui stiamo cercando di porre rimedio.</p>
      <p sl="da">Per quanto riguarda la linea di bilancio “Progetti pilota e azioni preparatorie”, una piccola voce, certamente i desideri superano i fondi disponibili e sono lieta che sia stato possibile stanziare fondi per un progetto pilota destinato alla costruzione di piazzole sicure lungo le autostrade europee per contrastare attivamente il fenomeno degli attacchi contro gli autotrasportatori che effettuano viaggi a lunga percorrenza, e per garantire una maggiore sicurezza. Una cosa piccola, ma molto importante.</p>
      <p sl="da">Nel bilancio del Parlamento desideriamo appoggiare il compromesso che prevede di istituire una riserva per la politica di informazione, tra cui la televisione via web , per l’ulteriore acquisto di immobili, così da risparmiare sugli affitti in futuro. Abbiamo esitato se scendere sotto il 20 per cento, ma appoggiamo il compromesso. E’ importante evitare di iscrivere nella riserva importi maggiori del necessario.</p>
      <p sl="da">Il bilancio totale, nella sua attuale forma, è superiore all’offerta del Consiglio, ma non tanto da essere indifendibile. E’ sintomatico che questo dibattito sul bilancio sia influenzato dalla mancanza di un accordo sulle prospettive finanziarie per il periodo 2007-2013. Da parte del mio gruppo esprimo un chiaro sostegno al compromesso in esame, che prevede stanziamenti realistici e necessari.</p>
    </intervention>
    <intervention id="3-030" speaker_id="28240" name="Helga Trüpel" is_mep="True" mode="spoken">
      <p sl="de">a nome del gruppo Verts/ALE. – Signor Presidente, signora Commissario Grybauskaitė, Ministro Lewis, oggi vi trovate ancora una volta di fronte ad un Parlamento sicuro del fatto proprio, il quale mette in chiaro che i compiti dell'Europa sono aumentati e che pertanto abbiamo bisogno anche di maggiori risorse per poter far fronte a tali sfide. Il progetto di bilancio della Commissione, con il suo 1,02 per cento, è cauto. I tagli proposti dal Consiglio, dal nostro punto di vista, sono assolutamente inaccettabili. Dobbiamo trovare il coraggio di finanziare compiti ben mirati se vogliamo rispondere adeguatamente alle sfide del futuro.</p>
      <p sl="de">Sono molto grata al relatore, onorevole Pittella. Anche se ci siamo venuti incontro reciprocamente su elementi essenziali, desidero soffermarmi su una serie di elementi per i quali il mio gruppo ritiene si impongano alcune modifiche. Consideriamo che le sovvenzioni alle esportazioni agricole, nella forma esistente, siano ingiustificabili. Il fatto che, ad esempio, gli ortaggi di origine europea in paesi come il Senegal siano meno cari di quelli prodotti localmente, è insostenibile e perpetuando tale stato di cose l’Unione europea pone le condizioni che spingono a fuggire da questi paesi. Non possiamo consentire che si continui ad attuare una politica del genere.</p>
      <p sl="de">Dobbiamo altresì ridurre le sovvenzioni per il tabacco. In questo modo ricaveremmo fondi da investire in altri settori, soprattutto nella politica di ricerca e ancora per l’istruzione, la cultura e la gioventù. Appoggio l’impostazione dell’onorevole Pittella, in merito alla necessità di spendere di più per offrire agli studenti una maggiore mobilità in Europa. E’ proprio grazie a una chiara offerta culturale che possiamo raggiungere le persone localmente e per questo motivo dovremmo quanto meno tornare alle cifre previste per l’esercizio 2004.</p>
      <p sl="de">Inoltre, dobbiamo investire di più nelle energie rinnovabili, se davvero vogliamo una strategia alternativa al petrolio per poter fronteggiare adeguatamente le sfide climatiche. Dobbiamo farlo non soltanto per ragioni ecologiche, ma anche per motivi di politica economica. Tale strategia deve essere parte integrante della strategia di Lisbona, perché le tecnologie ambientali rappresentano per noi un’opportunità sul mercato mondiale. Noi come europei dobbiamo avere un particolare interesse in questo senso e l’ambizione di progredire in questa direzione.</p>
      <p sl="de">In tema di politica estera: nelle sue altisonanti dichiarazioni il Consiglio annuncia sempre che dobbiamo fare di più, in Iraq, in Afghanistan, per le vittime dello tsunami . Poi, però, taglia le spese per la politica di ogni giorno. Ciò è irresponsabile, perché mina la credibilità dell’Unione europea. Gli obiettivi annunciati per il 2000, ad esempio rafforzare la lotta alla povertà, non possono essere realizzati sulla base di stime di bilancio come quelle attuali. Come alcuni colleghi che mi hanno preceduto, desidero rivolgermi ancora una volta molto apertamente al Consiglio: dobbiamo sfruttare tutto il margine di flessibilità – 493 milioni di euro – per garantire all’Unione europea una buona posizione sullo scenario mondiale per l’anno prossimo e per poter mantenere davvero le promesse che abbiamo formulato nei riguardi delle regioni più diverse del mondo. Pertanto invitiamo pressantemente il Consiglio a non adottare una linea rigida, ma a modificare la sua posizione e a unirsi alla Commissione per giungere a un bilancio per l’Unione europea che sia davvero valido e proiettato verso il futuro.</p>
    </intervention>
    <intervention id="3-031" speaker_id="2304" name="Esko Seppänen" is_mep="True" mode="spoken">
      <p sl="fi">a nome del gruppo GUE/NGL. – Signor Presidente, si potrebbe affermare che l’economia finanziaria dell’UE prospera nell’abbondanza. Per anni il 10 per cento del bilancio del Parlamento europeo non ha avuto alcuna consistenza. A fronte di ciò l’Ufficio di presidenza del Parlamento europeo ha riscontrato enormi difficoltà a spendere la quota del 20 per cento delle spese amministrative dell’Unione che le altre Istituzioni accordano al Parlamento senza chiedere a quale scopo è utilizzato il denaro. Non tutti gli utilizzi che l’Ufficio di presidenza escogita con grande rapidità sono però accettabili.</p>
      <p sl="fi">Nella compilazione del bilancio ci si è attenuti a una politica di elevato rigore in relazione alla sezione IV, di cui il Parlamento desidera elevare il massimale di spesa ricorrendo nella massima misura possibile allo strumento di flessibilità. Le cifre relative all’esecuzione del bilancio presentate dalla Commissione per il 2005 dimostrano che all’interno di tale sezione esiste ormai da lungo tempo una quota ragguardevole che non ha nessuna consistenza, oppure, se così non è, la Commissione non sta dando seguito agli auspici espressi dal Parlamento in materia di bilancio.</p>
      <p sl="fi">L’aspetto più singolare del bilancio è quello che riguarda i pagamenti a titolo dei Fondi strutturali. Nel suo progetto di bilancio il Consiglio ha ridotto di 8 miliardi le richieste di pagamento presentate dagli Stati membri. Gli stessi ministri che, per conto dei propri paesi, hanno inviato alla Commissione le rispettive stime per gli importi necessari ad effettuare i pagamenti per le azioni strutturali, in sede di Consiglio hanno sfrondato di un quinto le richieste che essi stessi avevano avanzato. Il Parlamento ha parzialmente soddisfatto i desideri degli Stati membri tenendo conto nel bilancio del 40 per cento del deficit per il finanziamento delle azioni strutturali, come raccomandato dagli Stati membri alla Commissione.</p>
      <p sl="fi">A nome del mio gruppo desidero affermare che il bilancio per il prossimo esercizio non realizzerà gli obiettivi che abbiamo indicato come prioritari per lo sviluppo della dimensione sociale dell’Unione.</p>
    </intervention>
    <intervention id="3-032" speaker_id="28332" name="Dariusz Maciej Grabowski" is_mep="True" mode="spoken">
      <p sl="pl">a nome del gruppo IND/DEM. – Signor Presidente, desidero rendere omaggio all’onorevole Pittella e alla commissione per i bilanci per il lavoro svolto.</p>
      <p sl="pl">Le sfide che attendono l’Unione europea sono le seguenti. Primo, il rallentamento della crescita economica. Secondo, la perdita di competitività da parte delle imprese europee. Terzo, la disoccupazione elevata e l’aggravamento del divario tra ricchi e poveri. Quarto, la mancanza di volontà e iniziativa politica per stimolare le economie dei nuovi Stati membri, con il risultato che i paesi postcomunisti rimangono arretrati e dipendenti in termini economici. Quinto, i leader europei hanno spinto la decisione sull’adesione della Turchia all’Unione europea, nonostante l’opposizione della maggioranza dei cittadini a tale decisione e nonostante la corrispondente mancanza di volontà politica, visione o strategia rispetto all’adesione dell’Ucraina.</p>
      <p sl="pl">Il bilancio per il 2006 non compie alcun tentativo di risolvere alcuno dei problemi menzionati, anzi, fa tutto il contrario. E’ piuttosto la continuazione della strategia attuata negli anni passati, il che significa che il risultato sarà un’ulteriore stagnazione dell’economia e problemi socioeconomici ancora più radicati. La struttura della spesa è quasi identica a quella degli anni precedenti, ragione per cui è inevitabile che ingenti somme siano spese per rubriche che producono scarsi effetti in termini economici. Allo stesso tempo, non ci saranno fondi sufficienti per finanziare la ricerca e lo sviluppo, i grandi progetti infrastrutturali o gli aiuti per le regioni e i paesi arretrati.</p>
      <p sl="pl">La portata e la struttura del bilancio per il 2006 renderanno impossibile raccogliere le sfide legate all’allargamento dell’Unione a 10 nuovi Stati membri. Il progetto di bilancio, inoltre, non tiene sufficientemente conto della futura adesione di Bulgaria e Romania, e, peggio ancora, comprende una lunga lista di spese superflue per un’ampia gamma di servizi promozionali e di consulenza, come pure un aumento delle spese per l’amministrazione e la burocrazia.</p>
      <p sl="pl">Ricapitolando, riteniamo che il bilancio del 2006 sia inadeguato e in contrasto con gli ideali di un’Europa unita, che includono una rapida crescita economia, la pace sociale la solidarietà nei confronti delle regioni e dei paesi arretrati.</p>
    </intervention>
    <intervention id="3-033" speaker_id="28356" name="Wojciech Roszkowski" is_mep="True" mode="spoken">
      <p sl="pl">a nome del gruppo UEN. – Signor Presidente, desidero ringraziare entrambi i relatori per l’enorme impegno profuso nella redazione delle relazioni sul bilancio e congratularmi con loro per aver gestito i numerosissimi emendamenti che sono stati presentati. Ancora una volta il Parlamento deve affrontare il difficile compito di adottare un progetto di bilancio che non soltanto soddisfi le nostre aspettative, ma che, allo stesso tempo, possa essere approvato dal Consiglio. Nel progetto di bilancio 2006, la Commissione ha aumentato gli stanziamenti d’impegno e di pagamento soltanto rispettivamente del 4 e del 5,9 per cento, in previsione delle obiezioni che il Consiglio avrebbe altrimenti sollevato. Tuttavia il Consiglio ha ulteriormente effettuato tagli sostanziali, finendo per decurtare il progetto di bilancio dall’1,02 per cento all’1,01 per cento del prodotto nazionale lordo.</p>
      <p sl="pl">I tagli alla spesa dell’UE che il Consiglio apporta costantemente rappresentano una minaccia per i principi di coesione e solidarietà sui quali si fonda il concetto di integrazione europea. E’ superfluo aggiungere che ciò è motivo di grave preoccupazione per i nuovi Stati membri, inclusa la Polonia. Tali tagli mettono altresì in dubbio l’attuazione, per quanto minima, dei principi della strategia di Lisbona, che sono di sommo interesse anche per i nuovi Stati membri.</p>
      <p sl="pl">La delegazione polacca nel gruppo “Unione per l’Europa delle nazioni” sta celebrando la vittoria nelle elezioni legislative e presidenziali tenutesi recentemente in Polonia. Erroneamente la stampa in molti Stati membri dell’UE ha riferito che il partito “Legge e giustizia” e il neopresidente Lech Kaczyńsky sono contrari all’Unione europea. Alcuni si spingono addirittura a ventilare minacce immaginarie per la Polonia e l’Unione europea a causa dell’esito di tale consultazione elettorale. Vorrei cogliere l’occasione per affermare con la massima enfasi che tali minacce sono fittizie. Noi siamo a favore dell’Unione europea, anche se critichiamo la sua mancanza di coesione e solidarietà.</p>
      <p sl="pl">La domanda che formulerei è se l’integrazione europea è messa a rischio più da uno dei tanti partiti in Europa che disapprova alcune delle pratiche più opinabili dell’UE o da coloro che sono favorevoli ai tagli di bilancio. La posizione adottata dalla commissione per i bilanci del Parlamento europeo e, spero, dal Parlamento nella sua totalità, può sembrare modesta. Tuttavia, confidiamo che possa garantire almeno un livello minimo di spesa, tale da risultare per noi accettabile, se equivalesse ad evitare un bilancio ancora più ridotto.</p>
    </intervention>
    <intervention id="3-034" speaker_id="23873" name="Sergej Kozlík" is_mep="True" mode="spoken">
      <p sl="sk">Un vecchio adagio recita che è difficile dire chi desiderare e chi dimenticare. Ciò è doppiamente vero se riferito alla valanga di emendamenti che propongono aumenti al bilancio. Desidero esprimere il mio apprezzamento per l’abilità con cui gli illustri relatori Pittella e Dombrovskis della commissione per i bilanci del Parlamento sono riusciti ad affrontare una vera e propria “pandemia” di proposte per il bilancio europeo 2006. Anche se la commissione per i bilanci ha compiuto ogni possibile sforzo per esaminare attentamente tutte le voci proposte, la spesa di bilancio che ne risulta supera la proposta del Consiglio europeo di un importo pari a 4 miliardi di euro, che corrisponde a un aumento di quasi il 4 per cento.</p>
      <p sl="sk">Dal mio punto di vista, modificare e rafforzare le risorse di bilancio non è un esercizio egoistico. L’aumento è inteso soprattutto per settori quali i Fondi strutturali, la scienza, la ricerca e l’istruzione. Questi sono gli ambiti che realmente possono diventare la forza trainante dell’Unione europea, e l’afflusso di maggiori finanziamenti, se utilizzato in modo efficace, potrebbe agire come una sorta di Viagra sull’economia europea stagnante.</p>
      <p sl="sk">Tuttavia, ottenere appoggio per tale aumento richiederà un notevole sforzo e una posizione di compattezza durante i negoziati del Parlamento europeo con il Consiglio e la Commissione. Vorrei porre in rilievo specificamente la necessità per i deputati di esercitare una qualche influenza politica nei propri paesi per fare in modo che i rispettivi governi nazionali adottino una posizione positiva sul bilancio, così che il Parlamento domani lo approvi.</p>
    </intervention>
    <intervention id="3-035" speaker_id="1665" name="Salvador Garriga Polledo" is_mep="True" mode="spoken">
      <p sl="es">Signor Presidente, onorevoli colleghi, ringrazio la Commissione per la sua presenza e mi rammarico profondamente per l’assenza del Presidente in carica del Consiglio, che ci ha accompagnato lungo tutta la procedura di bilancio e ha deciso di assentarsi proprio quando si tiene il dibattito in prima lettura e dobbiamo svolgere un trilogo.</p>
      <p sl="es">Desidero congratularmi con i due relatori per la loro presenza e per il lavoro che hanno svolto. Spero che quest’oggi sia possibile trovare un accordo su alcuni degli emendamenti e delle votazioni distinte.</p>
      <p sl="es">E’ importante che la prima lettura sia omogenea, perché dobbiamo arrivare alla conciliazione del giorno 24 uniti e sicuri dell’appoggio dei gruppi politici e dei deputati del Parlamento.</p>
      <p sl="es">Quest’anno la nostra posizione negoziale è molto difficile a causa di due circostanze eccezionali. In primo luogo, per la rubrica 4, “Azioni esterne”, abbiamo tirato la corda al massimo. Nel 1999, quando entrarono in vigore le attuali prospettive finanziare, non esistevano tre priorità tanto importanti quali l’Iraq, l’Afghanistan e lo tsunami : la rubrica 4 è stata mal finanziata fin dall’inizio e non abbiamo mai potuto redigere in questo ambito un bilancio normale. Purtroppo quest’anno non fa eccezione.</p>
      <p sl="es">In secondo luogo, pare che lo stallo tra gli Stati membri sulle nuove prospettive finanziarie non accenni a sbloccarsi: corriamo il rischio di arrivare al 2006 senza un piano finanziario praticabile. Il Parlamento europeo deve prendere le sue precauzioni, perché il ricorso all’articolo 272 del Trattato, per la prima volta, – lo ribadisco, per la prima volta – è una possibilità reale.</p>
      <p sl="es">Per tutti questi motivi presentiamo un progetto di bilancio che non supera il massimale delle prospettive finanziarie, ma vi si avvicina abbastanza, e sollecitiamo un aumento dei pagamenti e un utilizzo dello strumento di flessibilità ben oltre il livello auspicato dal Consiglio.</p>
      <p sl="es">Il mio gruppo appoggia gli onorevoli Pittella e Dombrovskis, che hanno presentato al Parlamento un progetto di bilancio molto coraggioso e innovativo e li invito a mantenere le rispettive posizioni nella seconda lettura e in sede di conciliazione.</p>
    </intervention>
    <intervention id="3-036" speaker_id="28123" name="Louis Grech" is_mep="True" mode="spoken">
      <p sl="en">Signor Presidente, desidero ringraziare gli onorevoli Pittella e Dombrovskis per l’ottimo lavoro.</p>
      <p sl="en">L’onorevole Dombrovskis, relatore per le altre Istituzioni, ha integrato gran parte delle priorità del nostro gruppo nella sua risoluzione finale. Una di tali priorità è mantenere il bilancio del Parlamento al livello del 20 per cento della rubrica 5. Se utilizzato in modo corretto, questo parametro ci offre la stabilità e il rigore necessari per qualunque bilancio. Inoltre, abbiamo aumentato la riserva destinata agli investimenti immobiliari e ci riserviamo il diritto di utilizzare i 20 milioni di euro derivanti dalla riduzione della riserva per gli imprevisti come iniezione di capitali per eventuali acquisti di nuovi edifici parlamentari. Questa politica di acquisizione immobiliare ha avuto molto successo e ha una solida logica finanziaria.</p>
      <p sl="en">Al contrario la politica di comunicazione e d’informazione è stata deludente, poiché non siamo riusciti a convincere i cittadini europei che il Parlamento europeo rappresenta le loro aspirazioni e i loro interessi. Nel bilancio per l’esercizio corrente abbiamo messo a disposizione fondi sufficienti per avviare l’attuazione di una strategia d’informazione che si spera sia efficace e a misura dei cittadini.</p>
      <p sl="en">Naturalmente occorre fare di più per migliorare la semplificazione tramite il bilancio basato sulle attività e l’efficacia delle nostre operazioni. Se dovessimo valutare con senso critico e obiettivamente l’impatto dell’esercizio “alzare la posta in gioco” dovremmo riconoscere che alcuni degli obiettivi di fatto sono stati raggiunti. Realisticamente parlando, però, non vi è motivo per cui, nel prossimo esercizio, l’amministrazione non debba conseguire gran parte dei fini annunciati. C’è poco spazio per il compiacimento. Bisognerebbe eliminare le strozzature e concentrare l’attenzione sulle operazioni fondamentali, garantendo un uso più efficiente delle risorse e riducendo gli sprechi e le duplicazioni. Anche l’adeguata pianificazione delle risorse umane, inclusa la ridistribuzione, l’armonizzazione delle assunzioni e il miglioramento dei servizi di formazione dovrebbero essere considerati priorità per il 2006. Occorre avviare un piano di priorità per le nostre future esigenze, tenendo presente che, a partire dal 2009, dovremo iscrivere in bilancio oltre 100 milioni di euro all’anno per lo statuto dei deputati.</p>
      <p sl="en">Questi cambiamenti e queste riforme dovrebbero migliorare la qualità e l’efficienza delle nostre Istituzioni. Comunque, in ultima analisi, occorre rivedere il tutto nell’ottica dell’impatto sui nuovi cittadini, offrendo loro un prodotto a valore aggiunto che risponda alle aspettative e dunque rafforzi l’immagine e la credibilità del Parlamento europeo e delle altre Istituzioni.</p>
    </intervention>
    <intervention id="3-037" speaker_id="28241" name="Silvana Koch-Mehrin" is_mep="True" mode="spoken">
      <p sl="de">Signor Presidente, signora Commissario, onorevoli colleghi, il denaro è uno strumento per esprimere il valore che attribuiamo alle cose. Se però guardiamo il bilancio dell’UE, ne ricaviamo un quadro sorprendente: l’agricoltura per noi vale circa sette volte di più della ricerca e dell’istruzione. Una simile concezione è sbagliata due volte, perché se l’UE considera qualcosa politicamente auspicabile, dovrebbe utilizzare il bilancio per porne le basi e l’Europa dovrebbe investire nel futuro, invece di sovvenzionare strutture obsolete. Ad esempio, fa differenza investire nelle nanotecnologie oppure garantire il reddito di un agricoltore – so che la CSU vive in un’altra era.</p>
      <p sl="de">Per tale motivo è positivo che il Parlamento abbia incrementato la spesa per l’agenda di Lisbona e decurtato le sovvenzioni per il tabacco. Questa è la direzione in cui dobbiamo continuare a muoverci.</p>
    </intervention>
    <intervention id="3-038" speaker_id="1838" name="Gérard Onesta" is_mep="True" mode="spoken">
      <p sl="fr">Signor Presidente, signora Commissario, come tutti i colleghi desidero a mia volta congratularmi con il relatore, onorevole Pittella, che ha avuto un arduo compito con la Commissione. Quanto all’onorevole Dombrovskis, forse la sua impresa è stata ancora più complicata, perché ha dovuto vedersela con il Parlamento, dove esiste un braccio di ferro sempre difficile tra la commissione per i bilanci e l’Ufficio di presidenza, e credo che abbia compiuto la sua missione in modo perfetto, nonostante le estemporanee difficoltà.</p>
      <p sl="fr">Poiché la collega Trüpel ha incentrato il suo intervento sul bilancio generale, vorrei concentrarmi sul bilancio del Parlamento per fare una puntualizzazione, perché ritengo che ci accingiamo a votare un provvedimento alquanto aberrante.</p>
      <p sl="fr">Per la prima volta nella sua storia il Parlamento rinuncia alla soglia teorica del 20 per cento delle spese amministrative. Non sono un fanatico di questa percentuale, ma vorrei comunque formulare un paio di osservazioni in proposito. Innanzi tutto, non vorrei che si affermi in quest’Aula che, alla fine dell’anno, l’Ufficio di presidenza, in tutta urgenza, potrebbe trovare il sistema per eseguire un’iniezione di capitali con le risorse inutilizzate. Al contrario, questa è una politica di lungo termine, in virtù della quale il Parlamento ha voluto sistematicamente iniettare capitali per acquistare immobili. Ciò ha consentito di risparmiare centinaia – dico bene centinaia – di milioni di euro per i contribuenti, perché abbiamo acquistato i nostri edifici al momento giusto, invece di pagare interessi assolutamente assurdi.</p>
      <p sl="fr">Nella risoluzione il Parlamento afferma di rinunciare a 20 milioni di euro. Al contempo, però, afferma di essere pronto a reclamarli nuovamente al Consiglio, se ne avrà bisogno per la politica immobiliare. Tra quattro minuti esatti lascerò l’Aula per andare a negoziare l’acquisto di alcuni nuovi edifici per il Parlamento. Perciò sappiamo già che avremo bisogno di questo denaro.</p>
      <p sl="fr">Immagino, di conseguenza, quante risate si farà il Consiglio, quando vedrà arrivare la nostra richiesta di bilancio rettificativo, nella quale rivendicheremo ciò che oggi stiamo restituendo al Consiglio in modo un po’ precipitoso, per fare un gesto verso l’esterno. Fare un simile gesto è un’ottima idea, ma in verità i 20 milioni di euro ci consentirebbero di effettuare il finanziamento e realizzare risparmi notevoli. Venti milioni di euro ripartiti tra i cittadini europei – ho fatto il calcolo – sono comunque quattro centesimi che noi restituiamo a ciascun cittadino. Penso che ciascun cittadino sarebbe molto contento di ricevere questi quattro centesimi. Invece, utilizzando questi 20 milioni, avremmo potuto realizzare un’altra politica. Venti milioni sono troppi oppure troppo pochi. Nella fattispecie, si tratta di un esempio particolarmente eccezionale di incoerenza.</p>
    </intervention>
    <intervention id="3-039" speaker_id="28249" name="Tobias Pflüger" is_mep="True" mode="spoken">
      <p sl="de">Signor Presidente, per finanziare le operazioni militari dell’UE, il Consiglio e la Commissione redigono bilanci ombra che sfuggono ai controlli ufficiali. Tramite il cosiddetto meccanismo ATHENA, gli Stati membri dell’UE versano il denaro per gli interventi militari dell’UE in un fondo separato che non è esplicitamente definito come una rubrica del bilancio UE. In questo modo il Parlamento è messo fuori gioco, ed è quasi impossibile qualsiasi accertamento.</p>
      <p sl="de">Ho chiesto alla commissione per gli affari esteri e alla sottocommissione per la sicurezza e la difesa quanto denaro contenga questo fondo, ma non ho ottenuto risposta. Pertanto rivolgo la stessa domanda, ancora una volta, direttamente al Consiglio e alla Commissione. La procedura cui mi riferisco è attualmente in uso per l’operazione EUFOR Althea in Bosnia e in futuro dovrà essere utilizzata in modo specifico per le operazioni che l’UE definisce di gestione delle crisi, cioè per interventi di guerra.</p>
      <p sl="de">E’ evidente che le discutibili missioni militari e di polizia dell’UE in Congo e Sudan sono finanziate tramite il bilancio per l’aiuto allo sviluppo. Per lo meno, questo è quanto pare di capire da ciò che i rappresentanti della Commissione hanno affermato in sede di commissione per gli affari esteri. In tale riunione è stato anche asserito che il Trattato di Nizza attualmente in vigore vieta un bilancio militare indipendente per l’UE. Bene! Smettetela con questi artifici di bilancio per finanziare gli interventi militari dell’UE.</p>
      <a text="(Applausi)"/>
    </intervention>
    <intervention id="3-040" speaker_id="4515" name="Jeffrey Titford" is_mep="True" mode="spoken">
      <p sl="en">Signor Presidente, ho molte difficoltà a prendere sul serio un dibattito su documenti voluminosi che soltanto qualcuno totalmente dedicato alle cose europee sarebbe in grado di leggere, figuriamoci di capire. Inoltre, che senso ha discutere oggi del bilancio per l’esercizio 2006, che tutti sappiamo non avrà alcun rapporto con il modo in cui il denaro sarà speso di fatto?</p>
      <p sl="en">La Corte dei conti europea, per buoni motivi, ha rifiutato di certificare i conti dell’UE per gli ultimi 10 anni e nella sua ultima relazione afferma che il 95 per cento del bilancio dell’UE si presta alle frodi. Eppure ogni anno questo Parlamento scrolla le spalle, sospira e guarda dall’altra parte. Questo è un vergognoso atto d’accusa contro quest’Istituzione e dimostra quanto sia penosamente inutile.</p>
      <p sl="en">Prima di iniziare a discutere su come spendere il denaro per il prossimo esercizio, credo che dovremmo fare un po’ di ordine nel caos degli anni passati. Fino a quando non sarà sanato il dissesto rivoltante delle finanze europee, questo Parlamento ha poco da discutere della spesa futura. Invito voi tutti, in coscienza, a votare contro il bilancio per il 2006.</p>
    </intervention>
    <intervention id="3-041" speaker_id="22861" name="Seán Ó Neachtain" is_mep="True" mode="spoken">
      <p sl="en">Signor Presidente, desidero cogliere l’occasione per commentare due aspetti specifici della politica di bilancio: la politica agricola comune e l’iniziativa per la pace. Dopo quanto ho sentito in quest’Aula stamani, voglio affermare un concetto basilare: non possiamo in alcun modo rimangiarci le promesse sulla politica agricola comune in relazione al bilancio e ai negoziati OMC. Abbiamo concluso un accordo sulla politica agricola comune. Abbiamo dato la nostra parola a Berlino nel 2002 e dobbiamo mantenerla. La promessa fatta deve essere sacra. Modificarla in qualunque modo significherebbe perdere tutta la credibilità. Non possiamo farlo nel contesto dello sviluppo dell’Europa rurale, che è importante tanto quanto lo sviluppo di ogni altro aspetto della politica europea.</p>
      <p sl="en">Al pari del ministro per l’Agricoltura irlandese Coughlan e di altri, vorrei affermare che dobbiamo mantenere le nostre promesse. Le promesse sulla PAC non devono essere tradite da qui al 2013, come abbiamo dichiarato a Berlino.</p>
      <p sl="en">Desidero formulare un’osservazione sull’iniziativa PEACE II. Come i colleghi sanno, questo programma sostiene una serie di progetti politici in Irlanda del Nord e nella contea di frontiera in Irlanda. Questo programma per la pace ha rivestito un’importanza vitale per lo sviluppo del mio paese. Voglio che ciò continui, insieme al buon lavoro che questo Parlamento e la stessa Unione europea hanno svolto per il programma per la pace, fino al prossimo periodo di programmazione dei Fondi compreso tra il 2007 e il 2013.</p>
      <p sl="en">Ringrazio i relatori per il buon lavoro e spero che il mantenimento delle promesse fatte promuova l’Unione europea e i programmi che essa ha avviato.</p>
    </intervention>
    <intervention id="3-042" speaker_id="966" name="Jean-Claude Martinez" is_mep="True" mode="spoken">
      <p sl="fr">Signor Presidente, onorevoli colleghi, questo è l’ultimo bilancio delle prospettive finanziarie ed è ancora fissato soltanto a 111 miliardi di euro, cioè un importo risibile, come hanno affermato tutti, – le colleghe Guy-Quint e Trüpel – che non corrisponde minimamente alla molteplicità dei compiti da svolgere. Ciò implica, ovviamente, uno spreco di energie per i coordinatori, ad esempio l’onorevole Garriga Polledo, per il presidente Lewandowski e per</p>
      <p sl="fr">il nostro relatore generale, onorevole Giovanni Pittella, che ha condotto il dibattito con raffinata abilità e l’acuta sottigliezza italiana.</p>
      <p sl="fr">Del resto, anno dopo anno, i problemi restano gli stessi: l’agricoltura ha un bilancio inadeguato ed esiste sempre – secondo il modello di Kruscev negli anni ’60 – una discrepanza tra l’ambizione della strategia di Lisbona volta a sviluppare un’economia basata sulla conoscenza e l’esiguità delle risorse a disposizione. Per tale motivo l’onorevole Pittella utilizza le prime pagine della sua relazione per sottolineare quanto sia patetico un bilancio di 700 milioni di euro per i trasporti e 650 milioni di euro per l’istruzione. In più, restiamo oltre 2 miliardi al di sotto delle prospettive finanziarie.</p>
      <p sl="fr">La causa, certamente, è politica, ma è soprattutto ideologica: è la regola dell’equilibrio del bilancio a breve termine, la regola meramente aritmetica che significa che non abbiamo gli strumenti per realizzare le nostre ambizioni. Non bisogna soltanto orientarsi verso un equilibrio di tipo Maastricht, ma anche verso un equilibrio di lungo termine nel ciclo economico, come pure verso un equilibrio sociale. Ecco da dove viene la delusione dei cittadini in Europa. Per tale motivo tra i 900 emendamenti, il mio emendamento n. 146, firmato da quasi tutti i gruppi, propone di istituire una festa europea dei sindaci per radicare l’Europa nella democrazia locale, un’Europa della base, un’Europa della gente, caratterizzata dalla solidarietà e saldamente radicata nei villaggi e nella democrazia quotidiana.</p>
    </intervention>
    <intervention id="3-045" speaker_id="1917" name="Markus Ferber" is_mep="True" mode="spoken">
      <p sl="de">Signor Presidente, signora Commissario, onorevoli colleghi, parlare del bilancio per l’esercizio 2006 a livello europeo è appassionante perché si tratta dell’ultimo bilancio nell'ambito delle prospettive finanziarie vigenti. In pratica, signor Presidente in carica del Consiglio, stiamo determinando gli indicatori fondamentali per il bilancio 2007, in caso le prospettive finanziarie non dovessero essere adottate. Vorrei cogliere l’occasione per ricordarlo all’Aula, perché non si perda di vista completamente questo aspetto.</p>
      <p sl="de">Nel Parlamento europeo dovremo avviare anche una specie di processo di riflessione. Ritengo che non si possa più aumentare il nostro intervento in tutti i settori, ma che ci si debba invece concentrare su quello che davvero può essere realizzato a livello europeo e su quanto denaro può essere messo a disposizione a tale fine. Onorevole Koch-Mehrin, in merito ai suoi calcoli rispetto agli importi destinati rispettivamente alla ricerca e all’agricoltura, se prende in esame tutti i bilanci pubblici si accorgerà quanto sia infinitesimale la spesa per l’agricoltura in rapporto agli investimenti nella ricerca. Il bilancio federale tedesco stanzia decisamente di più per la ricerca che per l’agricoltura. Queste cifre, quando se ne fa la sommatoria, si compensano. In questo caso noi siamo i responsabili e ciò deve rispecchiarsi nel bilancio. Gli Stati membri hanno maggiori responsabilità per quanto riguarda la ricerca e ciò si evidenzia nei bilanci nazionali. Questi calcoli non sono casuali.</p>
      <p sl="de">Voglio anche affermare a chiare lettere quanto segue: se pretendiamo dagli Stati membri che rispettino i criteri di stabilità, cioè che risparmino, non possiamo metterci a scialacquare noi in quest'Aula. Non tutti i problemi in Europa hanno bisogno di una linea nel bilancio dell’UE. Il Parlamento, in futuro, dovrà abituarsi ad avanzare il tipo di proposte di finanziamento che sono la norma nei parlamenti nazionali. Se riusciamo a trarre questo insegnamento dal bilancio 2006, è già un gran risultato.</p>
    </intervention>
    <intervention id="3-046" speaker_id="4533" name="Neena Gill" is_mep="True" mode="spoken">
      <p sl="en">Signor Presidente, desidero a mia volta congratularmi con il relatore, onorevole Pittella, per la sua eccellente relazione. Si tratta di una relazione radicale ma meritevole, per l’enfasi tempestiva che pone sul raggiungimento degli obiettivi di Lisbona e sulla necessità di migliorare i Fondi strutturali e le azioni esterne.</p>
      <p sl="en">Desidero soltanto formulare quattro osservazioni. Primo, in merito all’informazione e alla comunicazione: è chiaro che è necessario focalizzare e orientare meglio quanto si fa in questo ambito. Pertanto apprezzo l’iniziativa del Commissario Wallström volta a rigenerare gli strumenti di comunicazione tramite il ricorso al piano D, ma sottolineo che l’iniziativa sarà un successo soltanto se saranno messe a disposizione risorse commisurate. Invito pertanto il Consiglio a comportarsi di conseguenza.</p>
      <p sl="en">Secondo, la sfida maggiore per il bilancio di quest’anno e per il finanziamento futuro è la rubrica 4, “Azioni esterne”. Dato il numero delle nuove regioni in cui l’UE è dovuta intervenire di recente, nonché la frequenza e l’enorme distruttività delle catastrofi naturali che colpiscono in larga misura paesi poveri, non da ultimo il recente terremoto in Pakistan e India, per il quale è fondamentale aumentare le risorse per il prossimo esercizio, credo sia estremamente necessario che la Commissione e il Consiglio avviino una riflessione approfondita su come finanziare questi settori e allo stesso tempo su come faremo fronte ai nostri obblighi per il raggiungimento degli Obiettivi di sviluppo del Millennio. La situazione di questa rubrica è ulteriormente esacerbata dalla mancanza di volontà di essere più flessibili rispetto al regime dello zucchero, che, pur essendo molto importante per noi per aiutare gli agricoltori poveri, aggiungerà ulteriori pressioni sulla rubrica 4.</p>
      <p sl="en">Parlando di agricoltura, passo alla mia terza osservazione. Sono estremamente lieta che il mio emendamento sulla riduzione delle sovvenzioni per il tabacco sia stato approvato dalla commissione per i bilanci. Si tratta di un passo avanti importante per porre termine, finalmente, a un’ipocrisia dell’Unione europea che, da un lato, finanzia i programmi sanitari per ammonire contro gli effetti dannosi del consumo di tabacco e, dall’altro lato, ne sovvenziona la produzione. Ciò mina completamente la credibilità dell’UE e, se non bastasse il danno anche la beffa, una grande quantità di tabacco viene bruciata e distrutta perché la qualità non è sufficiente per il consumo. Pertanto invito i colleghi a sostenere questo emendamento particolare.</p>
      <p sl="en">Infine, in merito al bilancio del Parlamento, devo ammettere che la nostra strategia – o la mancanza della stessa – mi lascia un po’ perplessa, perché è davvero un peccato che …</p>
      <a text="(Il Presidente interrompe l’oratore)"/>
    </intervention>
    <intervention id="3-047" speaker_id="28208" name="Nathalie Griesbeck" is_mep="True" mode="spoken">
      <p sl="fr">Signor Presidente, signora Commissario, onorevole Dombrovskis, onorevole Pittella, l’Europa sta attraversando una grave crisi istituzionale, che si coniuga con problemi economici divenuti acutissimi in alcuni paesi dell’Unione e che, come tutti sanno, comportano una carenza di prospettive politiche.</p>
      <p sl="fr">Oggi più che mai, i cittadini europei hanno bisogno di ritrovare speranza nel futuro e fiducia nell’Europa. Gli europei hanno bisogno di credere, anzi hanno voglia di credere in grandi progetti politici, che non possono essere attuati se non offriamo risorse di bilancio sufficienti e ambiziose. Tutti noi, o quasi, in quest’Aula riteniamo che il progetto di bilancio proposto dal Consiglio non corrisponda al livello di competenze che i nostri cittadini vogliono affidare all’Unione europea, né ai nuovi compiti che l’Unione vuole assumersi oggi.</p>
      <p sl="fr">In qualità di relatrice permanente per i Fondi strutturali in seno alla commissione per i bilanci, vorrei sottolineare l’importanza di tali Fondi e la necessità che siano rafforzati, non soltanto per dare maggiore visibilità alle nostre azioni presso i cittadini europei, ma anche per consolidare gli equilibri territoriali in quest’Europa di 450 milioni di abitanti.</p>
      <p sl="fr">Infine, mi rallegro che sia stato sottolineato con forza il nostro sostegno a favore della ricerca, dello sviluppo, della gioventù. Vorrei protestare, invece, contro l’importo totalmente inadeguato assegnato alla rubrica per le azioni esterne, che è la chiave della nostra credibilità in Europa e della forza del sogno europeo.</p>
    </intervention>
    <intervention id="3-048" speaker_id="31123" name="Pedro Guerreiro" is_mep="True" mode="spoken">
      <p sl="pt">Anche se la proposta del Parlamento migliora quella del Consiglio in termini di volume degli stanziamenti di pagamento, essa non risponde alle esigenze e alle sfide economiche, sociali e ambientali dell’Unione europea allargata.</p>
      <p sl="pt">Non dimentichiamo che questa proposta è al di sotto del livello previsto dal quadro finanziario per il 2006, cioè l’1,08 per cento del reddito nazionale lordo. Tenuto conto del fatto che la cifra definitiva sarà compresa tra l’1,04 e l’1,01 per cento, speriamo che il Parlamento non stia mettendo a repentaglio la proposta già inadeguata che ha presentato per le prospettive finanziarie per il periodo 2007-2013.</p>
      <p sl="pt">Nonostante la nostra posizione ampiamente critica, invitiamo gli onorevoli colleghi ad adottare gli emendamenti che abbiamo presentato a nostro nome allo scopo di istituire un progetto pilota per le azioni nel settore del tessile e dell’abbigliamento, così da giungere a un programma comunitario per tale settore, come proposto dal Parlamento, di introdurre piani di ricostituzione per le risorse ittiche, alla luce dell’impatto socioeconomico dei periodi di fermo, e di promuovere il multilinguismo, non da ultimo nelle assemblee parlamentari ACP-UE.</p>
    </intervention>
    <intervention id="3-049" speaker_id="28144" name="Lars Wohlin" is_mep="True" mode="spoken">
      <p sl="sv">Signor Presidente, il progetto di bilancio del Parlamento per il 2006 implica un aumento dell’1,04 per cento del reddito nazionale lordo medio degli Stati membri. Mi rammarico che il Parlamento stia cercando di aumentare la spesa a titolo di un elevato numero di voci senza proporre risparmi corrispondenti e adeguati in altri ambiti. Il Consiglio, e con esso intendo i governi degli Stati membri, propone che la spesa sia limitata all’1,01 per cento del reddito nazionale lordo per il 2006. Sostengo tale proposta.</p>
      <p sl="sv">Sono i diversi Stati membri che dovrebbero stabilire il quadro per la spesa. Gli Stati membri e i contributori netti hanno ritenuto di poter accettare che ciò avvenga a tale livello. Sostanzialmente penso che il Parlamento dovrebbe avere un’influenza significativa sulla fissazione delle priorità all’interno di tale quadro, ma che la responsabilità politica per il livello dell’imposizione fiscale nei vari paesi spetti ai governi nazionali. Il Parlamento non dovrebbe cercare continuamente di aumentare il bilancio. Ciò equivale a oltrepassare i limiti. Il Parlamento dovrebbe attenersi soltanto al compito principale di fissare le priorità all’interno del quadro stabilito dagli Stati membri.</p>
    </intervention>
    <intervention id="3-050" speaker_id="4238" name="Hans-Peter Martin" is_mep="True" mode="spoken">
      <p sl="de">Signor Presidente, a sentire il collega Ferber, dispiace che non sia stato richiamato a Berlino, per incaricarlo di seguire per conto della Germania le questioni finanziarie a Bruxelles, perché allora sì che alcune cose cambierebbero. E’ anche un peccato che l’onorevole Ferber sia in minoranza nel suo gruppo politico, ed è ancora peggio, per uno come me che è stato candidato di spicco dei socialdemocratici, dover ascoltare le parole di questo collega: sempre a chiedere di più, di più, di più, senza mai capire che i tempi sono cambiati e che, spesso, meno potrebbe significare di più.</p>
      <p sl="de">Il Parlamento, per come è finanziato oggi, è l’esempio vivente dello sperpero di denaro. Il bilancio 2006 nel complesso è ancora una volta l’espressione dell’avidità, dell’incomprensione e di occasioni sprecate. Avidità, perché si insiste sul “di più”, incomprensione, perché nessuno è stato capace di fare qualcosa di utile con i 90 milioni già disponibili, e parlando di occasioni sprecate, questa ne è una.</p>
      <p sl="de">Ci rendiamo conto con sempre maggiore chiarezza che questa nostra Europa ha bisogno di alternative reali. Abbiamo bisogno di alleanze paneuropee, democratiche, orientate alla trasparenza, che finalmente esercitino pressioni per correggere ciò che attualmente è sbagliato, per il bene di tutta l’Europa e dei suoi cittadini.</p>
    </intervention>
    <intervention id="3-051" speaker_id="23781" name="Janusz Lewandowski" is_mep="True" mode="spoken">
      <p sl="pl">Signor Presidente, la prima lettura del bilancio dell’Unione europea per il 2006 serve per provare che il Parlamento europeo, che è il simbolo della diversità e offre una sede per tutte le opinioni, anche quelle radicali come l’opinione ascoltata qualche attimo fa, è capace di raggiungere un compromesso su questioni di bilancio complesse.</p>
      <p sl="pl">Anche se inizialmente sono stati presentati oltre 900 emendamenti, abbiamo ormai concordato una strategia che dovrebbe essere confermata dal voto di domani. Siamo riusciti a raggiungere tale compromesso nonostante il 2006 sia un esercizio impegnativo dal punto di vista finanziario, per i motivi già indicati. La spesa è aumentata in seguito a circostanze che non erano prevedibili all’inizio delle attuali prospettive finanziarie. Va riconosciuto un grande merito ai relatori, onorevoli Pittella e Dombrovskis, ai coordinatori volontari dei gruppi politici, ai consulenti dei gruppi e ovviamente al Segretariato, sotto la guida della signora Fialho. Il Parlamento europeo ha dunque adottato una posizione, sia sul bilancio annuale per il 2006 sia sulle prospettive finanziarie per il periodo 2007-2013. Sfortunatamente lo stesso non si può dire dei governi dell’UE che operano tramite il Consiglio. Ci aspettiamo che raggiungano una posizione sulle prospettive finanziarie pluriennali e ci aspettiamo anche che facciano in modo che le riunioni di conciliazione che si terranno in novembre sul bilancio 2006 non siano occasioni perse. E’ necessario un chiaro mandato governativo perché tali obiettivi siano raggiunti e questo sarà il vero banco di prova della Presidenza britannica. Il mandato per la conciliazione sul bilancio 2006 è un esame che la Presidenza affronterà nel novembre prossimo.</p>
      <p sl="pl">Il Parlamento ha già tracciato la sua strategia. Vale la pena di notare che essa include la conferma del diritto del Parlamento di partecipare al 20 per cento della spesa amministrativa, avviando al contempo la ricerca dei modi in cui il Parlamento stesso potrebbe realizzare dei risparmi.</p>
      <p sl="pl">Rispettiamo l’accordo interistituzionale e stiamo traendo pienamente vantaggio dal fatto che sia in vigore. Stiamo anche facendo buon uso dello strumento di flessibilità, conformemente all’interpretazione di questo meccanismo data dalla signora Commissario Grybauskaitė. Siamo tutti perfettamente consapevoli che l’accordo sulle questioni di bilancio è la buona notizia che i cittadini dell’Unione europea stanno aspettando.</p>
    </intervention>
    <intervention id="3-052" speaker_id="28577" name="Marilisa Xenogiannakopoulou" is_mep="True" mode="spoken">
      <p sl="el">Signor Presidente, desidero innanzi tutto congratulandomi con il relatore, onorevole Giovanni Pittella, per il suo lavoro eccellente e, se così posso esprimermi, coraggioso.</p>
      <p sl="el">La discussione sul bilancio per il 2006 si svolge nel mezzo di una grave crisi di orientamento politico nell’Unione europea, che si riflette nello stallo sulle nuove prospettive finanziarie.</p>
      <p sl="el">Sfortunatamente il Consiglio dei ministri – questa volta con il progetto di bilancio – ha dimostrato nuovamente un’enorme debolezza politica. Si pone ormai un serio problema di credibilità, poiché a livello europeo si fissano priorità politiche senza che sia loro assegnata una dotazione finanziaria adeguata.</p>
      <p sl="el">I ministri delle Finanze ancora una volta hanno ragionato preminentemente da contabili. Lo vediamo nella riduzione lineare degli stanziamenti, a prescindere da qualunque concetto o criterio politico. Sfortunatamente l’obiettivo perseguito era uno solo: che il bilancio complessivo non superasse l’1,01 per cento. Il Consiglio, nella sua ottusità, sta affrontando il bilancio come il minimo denominatore per il compromesso, piuttosto che come uno strumento di sviluppo, ridistribuzione e solidarietà e come un mezzo per attuare le politiche europee.</p>
      <p sl="el">Si pone perciò una questione politica. Il Consiglio e i governi europei recepiscono il messaggio da parte dei nostri popoli, dei cittadini? Si rendono conto che soltanto rafforzando le politiche mirate allo sviluppo, all’occupazione, alla solidarietà e alla coesione – soprattutto ora, dopo l’allargamento – potranno rispondere alle esigenze della società europea?</p>
      <p sl="el">Qui nel Parlamento europeo voteremo a favore degli emendamenti che rafforzano il bilancio comunitario e le politiche di cui l’Europa e i suoi popoli oggi hanno bisogno. Tuttavia, ciò non basta. Oggi l’Europa ha bisogno di una nuova strategia progressiva e del relativo bilancio per attuarla. Oggi l’Europa ha bisogno di prendere le distanze dalle concezioni conservatrici, manageriali e neoliberali. E’ necessario progettare un nuovo piano per l’Europa e manifestare la reale volontà politica di attuarlo.</p>
    </intervention>
    <intervention id="3-053" speaker_id="2306" name="Kyösti Tapio Virrankoski" is_mep="True" mode="spoken">
      <p sl="fi">Signor Presidente, desidero innanzi tutto congratularmi con il relatore generale, onorevole Pittella, e con il relatore per le altre Istituzioni, onorevole Dombrovskis. Allo stesso modo vorrei ringraziare l’onorevole Lewandowski, presidente della commissione per i bilanci, e la signora Commissario Grybauskaitė per l’eccellente grado di cooperazione di cui ha dato prova.</p>
      <p sl="fi">Il progetto di bilancio della commissione competente riflette il forte desiderio di migliorare l’occupazione e la competitività nell’UE. La commissione ha aumentato di 3,7 miliardi di euro i finanziamenti per la politica strutturale e di un importo totale di 243 milioni di euro i fondi per la ricerca e la società dell’informazione, l’istruzione e la cultura. Questa è la continuazione logica delle priorità fissate per le prospettive finanziarie approvate dal Parlamento.</p>
      <p sl="fi">Il bilancio in esame sarà l’ultimo bilancio compilato nell’ambito delle prospettive finanziarie attualmente in vigore. Le nuove prospettive non sono ancora state concordate e una grande responsabilità per questo stato di cose grava, tra gli altri, sul paese che attualmente detiene la Presidenza. L’obiettivo principale nel futuro immediato sarà fissare le nuove prospettive finanziarie: diversamente il lavoro dell’UE sarà paralizzato.</p>
    </intervention>
    <intervention id="3-054" speaker_id="28313" name="Ville Itälä" is_mep="True" mode="spoken">
      <p sl="fi">Signor Presidente, il bilancio per il 2006 è importante perché è l’ultimo bilancio nell’ambito delle prospettive finanziarie in vigore. Questo bilancio sarà, inoltre, un ponte verso le prossime prospettive finanziarie sulle quali non vi è ancora un accordo. Il Parlamento, ovviamente, ha adottato la sua posizione negoziale approvando, nella primavera scorsa, la encomiabile relazione dell’onorevole Böge.</p>
      <p sl="fi">Ciò è particolarmente importante per garantire finanziamenti per il futuro dell’UE nell’ottica delle priorità principali, cioè migliorare la competitività nell’Unione, gli investimenti nella ricerca e nello sviluppo e la sicurezza pubblica. Gli investimenti nella ricerca e nello sviluppo sono anche investimenti nel futuro dell’Unione.</p>
      <p sl="fi">Tuttavia, non dovremmo dimenticare completamente le altre politiche dell’Unione. L’agricoltura in futuro avrà bisogno di un cambiamento strutturale, ma tali modifiche devono essere apportate in modo tale che in futuro l’agricoltura possa essere praticata in tutta l’Unione, incluse le regioni periferiche.</p>
      <p sl="fi">Di recente, purtroppo, abbiamo avuto la dimostrazione che le catastrofi naturali stanno diventando sempre più comuni. Il bilancio dell’Unione in futuro dovrebbe essere meglio premunito contro tali eventi, così da consentirci di reagire tempestivamente all’interno e all’esterno delle frontiere dell’Unione.</p>
      <p sl="fi">Al relatore per il bilancio del Parlamento, l’onorevole Dombrovskis, va dato atto di aver fatto in modo che il Parlamento fornisca un buon esempio compilando un bilancio in base alle esigenze reali e non al denaro che avrebbe potuto essere speso definendo vari progetti e nuovi programmi, più o meno adeguati. E’ assolutamente intollerabile che il bilancio sia stilato in modo tale che, in virtù di un “gentlemen’s agreement ”, si debba spendere ogni anno il 20 per cento fino all’ultimo centesimo. Un Parlamento responsabile, che ispiri fiducia ai cittadini, redige il bilancio sulla base dei costi reali, non di percentuali.</p>
    </intervention>
    <intervention id="3-055" speaker_id="1965" name="Jan Mulder" is_mep="True" mode="spoken">
      <p sl="nl">Signor Presidente, a mia volta desidero innanzi tutto esprimere la mia delusione per il fatto che la Presidenza britannica brilli per la sua assenza. Mi chiedo se il Ministro Lewis potrebbe permettersi un simile atteggiamento nei confronti della Camera dei Comuni britannica.</p>
      <p sl="nl">In secondo luogo, desidero congratularmi con i due relatori, e nel minuto di tempo di parola che mi è stato attribuito vorrei sostanzialmente parlare della democrazia. Nel 2004 abbiamo concluso un accordo con il Consiglio sulla politica estera e di sicurezza comune, nel quale ci impegnavamo a tenere regolarmente consultazioni ad alto livello sul contenuto di tale politica. Il Consiglio non ha mai mantenuto tale impegno: non si è mai tenuta alcuna consultazione a un livello politico elevato.</p>
      <p sl="nl">Il Consiglio ora ritiene che il Parlamento abbia violato il “gentlemen’s agreement ” perché ha iscritto nella riserva un certo importo destinato a tale politica, ma mi permetto di dissentire. Credo che sia il Consiglio ad aver violato l’accordo in questione, che riguarda le spese amministrative di Parlamento e Consiglio. Davvero mi sfugge come si possano considerare spese amministrative le spese per la politica estera e di sicurezza comune. Ecco perché la democrazia dovrebbe procedere a una verifica al riguardo.</p>
    </intervention>
    <intervention id="3-056" speaker_id="23820" name="László Surján" is_mep="True" mode="spoken">
      <p sl="hu">Signor Presidente, in questo ciclo ci siamo preposti obiettivi significativi: migliorare le opportunità di occupazione e i trasporti, promuovere la società basata sulla conoscenza, rafforzare la coesione e rendere visibile la nostra presenza nel mondo. Il bilancio per l’anno prossimo non favorisce il conseguimento di tali obiettivi, ma apprezzo davvero che il Consiglio abbia sforato, anche se di pochissimo, il famoso 1 per cento. Pertanto la commissione per i bilanci, sotto la guida del relatore, aumenterebbe di un importo pari a 4 miliardi i pagamenti per il prossimo esercizio, e così potremmo spendere altri 3,7 miliardi di euro per la politica di coesione.</p>
      <p sl="hu">Anche dopo l’approvazione della nostra proposta siamo ancora ben al di sotto degli importi stanziati fissati secondo la media applicabile nel progetto di bilancio generale. Se durante la seconda lettura il Consiglio non sosterrà questa spesa supplementare meramente simbolica, ammetterà di non prendere sul serio i piani di sviluppo nazionali e che i nuovi Stati membri non hanno imparato dagli errori dei primi anni, e accetterà che i governi, i quali ritengono di essere in grado di risolvere i propri problemi frenando l’Unione, siano ancora in maggioranza. Si tratta di un grave errore. L’economia dell’Europa non può essere rilanciata tagliando i fondi spesi per l’Unione, bensì ottimizzando le opportunità che essa offre. La soluzione non è meno, ma più Europa. Pertanto vi invito, onorevoli colleghi, ad appoggiare la proposta sottoposta al nostro esame.</p>
    </intervention>
    <intervention id="3-057" speaker_id="23804" name="Szabolcs Fazakas" is_mep="True" mode="spoken">
      <p sl="hu">Signor Presidente, anch’io desidero innanzi tutto congratularmi con l’onorevole Giovanni Pittella per il suo eccellente lavoro e per l’ottima relazione.</p>
      <p sl="hu">Il bilancio attuale è altamente significativo per l’Ungheria e per gli altri nuovi Stati membri. Da un lato, perché rappresenta una transizione verso le prospettive finanziarie per il periodo 2007-2013, che saranno definite nel contesto messo a punto dal Parlamento europeo e che speriamo siano approvate quanto prima, e, dall’altro lato, perché i rappresentanti di tutti gli Stati membri hanno partecipato in qualità di membri eguali alla creazione di questo bilancio, dalla fase preliminare fino al suo completamento. Finalmente non abbiamo visto la distinzione tra i Quindici e i Dieci. Alla luce delle discussioni di ieri penso non sia necessario rimarcare il significato di tale fatto.</p>
      <p sl="hu">La stretta cooperazione è apparsa evidente non soltanto durante le riunioni della Commissione, ma anche durante le sedute di conciliazione nella fase di preparazione del bilancio per il 2006 e delle prospettive finanziarie per il periodo 2007-2013. Per la prima volta abbiamo potuto affermare che i 25 Stati membri sono stati uguali, che non ci sono state differenze tra loro. Questo fatto è estremamente importante, perché si può costruire un’Europa comune soltanto lavorando insieme.</p>
      <p sl="hu">Le principali cifre del bilancio 2006 relative all’Ungheria erano note, essendo state già determinate dall’accordo di Copenaghen. Tuttavia, siamo riusciti ad apportare alcuni cambiamenti a tali importi nel quadro dell’accordo, tramite proposte di modifica volte a raggiungere i nostri comuni valori europei. Siamo particolarmente lieti che, a seguito di una proposta ungherese, desideriamo assicurare una maggiore dotazione a favore della Serbia, dimostrando che l’UE non impone soltanto condizioni, ma premia anche la loro attuazione.</p>
    </intervention>
    <intervention id="3-058" speaker_id="28548" name="Antonis Samaras" is_mep="True" mode="spoken">
      <p sl="el">Signor Presidente, desidero formulare tre brevi commenti politici.</p>
      <p sl="el">Primo, azzerare tutti gli stanziamenti in un settore, come il tabacco, non riflette la sensibilità che il nostro Parlamento ha tradizionalmente dimostrato nei confronti dei gruppi più deboli della società.</p>
      <p sl="el">Secondo, questo esiguo bilancio, con un limite dell’1 per cento, non ci consente di eseguire una politica degna delle ambizioni dell’Europa che vogliamo. I grandi obiettivi comunitari quali la competitività, la coesione economica, lo sviluppo sostenibile, le piccole e medie imprese, la ricerca e l’innovazione – sostanzialmente, in altri termini, tutti gli obiettivi di Lisbona – sono caduti vittime dei tagli lineari al bilancio operati dal Consiglio. Allo stesso tempo, però, è stata limitata anche l’autorità degli stessi leader europei, i quali hanno alimentato le aspettative generali per poi capitolare incondizionatamente alla filosofia dell’austerità o, per meglio dire, dell’avarizia, perché austerità è tagliare gli eccessi, gli sprechi, ma tagliare gli investimenti sul futuro e sulla speranza non può essere definito austerità, bensì avarizia.</p>
      <p sl="el">Terzo, oggi siamo arrivati al punto che il fondo per le emergenze dispone soltanto di 13 milioni di euro. Quando? Quando tutto intorno a noi la natura si sta vendicando dell’uomo, quando la frequenza dei terremoti e degli uragani fatali è diventata il nuovo incubo globale, ci siamo legati le mani invece di promuovere la solidarietà umana dell’Europa a livello internazionale. Invece di metterci alla guida, stiamo diventando il fanalino di coda.</p>
      <p sl="el">La Presidenza britannica potrebbe finalmente accordarsi con la Francia entro la fine dell’anno. Con qualche compromesso doloroso potrebbe forse giungere a una conclusione sulle prospettive finanziarie. Tuttavia, l’idea dell’Europa sarà fallita, in quanto, purtroppo, tutti i nostri ambiziosi obiettivi per l’Europa saranno stati abbandonati.</p>
      <a text="(Applausi)"/>
    </intervention>
    <intervention id="3-059" speaker_id="28252" name="Richard Seeber" is_mep="True" mode="spoken">
      <p sl="de">relatore per parere della commissione per le petizioni. – Signor Presidente, intervengo in sostituzione del collega, onorevole Schwab, anch’egli membro della commissione per le petizioni, che purtroppo non può essere presente. Intervengo sulla proposta di bilancio per il Mediatore europeo, per il quale la commissione per le petizioni è competente.</p>
      <p sl="de">I compiti del Mediatore europeo sono di importanza fondamentale, poiché tra questi figura la comunicazione con i cittadini della Comunità e l’avvicinamento delle Istituzioni ai cittadini. Verificando il numero crescente di lamentele per i casi di cattiva amministrazione nella Comunità e, se del caso, svolgendo delle indagini, il Mediatore garantisce che i diritti e i doveri dei cittadini siano rispettati. Con il suo lavoro egli contribuisce a migliorare la trasparenza e la qualità dei servizi offerti dalle autorità europee. Per tale motivo è fondamentale che siano assicurati al Mediatore europeo i fondi sufficienti per svolgere le sue funzioni nel modo più efficiente possibile.</p>
      <p sl="de">La commissione per le petizioni ritiene adeguato e difendibile l’aumento del 3 per cento della dotazione rispetto all’esercizio 2005, soprattutto a fronte della mole di lavoro complessivamente crescente a causa dell’aumento delle lamentele e dell’attività di comunicazione. Soprattutto sono necessarie ulteriori risorse per prepararsi in modo adeguato all’adesione all’UE di Romania e Bulgaria. Per tale motivo appoggiamo anche la richiesta di nuovo personale per l’allargamento.</p>
      <p sl="de">La linea di bilancio offre tuttavia agli autori delle petizioni, cioè ai cittadini, la possibilità, in taluni casi, di godere di un risarcimento parziale a concorrenza dell’80 per cento dei costi di viaggio a titolo del bilancio del Parlamento, previa autorizzazione del presidente della commissione. Potranno anche essere ottenuti diarie per le spese d’albergo e rimborsi per altri tipi di spese.</p>
      <p sl="de">La commissione reputa necessario adottare tali misure, poiché hanno già avuto effetti positivi sulla capacità della commissione di rispondere in modo più adeguato alle esigenze dei cittadini europei. Pertanto non dobbiamo dubitare: non si può avere più Europa per meno soldi!</p>
    </intervention>
    <intervention id="3-060" speaker_id="28387" is_mep="True" mode="spoken" role="Presidente">
      <p sl="unknown">La discussione è chiusa.</p>
      <p sl="unknown">La votazione si svolgerà giovedì, alle 11.30.</p>
      <a text="(La seduta, sospesa alle 11.05, riprende alle 12.05)"/>
    </intervention>
  </section>
  <section id="creitem3" title="Turno di votazioni">
    <intervention id="3-063" speaker_id="2182" is_mep="True" mode="spoken" role="Presidente">
      <p sl="unknown">L’ordine del giorno reca il turno di votazioni.</p>
      <a text="(Per i risultati e ulteriori dettagli sulle votazioni: cfr. Processo verbale)"/>
    </intervention>
  </section>
  <section id="creitem4" title="Gas fluorurati ad effetto serra"/>
  <section id="creitem5" title="Emissioni provenienti da sistemi di climatizzazione dei veicoli a motore"/>
  <section id="creitem6" title="Emissioni sonore dei materiali destinati ad essere utilizzati all’esterno degli edifici"/>
  <section id="creitem7" title="Contributo finanziario della Comunità nel settore delle reti transeuropee dei trasporti e dell’energia"/>
  <section id="creitem8" title="Additivi utilizzati nei prodotti alimentari"/>
  <section id="creitem9" title="Lotta contro la criminalità organizzata"/>
  <section id="creitem10" title="Strategia contro una pandemia di influenza">
    <intervention id="3-072" speaker_id="4524" name="Caroline Lucas" is_mep="True" mode="spoken">
      <p sl="en">Signor Presidente, vorrei solo proporre che, nell’emendamento, la parola “mutazione” venisse sostituita dal termine “ricombinazione”. Il gruppo PSE ha indicato che sarebbe favorevole a tale modifica. Essenzialmente si tratta solo di una modifica tecnica, ma, scientificamente parlando, non si può prevenire la mutazione dell’H5N1 quanto vorremmo e nonostante il potere che potremmo pensare di avere. Potremmo tuttavia avere la possibilità di prevenire la ricombinazione e, pertanto, vorrei che la parola “mutazione” venisse modificata. Grazie.</p>
    </intervention>
  </section>
  <section id="creitem11" title="Protezione giuridica delle invenzioni biotecnologiche"/>
  <section id="creitem12" title="Approccio comunitario della gestione delle migrazioni economiche"/>
  <section id="creitem13" title="Dichiarazioni di voto">
    <intervention id="3-078" speaker_id="4413" name="Carlo Fatuzzo" is_mep="True" mode="spoken">
      <p sl="it">Signor Presidente, onorevoli colleghi, ho votato a favore della relazione Doyle sulla riduzione delle emissioni nocive nell’ambiente ai fini della salvaguardia del clima. Ma oggi, 26 ottobre 2005, il tempo a Strasburgo è splendido, primaverile, fa caldo, e ciò anche a Bergamo – la mia città – così come Atene.</p>
      <p sl="it">Mi chiedo allora se dobbiamo davvero considerare il cambiamento climatico come un fatto negativo, perché a me sembra invece molto gradevole. E soprattutto, se in Cina si continua ad inquinare e quindi a influire negativamente sul clima, non vogliamo fare nulla per evitare l’importazione di prodotti cinesi se fabbricati in maniera non ecologica?</p>
    </intervention>
    <intervention id="3-079" speaker_id="28252" name="Richard Seeber" is_mep="True" mode="spoken">
      <p sl="de">Signor Presidente, vorrei sottolineare che, per quanto riguarda la relazione Doyle e l’articolo 175 quale base giuridica corretta, mi sono attenuto alla linea scelta dalla relatrice, in quanto l’Austria e la Danimarca hanno già adottato divieti generali nei confronti dell’utilizzo di tali gas fluorurati, e la loro esperienza mostra che in linea di principio esistono alternative tecnicamente ed economicamente fattibili, con un effetto sull’ambiente di gran lunga meno dannoso. Se gli HFC continueranno a essere utilizzati praticamente in tutti i nuovi sistemi di condizionamento d’aria, dovremo temere una diffusione ancora più estesa di tali gas fluorurati: si calcola che entro il 2010 verrà registrato un incremento del 5 per cento, che non è assolutamente giustificabile.</p>
    </intervention>
    <intervention id="3-080" speaker_id="28310" name="Edite Estrela" is_mep="True" mode="written">
      <p sl="pt">Ho votato a favore della raccomandazione per la seconda lettura dell’onorevole Doyle relativa alle “Emissioni provenienti da sistemi di climatizzazione dei veicoli a motore” per le seguenti ragioni:</p>
      <p sl="pt">1. Onora gli impegni assunti nel quadro del Protocollo di Kyoto di ridurre le emissioni di gas a effetto serra nell’atmosfera;</p>
      <p sl="pt">2. Occorre utilizzare tecnologie ecocompatibili se si vogliono prevenire i cambiamenti climatici e ridurre la frequenza delle catastrofi naturali.</p>
    </intervention>
    <intervention id="3-081" speaker_id="1413" name="Glyn Ford" is_mep="True" mode="written">
      <p sl="en">Voterò a favore della relazione malgrado alcune riserve. La base giuridica è una questione importante. La proposta di una duplice base giuridica composta dagli articoli 175 e 95 per gli articoli 7, 8 e 9 mi è parsa la soluzione migliore rispetto all’articolo 175 da solo al fine di non compromettere gli elementi vitali di un approccio basato sul mercato unico anziché sulla rinazionalizzazione del settore.</p>
      <p sl="en">Le argomentazioni a favore di standard più elevati negli Stati membri che li richiedano sono allettanti. Ma fino a che punto possiamo seguire questa strada senza pregiudicare interessi più ampi?</p>
      <p sl="en">Accolgo con favore le azioni volte a limitare un ulteriore ampliamento dell’elenco dei gas proibiti. Tecnicamente è possibile, ma potrebbe essere un’opzione costosa sia per i consumatori sia per l’ambiente, con drastiche impennate del consumo energetico fino al 40 per cento.</p>
      <p sl="en">In questa fase dovremmo lasciare alla Commissione europea il compito di valutare tali divieti ulteriori in base all’impatto generale che avrebbero sull’economia e sull’ambiente.</p>
    </intervention>
    <intervention id="3-082" speaker_id="2025" name="Françoise Grossetête" is_mep="True" mode="written">
      <p sl="fr">Per quel che concerne il regolamento, ho votato a favore del mantenimento di una duplice base giuridica. In effetti, sono del parere che tale testo persegua contemporaneamente gli obiettivi di protezione dell’ambiente e di armonizzazione di regolamenti volti a garantire il buon funzionamento del mercato interno. L’utilizzo dell’articolo 175 quale unica base giuridica avrebbe avuto un impatto negativo sul funzionamento del mercato interno, senza vantaggi reali in termini di ambiente.</p>
      <p sl="fr">Mi sono opposta all’ampliamento dell’elenco dei prodotti e impianti proibiti soprattutto per le valutazioni d’impatto svolte dalla Commissione e a causa dell’assenza di soluzioni alternative nel medio periodo.</p>
      <p sl="fr">Per quanto riguarda la direttiva, mi sono opposta alla modifica delle date di entrata in vigore dei divieti di utilizzo dei gas fluorurati. Di fatto, stabilire i termini massimi di attuazione 2011 per i nuovi tipi di veicoli e 2017 per tutti i veicoli nuovi è necessario, in quanto l’abbandono dei refrigeranti implica non solo lo sviluppo di nuovi tipi di sistemi di condizionamento, bensì anche l’introduzione di modifiche strutturali al modo in cui vengono montate le varie parti sotto il cofano.</p>
    </intervention>
    <intervention id="3-083" speaker_id="2327" name="Linda McAvan" is_mep="True" mode="written">
      <p sl="en">Gli europarlamentari laburisti sono fortemente a favore della relazione Doyle, che tenta di limitare i gas fluorurati, di garantirne un utilizzo sicuro e un recupero adeguato, in quanto contribuiscono al riscaldamento globale. La riduzione dei gas fluorurati consentirà agli Stati membri di soddisfare i requisiti del Protocollo di Kyoto. Non possiamo tuttavia sostenere gli emendamenti alla legislazione che si propongono di imporre divieti su determinati gas fluorurati senza valutarne adeguatamente l’impatto. La legislazione prevede una clausola di revisione all’articolo 10, ed è questo il meccanismo più adatto a gestire possibili divieti.</p>
    </intervention>
    <intervention id="3-084" speaker_id="4253" name="Frédérique Ries" is_mep="True" mode="written">
      <p sl="fr">I tre gas fluorurati in questione – HFC, PFC ed esafluoruro di zolfo – contribuiscono al fenomeno del riscaldamento globale. Per l’Unione europea è quindi importante tentare di ridurre l’impiego di tali gas, e persino vietarne l’uso in determinate condizioni, prevedendo tra l’altro alternative efficienti e un calendario preciso.</p>
      <p sl="fr">Ho votato a favore della relazione Doyle per due motivi.</p>
      <p sl="fr">In primo luogo, gli sforzi già effettuati dall’industria. Negli anni novanta, i gas HFC, oggi tanto criticati, hanno sostituito i gas CFC che stavano distruggendo la fascia di ozono; ciò dimostra che il principio di sostituzione delle sostanze pericolose con altre più sicure è già un dato di fatto.</p>
      <p sl="fr">In secondo luogo, l’uso di questi tre gas in applicazioni così diverse come la refrigerazione, i sistemi di climatizzazione, gli estintori o gli aerosol farmaceutici per il trattamento dell’asma giustifica un approccio equilibrato tra la garanzia del benessere dei cittadini e la protezione del clima.</p>
      <p sl="fr">Vorrei infine sottolineare che possiamo combattere efficacemente i gas a effetto serra senza ricorrere a un’esibizione “puramente giuridica”; è per questo che ho respinto “l’ambiente” come semplice base giuridica, che avrebbe avuto un unico effetto: frammentare il mercato unico in 25 legislazioni diverse.</p>
      <p sl="fr">Le nostre imprese, i nostri lavoratori e i nostri cittadini non vogliono un’Europa cavillosa.</p>
    </intervention>
    <intervention id="3-085" speaker_id="28299" name="Bogusław Sonik" is_mep="True" mode="written">
      <p sl="pl">Le mie osservazioni riguarderanno il regolamento del Parlamento europeo e del Consiglio in materia di determinati gas fluorurati a effetto serra e la proposta di una direttiva del Parlamento europeo e del Consiglio sulle emissioni dei sistemi di condizionamento d’aria nei veicoli a motore, che modifica la direttiva 70/156/CEE del Consiglio.</p>
      <p sl="pl">Signor Presidente, il regolamento sui gas fluorurati è un ulteriore esempio di sovraregolamentazione, e non ha alcun legame con la realtà. Che senso ha adottare un altro regolamento sull’ambiente quando l’analisi statistica dimostra che i gas fluorurati sono praticamente innocui, e che eventuali effetti negativi sono difficilmente distinguibili dall’errore statistico?</p>
      <p sl="pl">Il regolamento dà prova di un approccio totalmente squilibrato allo sviluppo ambientale e industriale.</p>
      <p sl="pl">Il fatto che poggi su un’unica base giuridica, vale a dire l’articolo 95 del Trattato che istituisce la Comunità europea, significa che potrebbe compromettere il funzionamento del mercato comune, una prospettiva allarmante.</p>
      <p sl="pl">La Polonia e gli altri Stati membri che non hanno posto restrizioni all’utilizzo dei gas fluorurati sono fermamente contrari a questa decisione, in quanto ritengono che il regolamento dovrebbe essere fondato su due basi giuridiche, segnatamente gli articoli 95 e 175 del Trattato che istituisce la Comunità europea. Ciò consentirebbe l’applicazione di criteri identici in tutta l’Unione europea per quanto riguarda restrizioni e divieti alla commercializzazione nel mercato unico di determinati prodotti contenenti gas fluorurati, e in questo modo il principio del mercato comune non verrebbe violato.</p>
      <p sl="pl">E’ fuor di dubbio che per la maggioranza dei nuovi Stati membri l’imposizione di restrizioni sui gas fluorurati si tradurrebbe in perdite economiche totalmente sproporzionate rispetto ai vantaggi ambientali.</p>
    </intervention>
    <intervention id="3-087" speaker_id="4466" name="Ilda Figueiredo" is_mep="True" mode="written">
      <p sl="pt">Scopo di tali proposte è dare continuità alle trattative sulla nuova proposta della Commissione volta a offrire un contributo significativo al soddisfacimento dell’obiettivo dell’Unione ai sensi del Protocollo di Kyoto attraverso l’introduzione di metodi di riduzione delle emissioni efficaci sotto il profilo dei costi, come riferisce la relatrice.</p>
      <p sl="pt">Pur essendo di per sé insufficienti, tali misure offrono comunque un contributo, soprattutto la nuova direttiva e il regolamento attualmente in discussione.</p>
      <p sl="pt">I vecchi modelli verranno aboliti progressivamente e gli Stati membri potranno promuovere l’installazione di sistemi di condizionamento d’aria che utilizzano un gas efficiente e con un basso potenziale di riscaldamento globale, come ad esempio la CO2, come si legge in una delle proposte adottate in Parlamento e da noi appoggiate.</p>
      <p sl="pt">Auspichiamo che la Commissione e il Consiglio la accettino.</p>
    </intervention>
    <intervention id="3-088" speaker_id="1403" name="David Martin" is_mep="True" mode="written">
      <p sl="en">Accolgo con favore questa proposta della Commissione tesa a ridurre le emissioni dei sistemi di condizionamento d’aria dei veicoli a motore che rientrano nel Protocollo di Kyoto. In generale, sono a favore di un’attuazione accelerata di tale proposta, ma propongo tempi più lunghi per i produttori di automobili su piccola scala.</p>
    </intervention>
    <intervention id="3-090" speaker_id="4413" name="Carlo Fatuzzo" is_mep="True" mode="spoken">
      <p sl="it">Signor Presidente, onorevoli colleghi, ho votato a favore della relazione dell’onorevole Florenz, con il quale mi congratulo perché la sua relazione è intesa a ridurre le emissioni sonore nocive per l’ambiente. Mi auguro che, grazie al silenzio che ne deriverà, i governi saranno in grado di sentire la voce dei pensionati che chiedono aumenti pensionistici, visto che sinora sono rimasti inascoltati.</p>
    </intervention>
    <intervention id="3-091" speaker_id="4461" name="Luís Queiró" is_mep="True" mode="written">
      <p sl="pt">La relazione Florenz consentirà alla proposta della Commissione in materia di emissioni acustiche ambientali delle macchine e attrezzature destinate a funzionare all’aperto di essere adottata il prima possibile.</p>
      <p sl="pt">Pare che le conoscenze tecniche disponibili cinque anni fa e i progressi compiuti da allora abbiano fatto emergere nuovi dati che ci consentiranno di apportare nuove modifiche ai valori limite.</p>
      <p sl="pt">E’ fondamentale tenere in considerazione le conseguenze che un ritardo nella modifica della legislazione potrebbe comportare sul mercato interno di queste apparecchiature. Non possiamo permettere che tali macchine vengano ritirate dal mercato europeo.</p>
      <p sl="pt">Di conseguenza, i valori limite della fase che inizia il 3 gennaio 2006 dovrebbero assumere un carattere meramente indicativo.</p>
      <p sl="pt">Se la direttiva verrà pubblicata sulla Gazzetta ufficiale entro fine anno, i produttori interessati potranno disporre della necessaria sicurezza giuridica relativamente ai loro prodotti.</p>
      <p sl="pt">Ho pertanto votato a favore della relazione Florenz.</p>
    </intervention>
    <intervention id="3-093" speaker_id="28132" name="Richard James Ashworth" is_mep="True" mode="written">
      <p sl="en">I colleghi conservatori britannici ed io siamo pienamente favorevoli ai progetti delle reti transeuropee, ma ci siamo astenuti dalla votazione finale in quanto temiamo che gli importi maggiori che sono stati suggeriti siano eccessivi e violino la norma sui contributi finanziari degli Stati membri pari all’1 per cento dell’RNL.</p>
    </intervention>
    <intervention id="3-094" speaker_id="31123" name="Pedro Guerreiro" is_mep="True" mode="written">
      <p sl="pt">La relazione in esame riguarda il cofinanziamento comunitario a favore di progetti di reti del trasporto e dell’energia come parte degli obiettivi della strategia di Lisbona o, in altre parole, del completamento del mercato interno – dando priorità all’allargamento a est del mercato interno – incentivando le privatizzazioni e la concorrenza nei campi del trasporto e dell’energia.</p>
      <p sl="pt">La relazione sostiene ad esempio che andrebbero incoraggiati i cosiddetti partenariati pubblico-privati. Si tratta di uno strumento che ha portato all’affidamento di molti servizi pubblici al capitale privato, “mediante garanzie giuridiche compatibili con il diritto della concorrenza e il mercato interno”, in altre parole, il prevalere della concorrenza capitalista nell’UE a spese della cosiddetta “coesione sociale ed economica”.</p>
      <p sl="pt">Accogliamo con favore la proposta della relazione di aumentare il livello del cofinanziamento comunitario di questi progetti, tuttavia la relazione non menziona il fatto che a tal fine occorre incrementare il pacchetto globale dei finanziamenti. Si tratta di una contraddizione in termini, in quanto il numero di progetti passibili di finanziamento diminuirà.</p>
    </intervention>
    <intervention id="3-095" speaker_id="4452" name="Sérgio Marques" is_mep="True" mode="written">
      <p sl="pt">Vorrei complimentarmi con l’onorevole Mauro per la sua relazione importante e puntuale sulla proposta di regolamento del Parlamento europeo e del Consiglio che fissa le norme generali per la concessione di un contributo finanziario della Comunità nel settore delle reti transeuropee dei trasporti e dell’energia e che modifica il regolamento (CE) n. 2236/95 del Consiglio, che appoggio appieno. Accolgo con particolare favore l’elaborazione di disposizioni che promuovano gli investimenti necessari al raggiungimento degli obiettivi di Lisbona.</p>
      <p sl="pt">L’Europa deve investire nelle infrastrutture dei trasporti e dell’energia. Ciononostante, sarà necessario tenere in considerazione le prospettive finanziarie 2007-2013 nella definizione dei tassi minimi di finanziamento di tale proposta.</p>
    </intervention>
    <intervention id="3-096" speaker_id="1403" name="David Martin" is_mep="True" mode="written">
      <p sl="en">Le raccomandazioni contenute nella relazione in oggetto dovrebbero imprimere un gradito impulso alle reti transeuropee nel settore dell’energia e dei trasporti. La proposta prevede un incremento del 10 per cento del bilancio e la possibilità di finanziare fino al 50 per cento dei progetti transfrontalieri mediante il contributo comunitario. Accolgo con entusiasmo tale proposta.</p>
    </intervention>
    <intervention id="3-097" speaker_id="4508" name="Erik Meijer" is_mep="True" mode="written">
      <p sl="nl">Oggi si è tentato nuovamente di fare un uso scorretto dei fondi e delle norme esistenti per risolvere problemi transfrontalieri. Le reti transeuropee erano state pensate per colmare le lacune del passato. I confini nazionali sembravano spesso ostacolare la costruzione e il mantenimento di collegamenti veloci e su lunga distanza. Le vecchie linee ferroviarie e i sistemi viari erano stati costruiti principalmente per gli spostamenti interni. La cooperazione europea potrebbe offrire un contributo utile ai collegamenti tra due paesi limitrofi o attraverso il territorio di un paese terzo tra due paesi non confinanti.</p>
      <p sl="nl">Il piano originario di un cofinanziamento non superiore al 10 per cento aveva esclusivamente tale scopo. I contributi sono ora aumentati al 30 o al 50 per cento e, secondo gli emendamenti dell’onorevole Mauro, sono anche stati superati i confini naturali all’interno di un singolo Stato membro. Tali emendamenti erano per caso intesi a coprire metà dei costi di prossima realizzazione, nel suo paese, di un ponte automobilistico non antisismico fino alla Sicilia? Avrei dovuto votare contro questa proposta al momento della sua adozione. Mi oppongo alla crescente ingerenza dell’Unione europea nelle decisioni amministrative nazionali e nei progetti prestigiosi. Se ci sono fondi a disposizione per le reti transeuropee, potrebbero venir più proficuamente investiti in collegamenti ferroviari transfrontalieri, in particolare nei collegamenti tra est e ovest, sempre trascurati in passato.</p>
    </intervention>
    <intervention id="3-098" speaker_id="4461" name="Luís Queiró" is_mep="True" mode="written">
      <p sl="pt">Le reti transeuropee sono uno strumento molto importante per la creazione e lo sviluppo dell’infrastruttura dei settori europei dei trasporti, delle telecomunicazioni e dell’energia.</p>
      <p sl="pt">La proposta della Commissione prevede la revisione delle norme generali per la concessione di un contributo finanziario della Comunità nel settore delle reti transeuropee dei trasporti e dell’energia per il 2007-2013.</p>
      <p sl="pt">Ritengo che, alla luce dell’elenco di 30 progetti prioritari nel settore dei trasporti, dobbiamo stabilire regole chiare per la concessione degli aiuti finanziari, di modo che tali progetti possano svilupparsi conformemente alle altre politiche comunitarie, sulla base di criteri di efficacia e di norme di trasparenza per quanto riguarda il finanziamento dei progetti.</p>
      <p sl="pt">Infine, è evidente che tale relazione ci aiuterà ad attuare misure volte a promuovere gli investimenti necessari per il conseguimento degli obiettivi di Lisbona.</p>
      <p sl="pt">Ho pertanto votato a favore della relazione Mauro.</p>
    </intervention>
    <intervention id="3-100" speaker_id="photo_generic" name="Hélène Goudin, Nils Lundgren e Lars Wohlin" is_mep="True" mode="written">
      <p sl="sv">Condividiamo l’opinione che sia necessario rivedere costantemente la legislazione esistente. La questione riguarda tuttavia il livello politico al quale deve avvenire l’adozione della legislazione. In termini di principio di base, siamo del parere che spetti alle rispettive autorità alimentari nazionali degli Stati membri decidere in primo luogo quali additivi utilizzare nei prodotti alimentari. Se l’autorità alimentare di un determinato paese ritiene che debbano essere autorizzati additivi specifici in relazione alla preparazione e alla vendita di un alimento, non vedo ragione per cui una direttiva comunitaria debba interferire con tale giudizio. La sicurezza alimentare e la salute pubblica sono questioni estremamente importanti, e le autorità comunitarie dovrebbero pertanto trattarle solamente quando vi fossero vantaggi pratici estendibili anche al di là dei confini nazionali.</p>
      <p sl="sv">Vi sono buone ragioni per ritenere che tale relazione, insieme a proposte legislative affini, rafforzerà ulteriormente autorità comunitarie quali l’Autorità europea per la sicurezza alimentare (EFSA). Abbiamo votato a favore degli emendamenti che sottolineano il fatto che si tratta di una direttiva minima e che rendono pertanto chiaro che è ammessa la flessibilità nazionale. Abbiamo votato contro la relazione nel suo complesso. Confidiamo nella piena competenza delle autorità alimentari nazionali degli Stati membri per la gestione soddisfacente di tale questione importante. Il nostro atteggiamento presuppone ovviamente che i beni debbano riportare sull’etichetta il paese di origine, per consentire ai consumatori di compiere scelte attive e informate.</p>
    </intervention>
    <intervention id="3-102" speaker_id="28255" name="Andreas Mölzer" is_mep="True" mode="spoken">
      <p sl="de">Signor Presidente, è evidente che, dall’11 settembre 2001, abbiamo dedicato gran parte della nostra attenzione all’antiterrorismo e abbiamo trascurato la lotta contro la criminalità. Questo erroneo spostamento di accento ha fatto sì che le organizzazioni criminali, la maggior parte delle quali proviene da paesi non europei, potessero estendere la loro influenza e decentralizzarsi.</p>
      <p sl="de">Le attività criminali rappresentano una fonte di finanziamento – benché non l’unica – del terrorismo; pertanto è necessario dedicare nuovamente – e in misura maggiore – la nostra attenzione alla lotta contro le attività criminali e la criminalità organizzata. La cooperazione temporanea prestata dalle autorità statali ai criminali per poterli poi combattere in un secondo momento è poco utile, e rappresenta invece un invito a una maggiore corruzione e cattiva gestione.</p>
      <p sl="de">A mio avviso, occorrono strutture di comunicazione condivise per le forze giudiziarie e di polizia, oltre che una maggiore cooperazione tra le organizzazioni individuali e gli Stati, e una protezione più efficace dei testimoni – anche se non bisogna dimenticare il sostegno alle vittime della criminalità.</p>
    </intervention>
    <intervention id="3-360" speaker_id="photo_generic" name="Ole Christensen, Dan Jørgensen, Henrik Dam Kristensen, Poul Nyrup Rasmussen e Britta Thomsen" is_mep="True" mode="written">
      <p sl="en">A nome della delegazione socialdemocratica danese, gli onorevoli Poul Nyrup Rasmussen, Henrik Dam Christensen, Britta Thomsen, Ole Christensen e Dan Joergensen. La delegazione ha votato a favore della votazione in blocco di 28 emendamenti. Siamo tuttavia consapevoli che l’emendamento n. 15, lettera f, prevede la possibilità per gli Stati membri di ricorrere a misure di decadenza e ineleggibilità relativamente a cariche politiche e incarichi pubblici contro le persone ritenute colpevoli. Siamo contro questo punto specifico.</p>
      <p sl="en">I socialdemocratici danesi sono consapevoli del fatto che la proposta riguarda una questione che rientra nel titolo IV del Trattato UE, su cui la Danimarca gode della clausola di esclusione.</p>
    </intervention>
    <intervention id="3-103" speaker_id="photo_generic" name="Hélène Goudin, Nils Lundgren e Lars Wohlin" is_mep="True" mode="written">
      <p sl="sv">La Lista di giugno è a favore di una maggiore cooperazione e di un più intenso scambio di informazioni tra gli Stati membri allo scopo di combattere la criminalità transfrontaliera organizzata. Le decisioni sull’armonizzazione del diritto penale e procedurale dovrebbero tuttavia essere prese solamente con il consenso degli Stati membri, e dovrebbero essere soggette alla supervisione dei parlamenti nazionali. Non dovrebbe spettare al Parlamento europeo stabilire che cosa costituisce reato, e mitigare le circostanze e i gradi di colpevolezza.</p>
    </intervention>
    <intervention id="3-104" speaker_id="31123" name="Pedro Guerreiro" is_mep="True" mode="written">
      <p sl="pt">Consideriamo prioritaria la lotta contro la criminalità organizzata, le sue molteplici reti e le attività di contrabbando, nonché il riciclaggio di denaro e i paradisi fiscali.</p>
      <p sl="pt">Condividiamo tuttavia le preoccupazioni espresse da alcuni membri del nostro gruppo a proposito di determinati aspetti della relazione in esame, tra cui i seguenti:</p>
      <p sl="pt">l’estensione della definizione di organizzazione criminale, nel quadro della lotta contro la criminalità organizzata, a gruppi di persone il cui obiettivo non sia il guadagno finanziario o comunque materiale, che elude la definizione della Convenzione delle Nazioni Unite contro la criminalità organizzata transfrontaliera, che considera alla stregua di criminalità organizzata le organizzazioni aventi come scopo il guadagno finanziario o materiale – escludendo pertanto le motivazioni politiche o sociali;</p>
      <p sl="pt">la sempre maggiore possibilità di incriminare le persone in un modo che potrebbe dare adito ad ambiguità; in altre parole, potrebbero essere incriminate persone estranee ad attività criminali;</p>
      <p sl="pt">rimane ancora molto da fare per combattere la criminalità organizzata, date le risorse attualmente disponibili, e la relazione auspica la creazione di una “forza di polizia dell’Unione europea”, eludendo le cause profonde della criminalità organizzata.</p>
      <p sl="pt">Desideriamo esternare il nostro disappunto per la reiezione degli emendamenti presentati dal nostro gruppo. Deploriamo in particolare la mancata accettazione dell’emendamento volto a garantire il controllo parlamentare sulle attività dell’Europol.</p>
    </intervention>
    <intervention id="3-105" speaker_id="2057" name="Carl Lang" is_mep="True" mode="written">
      <p sl="fr">L’Europa vuole combattere la grande criminalità organizzata, le cui ramificazioni internazionali colpiscono il cuore del Continente. E questo va bene. In effetti è tempo di preoccuparsi dei danni causati dal deplorevole accordo di Schengen. Benché sia contrario alla creazione di una forza di polizia europea – una vera e propria FBI europea – è effettivamente necessario rafforzare la cooperazione tra gli Stati membri, ma occorre farlo nel pieno rispetto delle sovranità nazionali in materia di polizia, giustizia e lotta contro la criminalità transfrontaliera organizzata.</p>
      <p sl="fr">All’Europa non serve dotarsi di decine di comitati tipo Theodule il cui obiettivo finale è privare completamente gli Stati nazionali delle loro prerogative di sovranità, vale a dire il potere di decidere quale sia il diritto e di applicarlo. Al giorno d’oggi, la maggior parte delle informazioni di polizia viene trasmessa e gestita da Interpol. L’ossessione dei nostri eurocrati di sovraimporre un’agenzia europea a Interpol dà luogo, oltre ai costi inerenti al finanziamento dell’organizzazione stessa, a numerose complicazioni, in particolare in relazione alla volontà assoluta di armonizzare le definizioni di reati e crimini perseguibili o addirittura il livello delle loro pene.</p>
      <p sl="fr">Abbandoniamo la chimera dell’uniformizzazione e concentriamo finalmente i nostri sforzi su una lotta coerente contro tutti i tipi di criminalità, e iniziamo a farlo ristabilendo i nostri confini nazionali.</p>
    </intervention>
    <intervention id="3-106" speaker_id="4461" name="Luís Queiró" is_mep="True" mode="written">
      <p sl="pt">La criminalità organizzata internazionale è un fenomeno esteso e in crescita.</p>
      <p sl="pt">Come si misura questa crescita? Quali dati riflettono effettivamente la realtà?</p>
      <p sl="pt">Nessuno ha un’immagine chiara e coerente dell’effettiva portata della criminalità organizzata. Questa situazione è assolutamente insostenibile.</p>
      <p sl="pt">Come politici, possiamo tollerare questa situazione? No. E’ assolutamente necessario rafforzare la lotta contro la criminalità organizzata nel territorio europeo, per il bene delle nostre società nel prossimo futuro.</p>
      <p sl="pt">Il nuovo testo in esame si propone di migliorare l’efficacia della lotta contro la criminalità organizzata. Il testo in questione è più mirato e preciso: per esempio, definisce i rapporti tra l’Europol e l’Interpol, il che è particolarmente utile.</p>
      <p sl="pt">Ho votato a favore della relazione Dunn in quanto ritengo che tali misure possano contribuire a rafforzare la lotta contro la criminalità organizzata.</p>
    </intervention>
    <intervention id="3-108" speaker_id="28584" name="Georgios Toussas" is_mep="True" mode="written">
      <p sl="el">La decisione quadro e (elemento ancor più importante) la relazione della commissione per le libertà civili, la giustizia e gli affari interni propongono l’adozione di una definizione e di pene comuni per il coinvolgimento nella criminalità organizzata, e attribuiscono una particolare rilevanza alla responsabilità delle persone giuridiche nel caso in cui siano ritenute implicate in attività di criminalità organizzata.</p>
      <p sl="el">Ciononostante, l’ordinamento giuridico di ogni Stato membro dispone di un arsenale legale adeguato e sufficientemente severo per la lotta alla criminalità organizzata, che è un elemento costitutivo del sistema capitalista ed è da esso alimentata. Per quanto riguarda la legislazione europea contro il terrorismo, l’adozione delle nuove misure che aboliscono i principi di base del diritto penale ha come scopo il loro impiego contro i movimenti popolari e i diritti democratici, per rafforzare meccanismi repressivi quali Europol ed Eurojust. Una prova inconfutabile di ciò è il recente complotto premeditato contro il presidente del partito irlandese dei lavoratori, Sean Garland, che rischia di essere consegnato agli USA con l’accusa di “cospirazione comunista volta a compromettere il dollaro americano”. Già nella plenaria del Parlamento europeo abbiamo assistito a un intervento offensivo che presentava le attività di un’organizzazione politica (Sinn Féin) come se si trattasse di criminalità organizzata.</p>
      <p sl="el">I comunisti sono e sono sempre stati contrari alla criminalità ai sensi del diritto penale comune, che spesso è legato ai meccanismi dello Stato urbano. Tuttavia, non accettiamo misure che possano essere un semplice pretesto per criminalizzare l’attività politica.</p>
    </intervention>
    <intervention id="3-110" speaker_id="28252" name="Richard Seeber" is_mep="True" mode="spoken">
      <p sl="de">Signor Presidente, vorrei rilevare che, in linea di principio, sono gli Stati membri ad avere la responsabilità di promuovere le azioni necessarie a evitare la tanto temuta pandemia di influenza. Detto ciò, è anche importante che la Commissione coordini i loro sforzi.</p>
      <p sl="de">Dagli allarmi che sono stati lanciati emerge che sia l’Organizzazione mondiale della sanità sia il Centro europeo per la prevenzione e il controllo delle malattie stanno prendendo molto seriamente la possibilità di uno scoppio della pandemia. E’ tempo di elaborare piani di emergenza, di adottare le misure di coordinamento necessarie, e di intervenire per impedire che tra la gente comune si diffonda il panico.</p>
      <p sl="de">In conclusione, vorrei anche ringraziare gli interpreti per aver sacrificato una parte della loro pausa pranzo.</p>
    </intervention>
    <intervention id="3-111" speaker_id="4466" name="Ilda Figueiredo" is_mep="True" mode="written">
      <p sl="pt">La risoluzione che abbiamo appena adottato rappresenta un passo nella giusta direzione per la lotta contro questa malattia. E, fatto ancor più notevole, attribuisce grande importanza alla prevenzione, come da noi sostenuto, in quanto una potenziale pandemia può essere evitata mediante la prevenzione. Come si legge nel testo, lo scambio di informazioni è essenziale se vogliamo evitare gli allarmismi. Dobbiamo agire con razionalità, in collaborazione con le autorità nazionali e internazionali.</p>
      <p sl="pt">Di qui il nostro appello alla Commissione affinché appoggi finanziariamente la realizzazione di un sistema di controllo e di test di laboratorio, la ricerca su vaccini adeguati, la vaccinazione negli Stati membri, e fornisca sostegno finanziario e tecnico a favore dei paesi terzi, soprattutto in Asia, per garantire la prevenzione e i test diagnostici all’origine.</p>
      <p sl="pt">E’ necessario garantire l’appoggio comunitario, come da noi sostenuto, in caso di insorgenza della malattia, in quanto ciò determinerà un calo degli introiti ai danni degli allevatori di pollame, che si vedranno costretti a riavviare la loro attività. Un focolaio epidemico del genere avrebbe inoltre un impatto significativo su numerosi agricoltori e altri lavoratori che operano nel settore del pollame, ed eserciterebbe ingenti effetti domino economici e sociali sugli Stati membri.</p>
      <p sl="pt">E’ pertanto importante ricordare che, oltre ai problemi della salute umana, alcuni paesi – sia quelli dell’UE sia quelli all’origine della malattia nel sudest asiatico – potrebbero non essere in grado di far fronte ai conseguenti costi elevati.</p>
    </intervention>
    <intervention id="3-112" speaker_id="photo_generic" name="Hélène Goudin, Nils Lundgren e Lars Wohlin" is_mep="True" mode="written">
      <p sl="sv">La presente risoluzione riguarda una questione che è per natura transnazionale, e nel modo più assoluto. Vi sono pertanto ottimi motivi a sostegno del coordinamento degli Stati membri dell’Unione per quel che concerne l’adozione delle misure e delle decisioni politiche. Abbiamo pertanto scelto di votare a favore della risoluzione nel suo complesso. Desideriamo tuttavia sottolineare che misure comunitarie isolate sono insufficienti a risolvere le sfide poste dalla pandemia influenzale globale. E’ pertanto essenziale che l’UE agisca in cooperazione con l’Organizzazione mondiale della sanità (OMS).</p>
      <p sl="sv">Non condividiamo diversi singoli aspetti della relazione, quale quello relativo alla necessità che la Commissione metta a punto una strategia completa di comunicazione congiuntamente al Centro europeo per la prevenzione e il controllo delle malattie (CEPCM). Partiamo dal presupposto che gli Stati membri dell’UE siano perfettamente in grado di comunicare efficacemente e autonomamente con i propri cittadini senza l’intervento degli organi comunitari.</p>
      <p sl="sv">Secondo noi, spetta a organizzazioni riconosciute a livello internazionale quali l’OMS occuparsi di questioni che riguardano la salute globale. Molti degli emendamenti perdono di vista questo punto e sottolineano invece il ruolo internazionale dell’UE. Deploriamo il fatto che il Parlamento europeo sfrutti un’importante questione politica per rafforzare l’Unione e il suo ruolo politico internazionale</p>
    </intervention>
    <intervention id="3-113" speaker_id="28585" name="Diamanto Manolakou" is_mep="True" mode="written">
      <p sl="el">Alcune delle misure proposte per gli Stati membri sono giuste, altre sono pura propaganda, quale la fornitura di vaccini e di prodotti medicinali. Tutto ciò viene fatto senza pretesto, invitando gli Stati membri ad assumere per primi una posizione e a ordinarne enormi quantitativi, incentivando le società che producono vaccini e prodotti medicinali ad aumentare la loro produzione.</p>
      <p sl="el">E’ fuor di dubbio che sia necessario un piano di più ampio respiro, basato sulla prevenzione e che preveda che i lavoratori delle aziende agricole di pollame vengano visitati dai medici del lavoro e che venga fornita assistenza integrata (tecnica, finanziaria e scientifica) soprattutto ai paesi dell’Estremo Oriente, dove la malattia è endemica da 7 anni. L’obiettivo è lo sradicamento definitivo della malattia nel pollame di allevamento e negli uccelli selvatici, specie che sono portatrici e che alimentano l’agente patogeno. Se tali aspetti non verranno presi in considerazione, il problema potrebbe ripresentarsi in futuro.</p>
      <p sl="el">Analogamente, la nuova direttiva dell’UE, invece di introdurre misure più severe di quelle applicabili attualmente, diventa molto accondiscendente su determinati punti, concedendo alle grandi imprese di allevamento di pollame la possibilità di derogare ai divieti imposti sul commercio intracomunitario di pollame, persino in aree colpite da influenza altamente patogena.</p>
      <p sl="el">Persino su questioni di pandemia, la politica comunitaria tende a utilizzare tali divieti a vantaggio della redditività delle grandi imprese, che è la ragione per cui sono “dannosi” per le classi popolari. La soluzione è “combattere” contro l’UE delle grandi imprese e lottare per sterminarle.</p>
    </intervention>
    <intervention id="3-114" speaker_id="4508" name="Erik Meijer" is_mep="True" mode="written">
      <p sl="nl">Qualche anno fa incombevano su di noi due grandi epidemie mortali: il misterioso virus della SARS, che nel frattempo ha smesso di suscitare l’attenzione dell’opinione pubblica, e la possibile combinazione tra influenza aviaria e varianti dell’influenza umana. Secondo me, abbiamo ecceduto nell’approccio di “attesa degli eventi” relativamente alla gestione di tali rischi.</p>
      <p sl="nl">Il traffico internazionale dei viaggiatori provenienti dai focolai di infezione è stato sottoposto a pochissimi controlli, se non a nessuno; è stata prestata scarsa attenzione alla ricerca sull’insorgenza di nuove varianti influenzali, non è stata portata avanti alcuna vaccinazione preventiva del pollame, e le scorte di vaccini per la vaccinazione su larga scala dei cittadini contro le varianti dell’influenza già conosciute si sono dimostrate totalmente inadeguate.</p>
      <p sl="nl">In molte occasioni ho tentato di attirare l’attenzione dell’Assemblea su tali carenze: l’ho fatto il 7 aprile 2003 e il 13 maggio 2003, nonché nelle interrogazioni che ho rivolto alla Commissione nel 2003 e nel 2004. A quel tempo l’Unione europea e gli Stati membri erano praticamente impreparati a far fronte all’enorme pericolo che avrebbe potuto causare milioni di vittime in pochissimo tempo. Vi era anche la necessità impellente di eliminare su larga scala i volatili tenuti in cattività dagli esseri umani. Benché tali problemi non siano ancora stati risolti, il Parlamento e la Commissione stanno ora assumendo un atteggiamento diverso.</p>
      <p sl="nl">Chi, come il gruppo “Unione per l’Europa delle nazioni”, ritiene che si stia diffondendo un panico immotivato e che siano soprattutto i cacciatori di volatili ad aver bisogno di protezione, è ormai in minoranza. E’ per questo che voteremo a favore di questa risoluzione.</p>
    </intervention>
    <intervention id="3-115" speaker_id="4253" name="Frédérique Ries" is_mep="True" mode="written">
      <p sl="fr">L’influenza aviaria è giunta alle nostre porte, con casi registrati in Croazia, Russia, Regno Unito e Germania.</p>
      <p sl="fr">Che valutazione possiamo fare di 15 giorni di gestione della crisi?</p>
      <p sl="fr">Possiamo essere lieti del fatto che gli Stati membri abbiano adottato misure essenziali di emergenza per impedire il rischio di contagio nell’UE, imponendo il divieto sugli uccelli selvatici, utilizzando etichette con la dicitura “carne di pollame prodotta localmente”, macellando un numero ingente di polli, imponendo quote sulle specie e così via.</p>
      <p sl="fr">Nonostante ciò, come si può non lamentare l’assenza di coordinamento tra i 25 paesi, ciascuno dei quali è ansioso di isolarsi dai rischi sanitari presenti negli altri, anche se è stato proprio per far fronte a tutti questi rischi di pandemia che nel 2003, dopo la crisi della SARS, l’Europa si è dotata del Centro europeo per la prevenzione e il controllo delle malattie?</p>
      <p sl="fr">Stoccolma dovrebbe essere il centro del coordinamento e del controllo della situazione sanitaria in Europa. Ma non è così.</p>
      <p sl="fr">Pertanto, mentre attendiamo che gli Stati membri si degnino di concedere all’Europa una possibilità visto che c’è in gioco la salute dei cittadini, è essenziale che ci prepariamo alla migrazione annuale degli uccelli selvatici la prossima primavera.</p>
      <p sl="fr">Speriamo che l’Europa metta a profitto questi sei mesi per sviluppare un vaccino e assicurarsi che non si creino le condizioni favorevoli all’insorgere di un’epidemia di influenza aviaria sul territorio europeo.</p>
    </intervention>
    <intervention id="3-117" speaker_id="28512" name="James Hugh Allister" is_mep="True" mode="written">
      <p sl="en">Nella votazione odierna concernente le risoluzioni comuni sui brevetti per le invenzioni biotecnologiche ho votato a favore degli emendamenti che stabiliscono chiaramente la necessità di vietare i brevetti riguardanti tutte le parti del corpo umano, i tessuti e le cellule nel loro stato vitale naturale e le loro sequenze di DNA. Non vi sono circostanze in cui il corpo umano e parti dello stesso debbano diventare oggetto di scambi commerciali. Inoltre, poiché credo fermamente nella protezione della vita umana, anche nelle sue prime fasi, sono contrario sia ai processi distruttivi sia all’ingegneria scientifica che armeggia con quella creazione meravigliosa che è il corpo umano.</p>
    </intervention>
    <intervention id="3-118" speaker_id="4466" name="Ilda Figueiredo" is_mep="True" mode="written">
      <p sl="pt">La biotecnologia è senza dubbio una delle tecnologie più importanti per il futuro, e come tale deve essere sostenuta da un quadro politico adeguato. E’ inoltre necessario prendere in considerazione gli aspetti etici, ambientali e sanitari.</p>
      <p sl="pt">Uno dei problemi più importanti in questo campo è quello dei brevetti. A nostro parere, la vita umana, compreso il DNA, non dovrebbe mai essere oggetto di brevetto. Abbiamo pertanto votato contro tutte le proposte che spianano la strada alla brevettazione dei geni e della vita stessa, e deploriamo inoltre il fatto che la risoluzione finale, benché finalizzata a prevenire un’altra proposta con conseguenze più dannose, sia caratterizzata da una certa ambiguità che potrebbe aprire la porta a tali brevetti.</p>
      <p sl="pt">Siamo chiaramente contrari a qualsiasi brevetto sulla vita e la conoscenza, che consideriamo beni universali.</p>
      <p sl="pt">Un’altra area di dibattito è quella dei principi etici. Pur opponendoci alla clonazione umana, come si afferma nella risoluzione, riteniamo che la ricerca sulle cellule staminali non debba essere bloccata.</p>
      <p sl="pt">Ci siamo infine astenuti sulla risoluzione a causa degli aspetti contraddittori in essa contenuti rispetto alle nostre posizioni di principio.</p>
    </intervention>
    <intervention id="3-119" speaker_id="1164" name="Bruno Gollnisch" is_mep="True" mode="written">
      <p sl="fr">Le pratiche dell’Ufficio europeo dei brevetti sono ancora una volta oggetto di dibattito in questa Assemblea. Il software e le invenzioni attuate tramite computer erano l’argomento del giorno alcuni mesi fa. Oggi il loro posto è stato preso dalla biotecnologia, in un modo molto più serio che tocca le fondamenta dei nostri principi morali e l’essenza della nostra umanità.</p>
      <p sl="fr">Indubbiamente la legislazione europea, non essendosi adeguata e avendo consentito la presenza di aree grigie nella legislazione, è in parte responsabile della situazione attuale, che ha permesso la brevettazione delle cellule germinali umane e ha reso inefficace l’opposizione a un brevetto sulle cellule staminali embrionali. La legislazione in oggetto deve essere rivista quanto prima.</p>
      <p sl="fr">Non possiamo tuttavia esonerare completamente l’UEB in tale questione.</p>
      <p sl="fr">Non ci stancheremo mai di ripetere che gli esseri umani non sono brevettabili; l’essere umano, in tutto o in parte, indipendentemente dallo stadio di sviluppo, non è brevettabile. E’ tempo che ciò venga sancito esplicitamente in un testo vincolante.</p>
    </intervention>
    <intervention id="3-120" speaker_id="2025" name="Françoise Grossetête" is_mep="True" mode="written">
      <p sl="fr">Bisogna evitare approcci emotivi e semplicistici per affrontare i problemi inerenti alla genetica umana.</p>
      <p sl="fr">L’Unione europea non si può permettere di restare indietro rispetto ai propri partner internazionali e di lasciare in sospeso numerose aree di ricerca.</p>
      <p sl="fr">Dal punto di vista dei grandi principi fondamentali e dei valori universali in cui crediamo, è essenziale escludere totalmente la clonazione riproduttiva e i rischi dell’eugenetica.</p>
      <p sl="fr">E’ tuttavia altrettanto importante definire ciò che è fattibile e accettabile per la ricerca genetica, in particolare nel contesto della clonazione terapeutica e della ricerca sulle cellule staminali volta a migliorare la salute umana.</p>
      <p sl="fr">Sappiamo che il quadro definito per la brevettabilità delle invenzioni biotecnologiche è una piattaforma cruciale per sviluppare nuovi tipi di terapie che, per molte persone malate, rappresentano una possibilità insperata.</p>
    </intervention>
    <intervention id="3-121" speaker_id="4253" name="Frédérique Ries" is_mep="True" mode="written">
      <p sl="fr">Ho votato contro la risoluzione e tutti gli emendamenti presentati dal gruppo Verde/Alleanza libera europea e dal gruppo del Partito popolare europeo (Democratici cristiani) e dei Democratici europei.</p>
      <p sl="fr">Il testo in questione è un alibi, un elemento supplementare di una strategia interminabile che ha l’unico obiettivo di porre fine ai finanziamenti comunitari a favore della ricerca sulle cellule staminali.</p>
      <p sl="fr">In meno di nove mesi ci sono stati tre bersagli di attacco.</p>
      <p sl="fr">Marzo 2005: il gruppo Verde/ALE e il gruppo PPE-DE hanno avviato una risoluzione sul traffico delle cellule riproduttive femminili in Romania. Il loro unico obiettivo era denunciare la clonazione – compresa quella terapeutica – e chiedere all’UE di tagliare tutti i fondi destinati a tale ricerca.</p>
      <p sl="fr">Ottobre 2005: 73 deputati hanno scritto al Presidente della Commissione a nome del Parlamento. Per quale motivo? Per attaccare ancora una volta la libertà di ricerca in Europa in nome delle loro convinzioni, che tra l’altro io rispetto.</p>
      <p sl="fr">Alcuni di noi si sono presi la briga di rispondere a questa lettera, e ben 127 europarlamentari hanno detto chiaramente al Presidente Barroso che per noi è impensabile escludere l’Europa da un’area essenziale di ricerca.</p>
      <p sl="fr">26 ottobre 2005 e ultimo attacco sferrato da tali gruppi: tenere in ostaggio questa risoluzione.</p>
      <p sl="fr">Mediante una votazione oscurantista, 338 europarlamentari hanno deciso di non concedere alcuna possibilità alla scienza. Si tratta dell’ennesimo segnale disastroso per la ricerca genomica e per milioni di pazienti europei.</p>
    </intervention>
    <intervention id="3-122" speaker_id="28119" name="Kathy Sinnott" is_mep="True" mode="written">
      <p sl="en">Ieri sera, durante il suo intervento sulla questione, il Commissario McCreevy ha affermato chiaramente che non intende rispettare la direttiva che vieta la clonazione umana quando ha dichiarato che, benché la clonazione riproduttiva sia esclusa dalla direttiva, intende lasciare aperta la possibilità di una clonazione terapeutica.</p>
      <p sl="en">Nel fare ciò il Commissario McCreevy ha nuovamente lanciato un inequivocabile segnale di disprezzo, questa volta nei confronti del Consiglio dei ministri e della direttiva sui biobrevetti.</p>
      <p sl="en">“A. Il memorandum del Consiglio sulla posizione comune concernente la direttiva sui biobrevetti afferma al punto 35 che:</p>
      <p sl="en">“Al punto (a) del paragrafo 2, il Consiglio ha sostituito “procedura per la clonazione riproduttiva umana” con “procedura per la clonazione degli esseri umani”, in quanto riteneva che l’aggettivo “riproduttivo” potesse essere troppo restrittivo. Si è inteso che il termine “essere umano” si riferisse all’essere umano a partire dallo stadio embrionale”.</p>
      <p sl="en">Ho l’impressione che il Commissario McCreevy ignori le direttive comunitarie esistenti e anticipi l’ormai defunta Costituzione.</p>
    </intervention>
    <intervention id="3-123" speaker_id="28508" name="Alyn Smith" is_mep="True" mode="written">
      <p sl="en">L’argomento in oggetto è molto complesso tecnologicamente e moralmente e, anche se nutro qualche dubbio su alcuni aspetti della risoluzione, reputo che sia comunque utile per stabilire un equilibrio tra la necessità di una ricerca che potrebbe essere estremamente vantaggiosa, e i danni potenziali che tale ricerca potrebbe arrecare alla vita umana. Sono pertanto pienamente favorevole al compromesso raggiunto oggi dal Parlamento, tuttavia questa tecnologia dovrà essere tenuta costantemente sotto controllo.</p>
    </intervention>
    <intervention id="3-125" speaker_id="1956" name="Frank Vanhecke" is_mep="True" mode="spoken">
      <p sl="nl">Signor Presidente, la relazione Klamt, che purtroppo abbiamo approvato qualche attimo fa, può essere descritta nel migliore dei casi come una sorta di catalogo di proposte ingenue, e come una descrizione di concetti ideologici di sinistra totalmente avulsi al mondo reale.</p>
      <p sl="nl">A parte l’omaggio obbligatorio ai presunti vantaggi della società multiculturale – che, tra parentesi, non ha alcun rapporto con ciò che tale società sta facendo alle nostre città e quartieri – mi lascia particolarmente sconcertato il concetto contenuto in questa relazione secondo cui l’immigrazione legale organizzata in Europa potrebbe contribuire alla lotta contro gli enormi problemi che ci troviamo a dover affrontare, rappresentati dalle finte richieste di asilo, dai clandestini e dal traffico degli esseri umani.</p>
      <p sl="nl">Per come la vedo io, le questioni sono totalmente estranee l’una all’altra, in quanto è evidente che le persone e le categorie professionali che potrebbero ottenere il diritto di immigrazione temporanea o permanente o i permessi di lavoro non sono le stesse persone o le stesse categorie professionali che ci sopraffanno con il problema dell’immigrazione. In effetti, perché dovrebbe improvvisamente migliorare le lotta contro l’immigrazione clandestina se i soli ostacoli che oggi si frappongono al successo di questa battaglia sono l’assenza di volontà politica e di coraggio e se, di conseguenza, non vengono adottate le misure coraggiose necessarie per i nostri paesi?</p>
    </intervention>
    <intervention id="3-126" speaker_id="24030" name="Philip Claeys" is_mep="True" mode="spoken">
      <p sl="nl">Signor Presidente, ho votato contro la relazione Klamt, che contiene una serie di proposte che contrastano apertamente con gli interessi del nostro popolo. Pare che il Parlamento europeo si stia specializzando sempre più nella votazione di testi di questo tipo. E’ particolarmente miope cercare ancora una volta la nostra salvezza nelle nuove migrazioni economiche. Dovremmo imparare dagli errori passati.</p>
      <p sl="nl">La politica di integrazione adottata finora nella maggioranza degli Stati membri, se non addirittura in tutti, è stata un fallimento. Ne consegue che attrarre nuovi stranieri extraeuropei non può che acuire il problema. E’ tempo di iniziare a renderci conto di ciò, dall’alto delle nostre torri d’avorio.</p>
    </intervention>
    <intervention id="3-127" speaker_id="28416" name="Romano Maria La Russa" is_mep="True" mode="spoken">
      <p sl="it">Signor Presidente, onorevoli colleghi, esprimo intanto la mia solidarietà con l’onorevole Klamt per il tentativo, peraltro vano, delle sinistre di stravolgere la relazione in sede di commissione. Poiché è risaputo che le sanatorie non consentono di risolvere i problemi e non migliorano le condizioni degli immigrati senza lavoro, concordo con la relatrice nel dire che la regolarizzazione di massa non rappresenta né una misura contro l’immigrazione clandestina, né un mezzo per reclutare migranti economici ma, anzi, alimenta emarginazione e fenomeni diffusi di delinquenza.</p>
      <p sl="it">Benché l’ambiziosa proposta di creare un sistema europeo di “carte verdi” sia condivisibile, una politica che rende più flessibili le modalità di ingresso per lavoratori stagionali o per quelli con un lavoro a tempo determinato, genera una situazione catastrofica e ingestibile. Affinché l’immigrazione rappresenti un fattore di prosperità e di sviluppo, piuttosto che di instabilità, occorrono procedure e criteri rigorosi. Alla presenza di un garante e alla dimostrazione da parte del migrante della capacità di provvedere al proprio sostentamento, ritengo debbano accompagnarsi altre garanzie. Il posto di lavoro deve essere una conditio sine qua non per l’ammissione di un migrante. Non è accettabile prevedere deroghe ed eccezioni.</p>
      <p sl="it">Mi auguro che la Commissione presenti una proposta coerente e pragmatica con condizioni precise e non arbitrarie. La migrazione economica rappresenta un’opportunità per un paese ma non può essere la panacea di tutte le disfunzioni, dall’invecchiamento alla mancanza di forza di lavoro. Ecco il motivo per il quale il mio gruppo, Alleanza nazionale o il gruppo UEN, si è astenuto nella votazione su questa relazione.</p>
    </intervention>
    <intervention id="3-128" speaker_id="28841" name="Antoine Duquesne" is_mep="True" mode="written">
      <p sl="fr">Mi sono astenuto sull’articolo 6 della relazione Klamt concernente un approccio comunitario alla gestione delle migrazioni economiche in quanto ritengo che, benché sia accettabile consentire agli europei e ai non europei di votare nelle elezioni locali, non sia ammissibile permettere ai cittadini non europei di votare nelle elezioni europee.</p>
      <p sl="fr">In occasione delle elezioni locali, tutti i cittadini che vivono in un paese europeo da un certo periodo – per esempio cinque anni, come in Belgio – devono avere la possibilità di esprimere un’opinione sulle proprie condizioni di vita, sul modo in cui si sono sviluppate le loro città, l’istruzione dei loro figli, eccetera.</p>
      <p sl="fr">Vorrei anche – ancora una volta, come in Belgio – che il diritto di voto venisse concesso ai non europei nella misura in cui si impegnano solennemente a conformarsi a quanto sancito dalla Costituzione e dalle leggi dei paesi di cui sono ospiti.</p>
    </intervention>
    <intervention id="3-129" speaker_id="photo_generic" name="Hélène Goudin, Nils Lundgren e Lars Wohlin" is_mep="True" mode="written">
      <p sl="sv">La relazione d’iniziativa fa parte del processo di elaborazione di una politica europea in materia di immigrazione che preveda l’applicazione della medesima procedura in tutti gli Stati membri.</p>
      <p sl="sv">La Lista di giugno ritiene tuttavia che gli Stati membri stessi dovrebbero essere liberi di decidere quale forma attribuire alle loro politiche sulle migrazioni economiche, e che non dovrebbe spettare al Parlamento europeo stabilire le norme da applicare in questo settore. A nostro parere, le migrazioni economiche non devono essere viste come un problema che richiede l’armonizzazione delle norme a livello europeo. Al contrario, gli Stati membri dovrebbero gestire tali questioni in piena autonomia. Ad esempio, se uno Stato membro volesse adottare norme permissive in materia di migrazioni economiche, dovrebbe avere il diritto di farlo, conformemente al principio della concorrenza istituzionale.</p>
    </intervention>
    <intervention id="3-130" speaker_id="31123" name="Pedro Guerreiro" is_mep="True" mode="written">
      <p sl="pt">La presente relazione contiene punti che riscuotono il nostro consenso. Ad esempio, chiede alla Commissione di garantire l’inclusione di tutte le disposizioni della Convenzione internazionale sulla protezione dei diritti di tutti i lavoratori migranti e dei membri delle loro famiglie adottata dall’Assemblea generale dell’ONU il 18 dicembre 1990, e sollecita tutti gli Stati membri a ratificare tale Convenzione. Tra gli altri aspetti della relazione da noi appoggiati figura la condanna del modo in cui le attuali politiche comunitarie si concentrano essenzialmente sull’aspetto punitivo.</p>
      <p sl="pt">La relazione contiene tuttavia alcuni punti contraddittori, nel contesto di una politica di migrazione che incoraggia lo sfruttamento delle risorse umane, soprattutto dei lavoratori più qualificati dei paesi terzi. Inoltre, si sofferma sull’importanza delle clausole relative ai flussi migratori e alla riammissione obbligatoria – in altre parole, espulsione – in caso di immigrazione illegale.</p>
      <p sl="pt">Deploriamo inoltre il mancato accoglimento delle proposte presentate dal nostro gruppo, che esprimevano inter alia la nostra opposizione ai “centri di detenzione temporanea” e ad altre misure che negano agli immigrati la loro libertà, condannavano l’istituzione di “centri di detenzione temporanea” nei paesi terzi e denunciavano il fallimento politico delle “quote”, che hanno esacerbato l’immigrazione illegale e la precarietà professionale di tali lavoratori.</p>
    </intervention>
    <intervention id="3-131" speaker_id="2057" name="Carl Lang" is_mep="True" mode="written">
      <p sl="fr">La presente relazione, che dovrebbe essere una risposta al Libro verde della Commissione europea sulle migrazioni economiche, non è altro che un’interminabile litania di aberrazioni pericolose e suicide per le nazioni e i popoli europei. La relazione è costellata di proposte che evidenziano una posizione di parte nei confronti dell’immigrazione e del mondo in via di sviluppo:</p>
      <p sl="fr">Riconoscimento agli immigranti non europei del diritto di voto alle elezioni locali ed europee, rilassamento delle misure che regolano l’accesso e la permanenza in Europa degli immigranti economici, approvazione delle regolarizzazioni di massa quale metodo per creare prospettive future a vantaggio degli immigranti illegali, lancio di campagne di sensibilizzazione sull’impatto positivo delle politiche di immigrazione, compresa la storia delle migrazioni nei programmi scolastici, riaffermazione del diritto degli immigranti al ricongiungimento familiare su ampia scala, concessione ai migranti economici di beneficiare dei contributi della previdenza sociale dei paesi ospiti dopo il loro ritorno nei paesi d’origine, e, come se non bastasse, eliminazione delle commissioni bancarie per il trasferimento dei fondi dei migranti economici dal paese ospite al paese d’origine.</p>
      <p sl="fr">Infine, la ciliegina sulla torta è il fatto che questa relazione si rifiuta di dare la priorità ai cittadini dell’Unione europea prima di rivolgersi ai cittadini dei paesi terzi. E’ sempre la stessa storia: viene concessa la preferenza ai cittadini dei paesi terzi rispetto ai cittadini europei.</p>
    </intervention>
    <intervention id="3-132" speaker_id="2066" name="Fernand Le Rachinel" is_mep="True" mode="written">
      <p sl="fr">La relazione sulla gestione delle migrazioni economiche è una ragnatela di menzogne, falsità e pregiudizi ideologici. La formulazione è talmente eccessiva da andare addirittura contro gli interessi degli immigranti stessi, in quanto mira a incoraggiare sistematicamente una politica di clandestinità a livello europeo.</p>
      <p sl="fr">Nessun governo nazionale potrebbe presentare un tale catalogo di provvedimenti senza finire tra le fila dell’opposizione nelle elezioni successive.</p>
      <p sl="fr">L’onorevole Klamt vuole sfruttare i canali europei tenendo i cittadini all’oscuro dei reati che vengono commessi alle loro spalle.</p>
      <p sl="fr">Per fortuna il Consiglio, nella sua grande saggezza, si è attenuto al principio dell’unanimità che vale per tutte le questioni concernenti l’immigrazione legale.</p>
      <p sl="fr">Basta un solo esempio a illustrare la natura assurda di tali proposte: “l’immigrazione economica può contribuire alla gestione dei flussi migratori esistenti … e l’immigrazione ha dimostrato di avere effetti positivi sul mercato del lavoro”.</p>
      <p sl="fr">Si tratta naturalmente di una falsità: più immigranti legali accetteremo, più assisteremo a un’esplosione del numero degli immigrati illegali, che sperano di veder regolarizzato il proprio stato nel prossimo futuro, come avviene in Spagna e in Italia.</p>
      <p sl="fr">Il Parlamento europeo si esporrebbe al ridicolo e si screditerebbe se adottasse tale relazione che, se accolta, condurrebbe alle nostre frontiere milioni di uomini e donne, attratti dalla miriade di opportunità promesse dai nostri apprendisti stregoni.</p>
    </intervention>
    <intervention id="3-133" speaker_id="1059" name="Hiltrud Breyer" is_mep="True" mode="spoken">
      <p sl="de">Signor Presidente, vorrei invitare la Commissione a dare una spiegazione all’Assemblea, ma purtroppo la Commissione è assente. Tuttavia, forse i suoi servizi potrebbero essere così gentili da riferire alla Commissione la mia richiesta, pregandola di intervenire nel corso della settimana. Il motivo di tale appello è la dichiarazione rilasciata dal Commissario McCreevy durante il dibattito di ieri sera sulla brevettabilità della clonazione umana, una dichiarazione che non trova sostegno nelle leggi vigenti. L’interpretazione della Commissione di questo punto è semplicemente sbagliata e contraddice il memorandum del Consiglio dei ministri presentato dal Consiglio al momento dell’adozione della direttiva. L’articolo 35 di tale documento sancisce chiaramente che non è solo sulla clonazione riproduttiva che sussiste il divieto di brevetto. La Commissione, che è custode dei Trattati, non può pronunciare per bocca di uno dei suoi membri un discorso che fornisce un’interpretazione discordante da quella della direttiva, falsa e in conflitto con il memorandum del Consiglio.</p>
      <p sl="de">Chiedo pertanto urgentemente ai suoi servizi di esigere dalla Commissione una smentita, in quanto in caso contrario ci saranno inevitabilmente delle conseguenze. Consapevole del fatto che molti altri eurodeputati qui presenti condividono la mia opinione, chiedo che la questione sia chiarita, che questo chiarimento venga inoltrato all’ufficio del Commissario McCreevy, e che lui stesso corregga personalmente tale errore entro la settimana.</p>
    </intervention>
  </section>
  <section id="creitem14" title="Correzioni di voto: vedasi processo verbale"/>
  <section id="creitem15" title="Benvenuto">
    <intervention id="3-138" speaker_id="28267" is_mep="True" mode="spoken" role="Presidente">
      <p sl="unknown">Sono lieto di porgere il benvenuto in tribuna d’onore a una delegazione del Verkhovne Rada , il parlamento ucraino.</p>
      <a text="(Applausi)"/>
      <p sl="unknown">Questa delegazione, costituita da nove deputati, è guidata da Valeryi Pustovoytenko ed è venuta a Strasburgo per partecipare all’ottava riunione della commissione di cooperazione parlamentare UE-Ucraina che si terrà oggi e domani.</p>
      <p sl="unknown">Auguro a voi, e a tutta la commissione di cooperazione parlamentare UE-Ucraina, una riunione molto proficua.</p>
    </intervention>
  </section>
  <section id="creitem16" title="Approvazione del processo verbale della seduta precedente: vedasi processo verbale"/>
  <section id="creitem17" title="Preparazione del prossimo Consiglio europeo informale">
    <intervention id="3-141" speaker_id="28267" is_mep="True" mode="spoken" role="Presidente">
      <p sl="unknown">L’ordine del giorno reca la discussione sulle dichiarazioni del Consiglio e della Commissione sulla preparazione del prossimo Consiglio europeo informale.</p>
      <p sl="unknown">Il Primo Ministro britannico, Tony Blair, è presente in Aula per questa discussione e vorrei rivolgergli un ringraziamento particolare perché sono consapevole dello sforzo che ha dovuto compiere per essere qui con noi oggi. Ritengo positivo che, alla vigilia del Vertice di Hampton Court, il Parlamento possa ricevere direttamente dal Presidente in carica del Consiglio delucidazioni sull’obiettivo di questa riunione. Grazie, Primo Ministro Blair. A lei la parola.</p>
      <a text="(Applausi)"/>
    </intervention>
    <intervention id="3-142" speaker_id="photo_generic" name="Tony Blair" is_mep="True" mode="spoken">
      <p sl="en">Presidente in carica del Consiglio . – Signor Presidente, colleghi, è un grande piacere essere qui a Strasburgo oggi pomeriggio, in seno al Parlamento europeo. Consentitemi di unirmi a voi nel porgere il benvenuto ai colleghi dell’Ucraina. Se mai dovessimo sentire una mancanza di fiducia nell’Europa e nei suoi valori, l’interesse manifestato da persone quali i nostri amici ucraini dovrebbe confermarci che i valori dell’Europa sono solidi e molto ambiti in gran parte del resto del mondo.</p>
      <a text="(Applausi)"/>
      <p sl="en">Lo scopo della mia presenza oggi in Aula è esporre le intenzioni alla base della Presidenza britannica per le prossime settimane. E’ qui con me Douglas Alexander, il nostro ministro per l’Europa, che quando lascerò l’Emiciclo rimarrà in Aula a rispondere ad altri quesiti, soprattutto quelli difficili!</p>
      <a text="(Si ride)"/>
      <p sl="en">Ad ogni modo, sono lieto di annunciare che rimarrò in Aula almeno un’ora e mezza ad ascoltare le vostre osservazioni e risponderò io stesso ad alcuni quesiti.</p>
      <p sl="en">Vorrei anche spiegare sin dall’inizio il modo in cui intendiamo condurre la Presidenza durante le prossime settimane. Il 23 giugno, a Bruxelles, abbiamo presentato una visione essenziale del modo in cui si dovrebbe rispondere alla sfida della globalizzazione. Penso sia ampiamente riconosciuto che dobbiamo far avanzare l’Europa e dobbiamo farla avanzare nella giusta direzione. Il problema è come farlo.</p>
      <p sl="en">Abbiamo ora l’opportunità, sia al Vertice informale di domani, sia al Vertice formale di dicembre, di definire tale direzione e adottare le politiche specifiche corrispondenti. In questi due Vertici è quindi nostra intenzione stabilire innanzi tutto la giusta direzione per l’Europa in termini economici, poi, in secondo luogo, definire alcuni nuovi settori prioritari per l’azione europea e infine, in terzo luogo, su queste basi e in questo contesto, trovare un accordo sul bilancio al Consiglio formale di dicembre.</p>
      <p sl="en">Vengo subito al Vertice di domani. Questo è ciò che voglio ottenere da questa riunione informale. Innanzi tutto, voglio far sì che il Vertice informale approvi il documento della Commissione presentato dal Presidente Barroso e dalla Commissione europea. Tale documento è un’analisi della sfida della globalizzazione e del modo in cui la affrontiamo, sia a livello di Stati membri sia come Unione europea.</p>
      <p sl="en">Devo dire che si tratta di un’analisi severa, ma è l’analisi giusta. Mostra quanto sia grande la sfida, sotto il profilo della concorrenza, posta da economie emergenti quali la Cina e l’India, per non parlare degli Stati Uniti e di altri paesi. Mostra quanto sia importante affrontare i quasi 20 milioni di disoccupati presenti nell’Unione europea. Mostra come si debbano rendere meno restrittivi i nostri mercati del lavoro, come si debba assicurare, nel campo della ricerca e sviluppo, dell’innovazione e in altri settori, che ci si metta in pari con le migliori pratiche del mondo. Mostra come, in settori quali quello dell’energia – in cui dopo tutto nei prossimi anni importeremo circa il 90 per cento del nostro fabbisogno di petrolio e di gas – si debba imprimere una forte accelerazione all’Europa e mostra anche l’enorme sfida demografica che ci attende, con meno persone in età lavorativa, più persone in pensione e quindi più persone che devono lavorare. Di conseguenza, questioni quali l’equilibrio tra vita familiare e professionale e il modo in cui permettere alle persone di occuparsi della famiglia e al tempo stesso svolgere un’attività lavorativa sono ancora più fondamentali.</p>
      <p sl="en">La prima cosa che intendiamo fare al Vertice informale è ottenere l’approvazione di tale documento e quindi usarlo come base per la discussione che svolgeremo sull’Europa, sul suo modello sociale e il suo futuro economico. Tuttavia, intendiamo anche aggiungere alcuni settori prioritari specifici per il lavoro europeo futuro. Vorrei menzionarne alcuni.</p>
      <p sl="en">Riguardo a questi settori di lavoro futuro, come Presidenza, pubblichiamo oggi alcuni documenti, elaborati da ricercatori dell’Unione europea, su alcuni aspetti della sfida cui dobbiamo rispondere in ciascuno di tali settori. I documenti saranno pubblicati e messi a disposizione dei parlamentari europei e dei partecipanti al Vertice di domani. Ma quali sono i nuovi settori prioritari cui dovremmo dedicarci?</p>
      <p sl="en">Innanzi tutto: ricerca, sviluppo e innovazione. Dobbiamo far sì che una maggiore percentuale del bilancio europeo sia destinata a queste priorità, perché sono questi i settori del futuro per l’economia europea.</p>
      <a text="(Applausi)"/>
      <p sl="en">Dobbiamo anche coordinare meglio il modo in cui operiamo in questi settori. Specificamente, proponiamo un consiglio europeo della ricerca, equivalente all’American National Science Foundation , che sostenga il finanziamento di progetti di ricerca e sviluppo e ci dia la possibilità di creare in Europa le migliori imprese al mondo nelle tecnologie del futuro.</p>
      <p sl="en">Un settore di attività prioritaria, di primaria importanza per il futuro, è quindi quello della ricerca e sviluppo. Il secondo è l’energia e la politica energetica. Ritengo sia ora di sviluppare in Europa una politica comune europea in materia di energia.</p>
      <a text="(Applausi)"/>
      <p sl="en">Siamo stati sin troppo a lungo nella situazione in cui, in modo fortuito e casuale, ogni paese si limita a determinare il fabbisogno energetico e le priorità energetiche secondo le proprie esigenze, ma senza alcuna percezione del potere collettivo che potremmo avere in Europa, se fossimo disposti a mettere in comune la nostra energia e le nostre risorse. Tale politica non dovrà introdurre nuovi ostacoli normativi, ma mirare a ottenere un mercato dell’energia veramente aperto. Dovrebbe riguardare, per esempio, una rete di distribuzione bene integrata dell’Unione europea. Ciò avviene già tra vari paesi a livello bilaterale. Pensate al potere economico e alla competitività di gran lunga maggiori che potremmo avere, se fossimo disposti a realizzare tale integrazione a livello europeo.</p>
      <p sl="en">In secondo luogo, come altri grandi paesi nel mondo, anche noi dovremmo essere disposti a instaurare un dialogo a livello europeo con i principali fornitori di energia, al fine di usare la nostra influenza collettiva per far sentire la nostra voce. In terzo luogo, dobbiamo sviluppare tecnologie pulite, efficienza energetica e raggiungere un’intesa almeno sulle possibilità e sulle prospettive riguardanti settori quali quello dell’energia nucleare.</p>
      <a text="(Reazioni diverse)"/>
      <p sl="en">Immaginavo che certe questioni avrebbero suscitato reazioni di vario genere.</p>
      <a text="(Si ride)"/>
      <p sl="en">Sono settori sui quali dovremo lavorare in futuro.</p>
      <p sl="en">Il terzo settore è quello delle università. Cerchiamo di essere chiari sulla situazione in Europa oggi. Il nostro settore universitario non riesce a competere come dovrebbe con l’America. La Cina e l’India stanno sviluppando il settore universitario in modo straordinario. Se esaminiamo non solo la spesa del nostro settore dell’istruzione universitaria, ma anche dove otteniamo il valore aggiunto nel collegamento tra università e imprese, constatiamo che in Europa non siamo nemmeno vicini ad avere le stesse possibilità che esistono in altre parti del mondo.</p>
      <p sl="en">Proponiamo di incaricare la Commissione di riferire specificamente al Consiglio europeo il prossimo anno in merito alla sfida che devono affrontare le università europee, a come competono con gli Stati Uniti, al modo in cui promuoverne il sostegno da parte di partenariati pubblico-privati e migliorare il collegamento tra le università e il mondo del lavoro in tutta l’Unione europea.</p>
      <p sl="en">Vi è un quarto settore che vorrei proporre come priorità, e cioè il modo in cui controllare la migrazione, ma anche usarla per dare impulso all’efficienza e alla competitività dell’economia europea. Dobbiamo garantire controlli efficaci contro l’immigrazione clandestina e riconoscere al tempo stesso i benefici che le nostre economie europee possono trarre da una migrazione controllata.</p>
      <a text="(Applausi)"/>
      <p sl="en">Uno dei documenti che abbiamo pubblicato oggi è stato elaborato da un ricercatore francese, Patrick Weil, che è stato anche consigliere di rappresentanti politici in Francia. Il documento rileva come, per ironia della vita, i paesi che hanno aperto il loro mercato del lavoro ai cittadini dei dieci nuovi Stati membri di fatto abbiano tratto benefici economici da tale apertura. Dobbiamo far tesoro di queste lezioni.</p>
      <a text="(Applausi)"/>
      <p sl="en">Il quinto settore riguarda la necessità di compiere progressi di gran lunga maggiori sulle questioni che potrei definire demografiche o di equilibrio tra vita professionale e familiare. Non è opportuno che l’Unione europea si impegni febbrilmente a elaborare nuove normative e così via. Questo è un ambito in cui il metodo di coordinamento aperto può funzionare bene, su questioni quali l’equilibrio tra vita professionale e familiare, l’assistenza all’infanzia, la necessità di permettere alle persone di dedicarsi alla famiglia e al tempo stesso lavorare, l’adozione delle migliori pratiche nei sistemi pensionistici e di previdenza sociale in tutta Europa. E’ ragionevole, se vogliamo trovare il modo in cui modernizzare l’economia europea.</p>
      <p sl="en">L’ultimo settore prioritario riguarda quello che la Commissione europea ha definito il Fondo per la globalizzazione. Vorrei solo che fosse ben chiaro un aspetto di questa idea. L’aspetto importante del Fondo per la globalizzazione è che non si tratta di un fondo destinato a sostenere le imprese che necessitano di una ristrutturazione, o le imprese in crisi, né un fondo che salva le imprese che non riescono a prosperare. E’ invece destinato a proteggere e sostenere le persone che a causa delle ristrutturazioni perdono il lavoro o si trovano in difficoltà sul mercato del lavoro. Per citare un esempio recente nel Regno Unito, in cui migliaia di persone sono state licenziate per esubero dalla Rover : non abbiamo arrestato la ristrutturazione, perché, purtroppo, era economicamente necessaria, per quanto tragica per i lavoratori coinvolti. Abbiamo invece fornito un aiuto reale offrendo corsi di formazione e riqualificazione e trovando nuovi impieghi per la forza lavoro, al fine di proteggere non il posto di lavoro, ma la persona. Tale fondo, se utilizzato nel modo appropriato, contribuirà, anziché ostacolarci, a rispondere alle sfide della globalizzazione.</p>
      <a text="(Applausi)"/>
      <p sl="en">Ciò che intendiamo proporre al Consiglio informale di domani è di approvare l’orientamento generale del documento della Commissione e quindi, nei sei settori di attività che ho appena menzionato, stabilire il modo in cui possiamo compiere progressi in ciascuno di essi, al fine di rafforzare la competitività dell’Unione europea e anche la solidarietà sociale, aiutando le persone ad adeguarsi alla sfida della globalizzazione.</p>
      <p sl="en">Domani, a seguito del Consiglio straordinario del 13 luglio, intendiamo inoltre proporre alcune misure per la strategia antiterrorismo, nell’ottica di raggiungere l’accordo in materia al Consiglio di dicembre. Tali misure riguardano aspetti quali la radicalizzazione all’interno dell’Unione europea, la protezione delle nostre infrastrutture e, in particolare, il modo più efficace di scambiare informazioni e protezione, le modalità di conservazione dei dati, il modo in cui promuovere la cooperazione tra servizi di sicurezza e di polizia all’interno dell’Unione europea, onde garantire una migliore protezione delle nostre popolazioni e, come ha detto il ministro degli Interni Clarke quando è intervenuto in seno al Parlamento europeo, siamo lieti di affrontare questi aspetti nel quadro del primo pilastro, in modo che facciano parte della procedura di codecisione.</p>
      <a text="(Applausi)"/>
      <p sl="en">Se domani riusciremo ad accordarci su queste iniziative, ritengo che avremo definito almeno i contorni del giusto contesto in cui poter raggiungere un’intesa finanziaria.</p>
      <p sl="en">Oltre a queste altre questioni, vi sono alcuni dossier in sospeso e vorrei solo farvi qualche accenno. Riguardo alla direttiva sull’orario di lavoro, mi auguro si possa raggiungere l’accordo sotto la Presidenza britannica: di sicuro cercheremo di farlo. Quanto alla direttiva sui servizi, conosciamo la posizione adottata dal Parlamento europeo; mi auguro tuttavia che sia ancora possibile raggiungere l’accordo politico sul modo giusto in cui procedere, perché – e lo dico in tutta sincerità – la direttiva sui servizi è un elemento necessario per completare il mercato unico ed è importante per l’Europa.</p>
      <a text="(Commenti)"/>
      <p sl="en">Oggi ho deciso di venire al Parlamento europeo e non ho quindi potuto assistere alla seduta del parlamento britannico; questo me lo ricorda, per cui vi ringrazio!</p>
      <p sl="en">Vorrei dire specificamente – e con questo potrei mettermi ancora più nei guai – al Presidente della Commissione, con il quale mi congratulo per il lavoro svolto negli ultimi mesi, che le proposte del Commissario Verheugen sulla deregolamentazione sono un’importante indicazione che l’Europa è disposta a regolamentare là dove è nell’interesse dei cittadini, ma è anche disposta a deregolamentare là dove è necessario per la nostra competitività.</p>
      <a text="(Commenti)"/>
      <p sl="en">Questo offre ai nostri colleghi ucraini un ottimo esempio di che cos’è una democrazia moderna!</p>
      <p sl="en">Quando giungeremo al Consiglio di dicembre, intendiamo fare tutto il possibile per raggiungere l’accordo finanziario. Voglio dire chiaramente, e lo so dalle conversazioni che ho avuto con i deputati dei nuovi Stati membri, che il bilancio europeo è importante per tutti noi. Come sappiamo nel Regno Unito, al bilancio sono legate questioni di primaria importanza. Dobbiamo tuttavia ricordare – intendo noi, i 15 Stati membri dell’Unione europea di qualche tempo fa – che per i dieci nuovi Stati membri la questione riveste importanza fondamentale. Riconosco la nostra responsabilità, come Presidenza, di fare del nostro meglio per giungere a un accordo. Mi auguro che ci riusciremo, a prescindere dal livello specifico del bilancio.</p>
      <p sl="en">Vorrei fare anche un’altra osservazione. Se vogliamo raggiungere un accordo sul bilancio – e so che è ciò che si vuole in seno al Parlamento europeo e anche in seno al Consiglio europeo – avremo migliori possibilità di farlo se avremo prima concordato un orientamento economico e nuove priorità di lavoro e se questo riuscirà a influenzare l’esito del dibattito sul bilancio. Il dibattito sul bilancio deve partire da questo accordo finanziario, riordinando le priorità, e deve riuscire, attraverso il processo di revisione, a fornire una nuova prospettiva per spendere in modo più razionale le risorse europee nel mondo di oggi.</p>
      <p sl="en">Se vogliamo che la nostra economia sia all’altezza delle sfide future, a un certo punto dovremo far sì che il bilancio sia allineato alle priorità economiche dei nostri cittadini, delle nostre imprese e della nostra forza lavoro.</p>
      <a text="(Applausi)"/>
      <p sl="en">Infine, nel campo delle relazioni esterne, per quanto riguarda il cambiamento climatico, saprete che abbiamo concluso un buon accordo con la Cina e l’India, oltre che con la Russia, sul modo in cui portare avanti un dialogo adeguato sul cambiamento climatico. Vorrei ricordare, in particolare, l’impianto dimostrativo a carbone, con emissioni prossime allo prossime allo zero, che con la Cina si è deciso di far costruire all’Europa. Potrebbe essere un segnale importante per il futuro. Sono pronto a fornire maggiori precisazioni in materia di cambiamento climatico, in risposta a eventuali interrogazioni.</p>
      <p sl="en">Al Consiglio di dicembre ci auguriamo inoltre di trovare l’accordo su una strategia per l’Africa. L’Europa può essere fiera di ciò che ha fatto nel campo dello sviluppo, ma la verità è che dobbiamo fare di più. Tra parentesi, per questi motivi, ci auguriamo anche di riuscire a ottenere un esito positivo dei negoziati dell’OMC a Hong Kong.</p>
      <p sl="en">In materia di difesa, merita rilevare che, quando abbiamo cominciato il processo di difesa europea, vi era grande scetticismo. Oggi abbiamo nove diverse missioni europee nel mondo, gestite da forze europee, e ciò dimostra che la difesa europea può realmente funzionare. Come sappiamo, sono stati aperti i negoziati di adesione con la Turchia e la Croazia. Il nostro obiettivo è quindi ottenere quanto segue: accordo su una nuova direzione economica, nuove priorità per il lavoro europeo in settori quali ricerca e sviluppo, energia, università, migrazione, demografia, eccetera, e un accordo finanziario futuro che sia equo, cominci ad affrontare tali priorità e offra la prospettiva futura di poter riordinare in modo sostanziale il bilancio europeo. Vogliamo anche adottare conclusioni in materia di giustizia e affari interni, che ci permettano di combattere il terrorismo e l’immigrazione clandestina e al tempo stesso di cogliere i vantaggi offerti dalla migrazione ben gestita. Vogliamo promuovere la nostra difesa, in particolare la politica comune di difesa, in settori quali i ponti aerei strategici e il rifornimento aria-aria.</p>
      <p sl="en">A dicembre vogliamo ottenere conclusioni chiare su una strategia di sviluppo per l’Europa in relazione con l’Africa e garantire che si rimanga fedeli a un energico processo di cambiamento, al fine di combattere le emissioni di gas a effetto serra e far fronte alle sfide ambientali.</p>
      <p sl="en">Alcuni mesi fa, in conseguenza dei “no” ai referendum , siamo giunti al punto di pensare che l’Europa fosse paralizzata. Se vogliamo rimettere in moto l’Europa nella giusta direzione, dobbiamo decidere quale sia la direzione da seguire e le misure specifiche per giungere alla meta.</p>
      <p sl="en">Se, nelle prossime settimane, riusciremo a fornire almeno alcune spiegazioni e risposte ai nostri cittadini in merito a come affrontiamo la sfida della globalizzazione, come offriamo maggiore sicurezza in un’era di terrorismo globale e migrazione di massa e come possiamo adottare una politica estera che sfrutti l’influenza collettiva dell’Europa a favore dei cittadini europei, avremo almeno cominciato a rimettere l’Europa insieme e in moto sul binario giusto.</p>
      <p sl="en">Nessuna Presidenza può ottenere tutto questo, ma se riusciremo a fare ciò che ho illustrato oggi, ritengo che sarà un risultato significativo.</p>
      <p sl="en">Oggi sono venuto al Parlamento per riferire in merito a quanto abbiamo fatto e a che cosa intendiamo fare nelle prossime settimane. Posso dirvi che intendiamo tornare a riferire e accertarci che siate tenuti costantemente informati delle deliberazioni del Consiglio.</p>
      <p sl="en">Permettetemi di concludere su questo punto: è importante garantire che, nell’affrontare queste sfide, la Commissione europea, il Parlamento europeo e il Consiglio europeo lavorino insieme in stretta collaborazione. Questo è il nostro desiderio. Com’è ovvio dalle discussioni che svolgete in Aula e dalle discussioni che svolgiamo con voi, non sempre siamo d’accordo. Tuttavia, per tornare alla prima osservazione che ho fatto, è altrettanto ovvio dalle persone in tribuna che assistono ai nostri lavori, che l’Europa ha tantissimo di cui andare fiera ed è ora di dimostrare ai nostri cittadini che i prossimi cinquant’anni possono essere tanto prosperi quanto gli ultimi cinquanta.</p>
    </intervention>
    <intervention id="3-143" speaker_id="photo_generic" name="José Manuel Barroso" is_mep="True" mode="spoken" role="Presidente della Commissione">
      <p sl="fr">Signor Presidente, Primo Ministro Blair, onorevoli deputati, il Vertice informale di Hampton Court sarà, mi auguro, l’occasione per una reale discussione sulle sfide economiche e sociali che attendono l’Europa. Mi auguro che non sarà soltanto una discussione, ma anche – come ha appena affermato il Presidente del Consiglio Blair – un’opportunità per prendere decisioni sulla direzione da seguire in futuro.</p>
      <p sl="fr">La scorsa settimana, a Bruxelles, vi ho presentato le decisioni adottate il giorno stesso dalla Commissione in vista del Vertice di Hampton Court. Non mi soffermerò su tale presentazione. Ricordo soltanto che, oltre a un documento sulle sfide economiche e sociali legate alla globalizzazione, la Commissione ha anche approvato un’iniziativa volta a rilanciare i negoziati sulle prospettive finanziarie e contribuire a un accordo politico che consideriamo necessario e urgente.</p>
      <p sl="fr">Desidero ringraziarvi per il sostegno espresso per il documento preparato dalla Commissione e voglio riaffermare in Aula, dinanzi a voi e al Primo Ministro Blair, che intendiamo contribuire a trovare una soluzione al problema del bilancio, perché se vogliamo davvero dimostrare che l’Europa si muove, è necessario adottare una decisione sulle prospettive finanziarie.</p>
      <a text="(Applausi)"/>
      <p sl="fr">In Europa, come sappiamo, i livelli di prosperità, coesione sociale, protezione dell’ambiente e qualità della vita sono storicamente elevati rispetto ad altre regioni del mondo. Tuttavia, è anche vero che vi è una mancanza di giustizia sociale. Oggigiorno vi sono 19 milioni di disoccupati negli Stati membri dell’Unione. Il divario tra ricchi e poveri è troppo ampio.</p>
      <p sl="fr">In molte nostre grandi città abbiamo gravi problemi di integrazione che esigono misure urgenti. La verità è che questa situazione rischia di peggiorare di fronte alle sfide simultanee dell’invecchiamento della popolazione e della globalizzazione. Senza dubbio, la globalizzazione crea grandi opportunità, ma minaccia anche alcuni settori in Europa.</p>
      <p sl="fr">Una cosa è certa: lo status quo non è una scelta possibile. Vi è urgente necessità di introdurre riforme e modernizzare l’Europa. Se vogliamo salvaguardare i nostri valori europei, dobbiamo modernizzare le nostre politiche. Questo è il motivo per cui proponiamo riforme ambiziose, insistendo sulla necessità di evitare due pericoli.</p>
      <p sl="fr">Da un lato, vi è il pericolo rappresentato da coloro che pensano che l’Europa sia solo o principalmente un mercato. Sbagliano, perché un’Europa allargata, l’Europa a 25 e più in futuro, deve basarsi su una struttura di coesione sociale e coerenza politica, sia all’interno sia verso il mondo esterno, se vogliamo sostenere questo progetto. Non dobbiamo mai dare per scontato il nostro grande progetto europeo, ma lottare ogni giorno per rafforzarlo.</p>
      <p sl="fr">Dall’altro lato, vi è il pericolo rappresentato da coloro che ritengono possibile trasformare l’Europa in una potenza mantenendo al tempo stesso 25 micromercati dell’energia e 25 micromercati dei servizi. Se vogliamo trasformare l’Europa in una vera potenza, dobbiamo completare il mercato interno. La nostra competitività nel mondo globalizzato dipende da questo.</p>
      <a text="(Applausi)"/>
      <p sl="en">Ritengo che l’Unione europea debba svolgere un ruolo centrale nel promuovere queste riforme ambiziose e la modernizzazione dei nostri sistemi sociali. Il successo dipende dalla giusta combinazione di azioni a livello europeo e a livello nazionale. Dobbiamo fare pieno uso di tutti gli strumenti a nostra disposizione: la legislazione, come ha affermato il Primo Ministro Blair, e stiamo insistendo su una migliore regolamentazione. Vi sono casi in cui è necessaria una maggiore regolamentazione e altri casi in cui abbiamo bisogno di meno burocrazia e legislazione. Non possiamo dare esecuzione al futuro bilancio dell’Unione europea senza i necessari strumenti, insieme con la sorveglianza multilaterale, l’esperienza condivisa e tutti i meccanismi a nostra disposizione. I poteri esecutivi della Commissione, il diritto d’iniziativa della Commissione, l’uso efficace delle regole di concorrenza: abbiamo gli strumenti per conferire valore aggiunto e integrare – non sostituire – le iniziative a livello nazionale.</p>
      <p sl="en">Anche a livello internazionale l’Europa rappresenta il livello giusto di azione. Siamo onesti: persino i più grandi Stati membri della nostra Comunità non godono dell’influenza necessaria per gestire la globalizzazione o interloquire su un piano di reale parità con altre potenze mondiali. L’Europa è un esempio riuscito di globalizzazione su scala regionale. La nostra integrazione profonda, le nostre politiche comuni e i nostri valori condivisi ci danno una forza supplementare che nessuno Stato membro può vantare individualmente.</p>
      <p sl="en">Questo è il motivo per cui, per affrontare la povertà nel mondo, per proiettare i valori europei nel mondo e per negoziare nell’interesse dei nostri Stati membri è bene riaffermare chiaramente che abbiamo bisogno di una forte dimensione europea. Lo dico con grande chiarezza: ora, più che mai, dobbiamo avere un’Unione europea forte in questo mondo globalizzato.</p>
      <p sl="en">Questi strumenti si rafforzano a vicenda e dipendono l’uno dall’altro per il successo. Nel documento che la Commissione ha preparato per il Vertice informale, abbiamo presentato alcune linee d’azione. Consentitemi di evidenziarne alcuni aspetti.</p>
      <p sl="en">In primo luogo, la creazione del Fondo di adeguamento alla globalizzazione per far fronte alle sue conseguenze per le persone che, per esempio, perdono il lavoro a causa di ristrutturazioni. Come ha affermato il Primo Ministro Blair – ed è precisamente l’idea originaria della Commissione – lo scopo del Fondo non è proteggere le imprese non competitive o non redditizie, bensì assistere le persone. Al tempo stesso, siamo favorevoli all’apertura delle nostre economie, ma dobbiamo dimostrare che ci prendiamo cura anche delle persone. Le persone non sono statistiche. Dobbiamo adottare una politica attiva per rispondere alle loro preoccupazioni e aspirazioni.</p>
      <p sl="en">Sono molto grato al Primo Ministro Blair per il sostegno che ha accordato a questo Fondo.</p>
      <a text="(Applausi)"/>
      <p sl="en">Abbiamo anche individuato alcuni settori in cui il partenariato tra la Commissione e gli Stati membri può essere preso in ulteriore considerazione e rafforzato: settori che rientrano primariamente nelle competenze degli Stati membri, ma in cui la Commissione può svolgere un ruolo importante, o come mediatore leale, o come catalizzatore o come punto focale di riferimento, di sorveglianza reciproca e di azione collettiva. Per esempio, come ha affermato il Primo Ministro, e come affermiamo nel nostro documento, siamo favorevoli a una strategia comune europea in materia di energia. Aggiungo un solo esempio agli ottimi già forniti dal Primo Ministro: l’importante settore delle bioenergie. Ritengo si possa fare molto di più in materia, riunendo insieme i campi dell’ambiente, dell’agricoltura, della ricerca e i fondi già disponibili. Esiste quindi una possibilità di collaborazione tra le Istituzioni europee e gli Stati membri.</p>
      <p sl="en">Un altro settore è quello della ricerca e sviluppo e ci auguriamo di ottenere i finanziamenti necessari per promuovere l’azione a livello europeo, perché è una dimensione necessaria. Dobbiamo chiederci perché le menti più brillanti d’Europa, e anche della Cina, dell’India e di molte parti del mondo, vadano a studiare negli Stati Uniti, quando sappiamo che le migliori università sono state fondate qui. Le università sono una creazione europea, perché dunque le persone si recano altrove quando potrebbero rimanere qui? Dobbiamo anche integrare l’azione a livello nazionale con un’azione europea a favore delle università, della ricerca e dell’innovazione.</p>
      <p sl="en">Infine, la Commissione è pronta a presentare al Consiglio europeo una tabella di marcia, che delinea il percorso verso un’Europa moderna, capace di garantire prosperità economica e giustizia sociale.</p>
      <p sl="en">Il mio messaggio al Vertice sarà quindi chiaro: se vogliamo salvaguardare i nostri valori europei, dobbiamo modernizzare le nostre politiche ed è meglio se lo facciamo insieme. Dobbiamo chiedere un impegno personale da parte di tutti i leader dell’Unione europea. Noi, le Istituzioni europee – il Parlamento, il Consiglio e la Commissione – dobbiamo farlo insieme. Anche gli Stati membri, le autorità regionali e locali e le parti sociali: dobbiamo lavorare a favore di questo cambiamento. So che cambiare non è mai facile, ma devo dire che l’inazione è di gran lunga peggiore e molto più costosa. Se non interveniamo, sarà assai più doloroso rispetto a cambiare ora con i nostri valori e la nostra determinazione.</p>
      <a text="(Applausi)"/>
      <p sl="en">Ritengo che il Vertice di Hampton Court debba anche trasmettere un messaggio positivo ai nostri cittadini sul ruolo che l’Europa può svolgere nel mondo in termini di sicurezza e proiezione dei nostri valori, che si tratti di aiuti allo sviluppo o di gestione della globalizzazione. E’ importante definire anche questo nuovo ruolo dell’Europa nel mondo.</p>
      <p sl="en">Mi auguro che le discussioni di domani ci permetteranno di giungere a un accordo sulla dimensione e sull’urgenza delle sfide che ci attendono e sulla necessità di compiere progressi. Questo consenso, questa visione comune, sono necessari. Il nuovo consenso è necessario per ricollegare l’Europa ai suoi cittadini e anche per preparare il terreno per fare avanzare il nostro progetto europeo.</p>
      <p sl="en">Questo consenso e questo senso di urgenza sono necessari per raggiungere l’accordo sul bilancio e le prospettive finanziarie, si spera, entro la fine dell’anno. Ringrazio il Primo Ministro Blair per aver rinnovato oggi il suo impegno personale a favore di questi obiettivi. E’ difficile, ma è possibile e necessario. Il compito dei politici responsabili è rendere possibile ciò che è necessario. Questo è il motivo per cui stiamo lavorando sodo. Abbiamo lavorato in stretta collaborazione e con grande assiduità con la Presidenza britannica. Voglio ringraziare il Primo Ministro Blair e tutto il suo staff per la grande competenza con cui stanno operando e voglio riconfermare a voi, il Parlamento europeo, e al Primo Ministro Blair che lavoreremo sodo per assicurare il successo non solo del Vertice di domani, ma anche del Vertice di dicembre, al fine di rimettere in moto l’Europa.</p>
      <a text="(Applausi)"/>
    </intervention>
    <intervention id="3-145" speaker_id="1253" name="Hans-Gert Poettering" is_mep="True" mode="spoken">
      <p sl="de">a nome del gruppo PPE-DE . – Signor Presidente, signor Presidente del Consiglio europeo, signor Presidente della Commissione, onorevoli colleghi, mi rivolgo a lei, signor Presidente in carica del Consiglio, volutamente con questo titolo, anziché “Primo Ministro”. Sebbene lei eserciti la Presidenza dell’Unione europea in virtù della sua carica di Primo Ministro, lei non è lì per difendere solo gli interessi britannici, bensì quelli dell’Europa nel suo insieme, e sarà in base al modo in cui lo farà nelle prossime settimane e mesi che la giudicheremo.</p>
      <a text="(Applausi)"/>
      <p sl="de">Questa discussione si svolge al momento opportuno e nella sede giusta. Domani, signorilmente, come si addice a capi di Stato e di governo, vi riunirete in un palazzo. Mi auguro che il nome di Enrico VIII non sia di cattivo auspicio e non eserciti un’influenza funesta sul futuro dell’Europa. E’ noto a tutti, signor Presidente del Consiglio europeo, che lei, in veste di Primo Ministro, e il suo partito non appartenete alla mia – la nostra – famiglia politica. Vorrei riconoscerle il gran merito di essere qui oggi, in seno al Parlamento europeo, tra i rappresentanti dei cittadini europei. Domani si riunirà quindi il Consiglio dei capi di Stato o di governo ed è questa la sequenza giusta: prima il Parlamento europeo a Strasburgo e poi il palazzo di Hampton Court vicino a Londra.</p>
      <a text="(Applausi)"/>
      <p sl="de">Le auguriamo successo, signor Presidente del Consiglio europeo, nel ristabilire la fiducia tra i 25 capi di Stato o di governo. La sua presenza qui oggi contribuisce realmente a creare fiducia, perché sono presenti tutte e tre le Istituzioni europee. Esprimo anche il mio apprezzamento per il fatto che, domani, il Presidente del Parlamento europeo sarà presente tutto il giorno e anche questo è un elemento nuovo. In futuro, si dovrà dare per scontato che il Presidente del Parlamento europeo prenda parte a tutte le riunioni del Consiglio europeo. Se riuscirete a renderla una tradizione consolidata, farete del bene alla democrazia europea.</p>
      <p sl="de">Le auguriamo successo domani nel chiarire il nostro desiderio di un’Europa forte nel mondo, e con questo intendo che non si può isolare l’Europa dal resto del mondo; al contrario, questa nostra Europa deve contribuire a rispondere ai grandi problemi del mondo. Una cosa è certa: senza l’Unione europea non saremmo in grado di far fronte ad alcuno di questi problemi. L’Europa può anche non essere la soluzione a tutti i grandi problemi, ma senza l’azione comune degli europei nell’Unione europea non riusciremo a risolverne neanche uno.</p>
      <p sl="de">La globalizzazione non riguarda solo l’economia, anche se è di questo che tutti parlano. La globalizzazione è senza dubbio un processo economico, ma in sostanza significa che siamo un mondo, il che rappresenta una sfida intellettuale, morale, culturale, politica e, naturalmente, anche economica. La globalizzazione, se ben gestita, presenta molti aspetti positivi. I nostri fondamenti sono i diritti umani e la dignità umana. In futuro, paesi come Cuba o la Repubblica popolare cinese non potranno più permettersi di affermare che ciò che fanno – o non fanno – in materia di diritti umani è un affare interno. Al contrario, globalizzazione significa dignità umana per tutti su questo pianeta, che siano americani, europei, cinesi o cubani. La dignità umana vale per tutti, anche questo fa parte della globalizzazione.</p>
      <a text="(Applausi)"/>
      <p sl="de">Oggigiorno tutto è interdipendente. Stamattina ho saputo da un collega che la Commissione, che già lavora molto bene con l’OMC, potrebbe rafforzare ancora la sua partecipazione in termini di presenza in seno ai comitati. Non posso esprimere giudizi in materia, ma questo è ciò che mi è stato detto. Il fatto è che ciò che accade in sede di OMC non riguarda solo l’economia e vorrei fare un esempio di ciò che intendo. Ho visitato molte volte il Marocco. Camminando per le strade di una città marocchina, si incontrano moltissimi giovani, il che naturalmente è un bene, ma, se questi giovani marocchini si vedono negare ogni opportunità, se non apriamo il nostro mercato anche ai prodotti agricoli – si può fare solo gradualmente, non dalla sera alla mattina – questi giovani non avranno alcuna opportunità nel loro paese e cominceranno a bussare alle porte dell’Europa, come sta succedendo a Ceuta e Melilla. Questo è il motivo per cui l’accordo sul commercio mondiale non è solo una questione economica, ma anche una questione profondamente umana e per affrontarla dobbiamo assumerci le nostre chiare responsabilità politiche e morali.</p>
      <a text="(Applausi, commenti)"/>
      <p sl="de">Si parla ora di un fondo, e il nostro gruppo chiede che la questione sia riesaminata con grande attenzione. Molti anni fa, quando lavoravo in seno al Comitato delle regioni, erano in corso ristrutturazioni nel settore dell’acciaio e l’Europa fornì assistenza, non attraverso sovvenzioni, ma con misure nel campo della formazione. Ovviamente si possono prevedere misure analoghe per le industrie in difficoltà in conseguenza della deregolamentazione e della globalizzazione, il che significa utilizzare questi fondi per gestire programmi di riqualificazione. Le risorse sono già disponibili nei fondi regionali europei ed è per questo motivo che chiedo di riesaminare con maggiore attenzione questa possibilità.</p>
      <p sl="de">Che vi sia la necessità di mercati del lavoro flessibili è fuori dubbio. E’ anche necessario ridurre la burocrazia. La ringrazio, signor Presidente della Commissione, per aver presentato una buona proposta sul modo in cui conseguire tale obiettivo.</p>
      <p sl="en">Signor Primo Ministro, a prescindere da ciò che deciderete domani, le chiedo – non nella sua funzione di Primo Ministro, ma in veste di Presidente in carica del Consiglio europeo – di non adottare decisioni formali. Qualsiasi decisione vi prepariate a prendere, per esempio in seno a gruppi di lavoro, dovete coinvolgere la Commissione europea. Non ammetteremo che il futuro dell’Europa sia deciso attraverso processi intergovernativi; vogliamo che le Istituzioni europee partecipino all’intero processo di sviluppo dell’Europa.</p>
      <p sl="de">Purtroppo ho terminato il mio tempo di parola. Lei è un buon comunicatore, tutti lo sanno. Se i risultati della sua Presidenza alla fine del 2005 saranno pari, in termini di qualità, alle sue capacità comunicative, saremo molto soddisfatti. Forniremo quindi la nostra risposta definitiva in dicembre o gennaio. Le auguro un grande successo e, se lo otterrà, sarà un successo per tutti noi.</p>
      <a text="(Applausi)"/>
    </intervention>
    <intervention id="3-148" speaker_id="1911" name="Martin Schulz" is_mep="True" mode="spoken">
      <p sl="de">a nome del gruppo PSE . – Signor Presidente, onorevoli colleghi, signor Presidente del Consiglio, nel suo intervento ha accennato al fatto che domani a Hampton Court discuterete la lotta al terrorismo e comincio quindi con un’osservazione sul 7 luglio.</p>
      <p sl="de">Gli attentati del 7 luglio a Londra sono stati un attacco alla società civile europea. Sono stati un attacco al popolo britannico, ma sono stati anche qualcosa di più: un attacco a tutti noi. Questo è il motivo per cui la sua risposta – non solo nella sua funzione di Primo Ministro del Regno Unito, ma anche in veste di Presidente del Consiglio – è stata una risposta a nome di tutti noi. La risposta del governo laburista, con la giusta combinazione tra rigore nella sicurezza pubblica e dialogo con i cittadini, è stata la risposta giusta. E’ uno dei successi della Presidenza del Consiglio britannica, per il quale la ringrazio.</p>
      <a text="(Applausi)"/>
      <p sl="de">Tuttavia, domani, quando discuterete il modello sociale europeo, lei e i capi di Stato o di governo discuterete un modello sociale che si è sviluppato per gradi in Europa in un periodo di 50 anni, dalla fine della Seconda guerra mondiale. L’elemento centrale di questo sviluppo è stata l’associazione, per la prima volta nella storia dell’economia, dei progressi economici e tecnici al progresso sociale. La crescita economica e sociale è sempre stata accompagnata da più diritti sociali e maggiore stabilità sociale. Questa è la formula che ha garantito il successo del modello sociale europeo.</p>
      <p sl="de">Ora però vi sono sempre più cosiddetti economisti, persino a livello di governo, che da anni ci raccontano che per compiere ulteriori progressi economici e sociali è indispensabile demolire la coesione sociale, ridurre i salari, allungare l’orario di lavoro e limitare i diritti dei lavoratori e dei sindacati. A questo diciamo “no”, perché distrugge il modello sociale europeo. Questo è il percorso delineato dal Commissario McCreevy e le chiediamo, domani, di escluderlo definitivamente.</p>
      <a text="(Applausi)"/>
      <p sl="de">Lei ha ragione, signor Presidente, a dire che il mercato interno europeo e il suo sviluppo rappresentano una grande opportunità. Sì, certo, vogliamo la libera circolazione dei servizi, ma non vogliamo la libera circolazione del dumping sociale in Europa. Se il principio del paese d’origine è usato per smantellare le norme sociali, non è questa la direttiva sui servizi che vogliamo.</p>
      <a text="(Vivi applausi)"/>
      <p sl="de">Il mercato produce molte cose, ma non la solidarietà; siamo noi a doverla creare ed è soprattutto compito degli Stati. Noi, qui in seno al Parlamento europeo, dobbiamo aiutarli a farlo.</p>
      <a text="(Applausi)"/>
      <p sl="de">Questo è ciò che si attendono anche i cittadini che la hanno eletta. L’onorevole Poettering ha trattato numerosi argomenti, ma non ha detto molto sul Vertice di domani. In vista di tale Vertice, signor Presidente del Consiglio, vorrei rivolgerle una richiesta: le chiedo di far sì che il Vertice si concentri sul tema che la Commissione ci ha proposto, sul fatto che la condizione essenziale per il successo dell’economia in Europa non è lo smantellamento della coesione sociale; la condizione essenziale è che i profitti realizzati dalle imprese sono un bene, perché le imprese esistono per questo, ma le persone che con il loro lavoro ottengono tali profitti, cioè i lavoratori, devono trarne benefici e avere posti di lavoro dignitosi e retribuzioni dignitose, con le quali sostenere le loro famiglie. Se questo è l’obiettivo dell’Unione europea, signor Presidente del Consiglio, i socialdemocratici saranno al fianco dei laburisti.</p>
      <a text="(Vivi applausi)"/>
    </intervention>
    <intervention id="3-149" speaker_id="2155" name="Graham Watson" is_mep="True" mode="spoken">
      <p sl="en">a nome del gruppo ALDE . – Primo Ministro Blair, quando ha esposto le sue idee per la Presidenza britannica in giugno, lei ha invitato la leadership europea ad adeguare le politiche al mondo di oggi: a ricollegare l’Europa ai suoi cittadini, i suoi cittadini alle esigenze di un mercato globale e i suoi rappresentanti politici alle priorità dell’Europa. Tuttavia, a distanza di sei mesi, come dimostra l’accoglienza riservatale in questa sede, molti non sanno, o non vogliono, andare oltre la contrapposizione tra Europa liberale ed Europa sociale.</p>
      <p sl="en">Consentitemi di essere chiaro. Oltre il 90 per cento del PIL della zona dell’euro è generato da paesi i cui costi sociali sono troppo elevati. Ciò costituisce un pericolo per il nostro futuro economico. Le soluzioni di ieri non sono più una scelta possibile.</p>
      <p sl="en">E’ ora di rendersi conto che la globalizzazione non fa parte del futuro, ma del presente. E’ foriera di enormi opportunità per creare ricchezza e scambi culturali, ma anche di sfide transfrontaliere quali la migrazione, il cambiamento climatico e la criminalità organizzata internazionale. Mette in discussione il nostro Stato sociale e il modello tedesco, che sembrava funzionare 20 anni fa, non funziona più: come dicono i miei amici tedeschi, è kaputt .</p>
      <p sl="en">Affinché l’Unione europea abbia successo in una comunità globale, dobbiamo riformare i modelli sociali costosi e trovare una nuova determinazione per costruire un mercato unico dei prodotti, dei servizi, dei capitali e dei lavoratori. Con maggiori investimenti nella ricerca, nell’innovazione e nell’istruzione, il mercato unico genera la ricchezza capace di finanziare la nostra politica sociale. Non è una Shangri-La economica e sociale, protetta da tutte le pressioni del mondo, ma serve a dare una risposta comune a una sfida comune.</p>
      <p sl="en">Definiamo le politiche comuni in materia di energia e affari interni di cui parlate. Il Regno Unito si era opposto a queste iniziative in sede di Convezione europea e accogliamo con favore il vostro ripensamento. Molte persone di sinistra, in particolare in seno all’Assemblea, vedono la riforma dei sistemi previdenziali e l’apertura dei mercati come minacce. Tuttavia, come ha rilevato il collega Bernard Lehideux la scorsa settimana, l’economia di libero mercato e la solidarietà sociale possono andare di pari passo. Infatti, se il liberalismo economico è integrato con il liberalismo sociale, possiamo offrire ai nostri cittadini la sicurezza, la prosperità e le opportunità cui aspirano.</p>
      <p sl="en">Non si tratta dello stile americano né di quello francese. Si tratta forse della terza via, che i socialdemocratici cercano ma non trovano. Perché, come ammonì Richard Crossman anni fa, il problema con la sinistra non è che non abbia le mappe ideologiche per il nuovo territorio da attraversare, ma che i suoi leader sono convinti che un viaggiatore esperto non abbia più bisogno di tali mappe.</p>
      <p sl="en">Signor Presidente in carica del Consiglio, non invidio il suo compito a Hampton Court, ma non si arrenda. L’Unione europea non solo è capace di introdurre riforme: essa smania di introdurle. Ciò che le serve dalla Presidenza è la leadership . La leadership è qualcosa di più di un bel discorso occasionale, come i conservatori britannici potrebbero tristemente giungere a pensare.</p>
      <p sl="en">E’ ora di portarsi in prima linea. Il successo o meno della Presidenza britannica si potrà valutare appieno soltanto a dicembre. Dovete convincere gli scettici che con la vostra leadership l’Europa può essere all’altezza delle aspettative ambiziose che proponete.</p>
      <p sl="en">Ciò richiede alti ideali. Quali sono i suoi ideali per l’Europa, Primo Ministro Blair? Abbandonare l’ideologia e fare assegnamento su gruppi d’interesse per far sì che un governo sia rieletto non è leadership . E’ piaggeria. L’ideologia ci dà la fibra morale per prendere decisioni difficili al nostro interno e tenere testa a chi commette abusi dei diritti umani all’estero, adottando una politica estera di cui andare fieri, anziché vergognarci: una politica che ci renda orgogliosi di essere europei.</p>
      <p sl="en">La sua difficoltà, credo, è che alcuni Stati membri dubitano della solidarietà britannica. Vedono il Regno Unito come l’esploratore nella giungla che, quando i membri della spedizione rimasero paralizzati davanti a una tigre pronta a balzare su di loro, si tolse con calma gli stivali da giungla e s’infilò un paio di scarpette da corsa. Ai colleghi che bisbigliarono “sei matto, non correrai mai più veloce di una tigre!”, rispose: “amici miei, non è della tigre che devo correre più veloce”.</p>
      <p sl="en">Se fosse nella zona dell’euro e aderisse pienamente a Schengen per dar prova di solidarietà, il Regno Unito avrebbe più autorevolezza e influenza.</p>
      <a text="(Applausi)"/>
    </intervention>
    <intervention id="3-150" speaker_id="4254" name="Monica Frassoni" is_mep="True" mode="spoken">
      <p sl="it">a nome del gruppo Verts/ALE . – Signor Presidente, lei ha confermato oggi la sua abilità di performer e incantatore, qualità che potrebbe insegnare a qualcuno dei nostri amici, miei connazionali, in occasione di una delle sue numerose visite in Italia.</p>
      <p sl="it">Tuttavia, questa sua abilità non rimedia però al fatto che il grande summit di rilancio della dimensione sociale europea pare oggi declassato a un’amichevole chiacchierata fra amici sugli argomenti più disparati, in particolare sulla riforma economica e la competitività. Per contro, lei continua a non voler discutere della politica comune dell’energia, già contenuta nella Costituzione, politica che oggi sembra invece servire a rilanciare il vecchio dibattito sul nucleare. Credo che avrebbe potuto scegliere qualcosa di meglio per avvicinare l’Europa ai cittadini.</p>
      <p sl="en">Siamo chiari: se rinuncia alla questione del paese d’origine, forse possiamo giungere a un accordo, o almeno cominciare a discuterne e trovare un accordo. Se è ciò che intende fare, proviamo a discuterne. Se non intende rinunciarvi, sarà molto difficile trovare l’accordo con il Parlamento. In ogni caso, anche se cercate di raggiungere un accordo politico in dicembre, potreste dover aspettare un po’ prima di cantare vittoria, dal momento che non voteremo fino a gennaio.</p>
      <p sl="en">Signor Presidente, onorevoli colleghi, Presidente Blair, non basta dire, che ci vuole più ricerca e più innovazione, ma bisogna a mio avviso stabilire su cosa e in quale direzione. Vorremmo davvero che lei, ci dicesse quali proposte concrete sono possibili per valorizzare il potenziale di competitività europea in materia di energie rinnovabili, tecnologie ambientali ed efficienza energetica. Altro che nucleare o protezione della grande industria chimica! Questo ci aiuterebbe ad avere una reale sinergia fra i benefici economici strategici e le sfide ambientali poste dalla globalizzazione.</p>
      <p sl="en">Nel suo discorso e in quello della Commissione abbiamo riscontrato l’assenza di proposte chiare sulla dimensione internazionale della battaglia per il modello sociale europeo, ovvero una strategia per promuovere, a livello globale, quei valori di solidarietà, di democrazia, di diritti e della salute che a parole tutti vogliono difendere.</p>
      <p sl="en">Presidente Blair, riteniamo che non ci siano piani D o B che tengano: la vera, reale svolta per l’Europa sociale, e per l’Europa tout court, sarebbe veramente l’abbandono dell’idea nefasta che si possa rilanciare il progetto europeo tagliando il bilancio dell’Unione. E’ su questo punto che noi vorremmo veramente che lei cambiasse idea.</p>
      <a text="(Applausi)"/>
    </intervention>
    <intervention id="3-153" speaker_id="1018" name="Francis Wurtz" is_mep="True" mode="spoken">
      <p sl="fr">a nome del gruppo GUE/NGL . – Signor Presidente, Presidente Blair, Presidente Barroso, il discorso pronunciato in giugno dal Primo Ministro Blair conteneva almeno tre constatazioni indiscutibili: innanzi tutto, che esiste una grave crisi di fiducia tra i nostri concittadini e le Istituzioni europee; in secondo luogo, che è necessario modificare la concezione di Europa che ha portato a venti milioni di disoccupati e, infine, che sarebbe utile lanciare un dibattito fondamentale su quale debba essere oggi il modello sociale europeo. Fin qui, tutto bene.</p>
      <p sl="fr">Su quest’ultimo punto, il modello sociale, il Primo Ministro britannico è persino sembrato avere una raccomandazione da fare a tutta l’Europa, che egli stesso rappresenta nel suo paese. Il tasso di disoccupazione nel Regno Unito non è forse sceso al 5 per cento della popolazione attiva? Un tale successo merita un esame più approfondito. Che cosa ha dunque di speciale il modello Blair, dal momento che le priorità della Presidenza britannica si accordano perfettamente con quelle di tutta l’Unione? Che cosa può infatti essere più blairiano del piano d’azione dell’agenda di Lisbona rivista nel 2005?</p>
      <p sl="fr">Tuttavia, il fatto è che, a differenza di altri Stati membri, nel Regno Unito la maggioranza di queste riforme è già stata pienamente realizzata, o sta per esserlo. E’ quindi parso utile al mio gruppo, prima del Vertice straordinario di Hampton Court, sapere come questo esperimento pilota condotto da un’Europa liberale del XXI secolo sia valutato dai diretti interessati, cioè i cittadini britannici. La scorsa settimana, per due intere giornate, abbiamo quindi ascoltato il parere dei sindacati principali, dei movimenti femministi, di deputati laburisti e di dipendenti delle università britanniche. Il minimo che si possa dire è che ciò che abbiamo appreso non ci induce a ritenere che questo tipo di modello possa permettere all’Unione di superare il disamore dei cittadini per l’Europa!</p>
      <p sl="fr">Per passare ora alla questione dell’occupazione, i nostri interlocutori hanno elencato i numerosi artifici utilizzati per sgonfiare i dati sulla disoccupazione. Il Regno Unito conta più di due milioni di persone definite malate di lunga durata e altre definite non idonee al lavoro e, come per caso, in una città sperduta nel sud dell’Inghilterra solo il 2 per cento della popolazione attiva non è idoneo al lavoro, mentre nella regione povera nel sud del Galles la cifra sale al 32 per cento. Ci è anche stato detto che la precarietà è enorme, in particolare per le donne, tre quinti delle quali lavorano a tempo parziale, con impieghi sottopagati e senza prospettive, mentre gli uomini osservano un orario di lavoro tra i più lunghi in Europa.</p>
      <p sl="fr">La dimensione della povertà è un altro aspetto della situazione evidenziato dai nostri amici britannici. Oltre al gran numero di disoccupati e working poor , nel Regno Unito una donna pensionata su quattro vive in condizioni di povertà. Il tasso di povertà infantile nel centro di Londra ha raggiunto la cifra strabiliante del 54 per cento.</p>
      <p sl="fr">Riguardo ai servizi pubblici, sebbene nessuno abbia negato l’aumento della spesa intervenuto in questi ultimi tre anni, ci è stato detto, cito, che le prestazioni e i metodi del settore pubblico ricalcano quelli del settore privato e seguono il principio della redditività. Sono quindi stati eliminati 10 000 posti letto negli ospedali nel corso degli ultimo otto anni. Riassumendo la sensazione generale, un ricercatore ci ha detto che, nella nostra società, i cittadini troppo spesso sono abbandonati a se stessi di fronte alle forze del mercato. Ridete pure, onorevoli colleghi. Sto riferendo ciò che hanno dichiarato i rappresentanti delle forze sociali britanniche. Ridete pure.</p>
      <p sl="fr">D’altro canto, un magnifico soffio di umanità ci è giunto dal nostro incontro con i sindacalisti che quest’estate hanno organizzato uno sciopero di solidarietà illegale alla British Airways , con gli ottocento lavoratori e lavoratrici immigrati della società subappaltatrice americana Gate Gourmet , i quali erano appena stati licenziati in blocco per lasciare il posto ad altri lavoratori dipendenti meno costosi. Hanno lottato insieme e hanno vinto, e anche la dignità è prevalsa.</p>
      <p sl="fr">Signor Presidente, siamo convinti che la nozione di modello sociale europeo sia troppo preziosa per poter essere insidiata. Mal si accompagna alle fredde e asettiche leggi di mercato. Quando tutti prenderanno atto di questa ovvietà, allora, e solo allora, l’Europa migliorerà.</p>
    </intervention>
    <intervention id="3-154" speaker_id="4525" name="Nigel Farage" is_mep="True" mode="spoken">
      <p sl="en">a nome del gruppo IND/DEM . – Primo Ministro Blair, quando ha pronunciato il suo discorso in giugno quasi non potevo credere alle mie orecchie. Ha affermato che i cittadini suonavano le trombe attorno alle mura della città, che i disoccupati erano 20 milioni e che i tassi di produttività scendevano al di sotto di quelli statunitensi e si è impegnato a ridurre la burocrazia: tutta musica per le orecchie degli euroscettici.</p>
      <p sl="en">Forse è per questo motivo che ha scelto Hampton Court per il Vertice di domani: dopo tutto Enrico VIII è stato il primo euroscettico inglese. Che cosa è avvenuto d’allora? La Commissione ha annunciato che avrebbe bloccato 68 nuove leggi e ieri ci è stato detto che altri 200 atti legislativi saranno abrogati nel corso dei prossimi tre anni. Sembra tutto molto incoraggiante. Tuttavia, la verità è che sono solo operazioni cosmetiche, un gioco di fumo e specchi, e la chiave è stata l’osservazione del Commissario Verheugen, secondo cui migliore regolamentazione non significa deregolamentazione. La Commissione europea non rinuncerà al suo potere; non vi sarà alcuna reale riforma economica.</p>
      <p sl="en">Dal 1497 il parlamento britannico ha promulgato 25 000 leggi. Da quando lei è diventato il Presidente del Consiglio europeo sono stati adottati niente meno che 2 500 strumenti legislativi. A meno che lei non trovi una via d’uscita dal labirinto di Hampton Court domani, questa sarà l’eredità che lascia e la prova che l’Europa non funziona!</p>
      <a text="(Applausi dai banchi del gruppo IND/DEM)"/>
    </intervention>
    <intervention id="3-155" speaker_id="2109" name="Brian Crowley" is_mep="True" mode="spoken">
      <p sl="en">a nome del gruppo UEN . – Signor Presidente, ringrazio il Primo Ministro per la sua presenza in Aula oggi e ringrazio anche il Presidente della Commissione per essere qui con noi.</p>
      <p sl="en">Dopo aver ascoltato alcuni contributi, quello del Primo Ministro e quelli degli onorevoli colleghi presidenti dei gruppi, la situazione si può sintetizzare con parole quali “rispondere alla sfida della globalizzazione” e “sfruttare le opportunità che offre”. In realtà, per affrontare le tematiche proposte per l’imminente Vertice informale del Consiglio europeo, si dovrebbero adottare quattro principi informatori: solidarietà, generosità, responsabilità e capacità.</p>
      <p sl="en">Per solidarietà non intendo solo garantire la salvaguardia del modello sociale, così com’è, con i fondamenti di ciò che tale modello sociale deve prevedere, ma anche solidarietà con i nostri Stati membri e con quelli che necessitano ora di entrate più elevate e di un maggiore trasferimento di ricchezza per poter sviluppare e potenziare le loro infrastrutture e i loro sistemi e mercati.</p>
      <p sl="en">Occorre generosità, da parte degli Stati membri più ricchi e più grandi, nei confronti degli Stati più piccoli per garantire che siano protetti e abbiano la possibilità di cogliere questi nuovi vantaggi.</p>
      <p sl="en">Occorre capacità per garantire risultati ai nostri cittadini, perché a prescindere dall’ideologia di cui si parla, a prescindere da qualsiasi “ismo” si voglia usare, la prova reale del lavoro politico, la prova reale della nuova legislazione, sta nel migliorare la vita quotidiana dei cittadini, creando migliori condizioni di vita per tutti gli uomini e le donne, garantendo loro un posto di lavoro, sicurezza sociale, un servizio sanitario adeguato e un’istruzione di qualità. Queste sono le questioni reali da affrontare man mano che si procede.</p>
      <p sl="en">Infine, dobbiamo inserire i negoziati sulle prospettive finanziarie in un contesto più circoscritto, perché – oltre alle percentuali – la responsabilità, la capacità, la generosità e la solidarietà di cui parlo sono oltremodo importanti in questo ambito.</p>
      <p sl="en">Tuttavia, non dobbiamo sovvertire un accordo sulla politica agricola comune concluso nel 2002. Dobbiamo evitare di colpire una parte della società per il cosiddetto vantaggio di altre parti della società. Gli agricoltori e i lavoratori agricoli hanno già avuto abbastanza difficoltà.</p>
      <p sl="en">Mi rivolgo a lei, Primo Ministro Blair: sia forte, risoluto, onesto, ma, soprattutto, non abbia paura. Per parafrasare George Bernard Shaw: alcuni vedono le cose come sono e si chiedono perché; io sogno le cose come dovrebbero essere e dico perché no?</p>
    </intervention>
    <intervention id="3-156" speaker_id="4516" name="Roger Helmer" is_mep="True" mode="spoken">
      <p sl="en">Signor Presidente, poiché sono il primo conservatore britannico a intervenire oggi, vorrei porgere al Primo Ministro il benvenuto a Strasburgo. E’ un piacere vederla in Aula.</p>
      <p sl="en">Come i suoi predecessori John Major e Margaret Thatcher, lei è salito al potere deciso a mettere da parte l’eredità dell’ambivalenza britannica nei confronti dell’Unione europea. Tuttavia, come loro, si è presto trovato di fronte alla dura realtà. Come loro, lei è stato costretto a rendersi conto che le aspirazioni e le ambizioni dell’Unione sono in netto contrasto con gli interessi britannici.</p>
      <p sl="en">Nel 1997 lei è stato accolto con favore dai leader europei, i quali credevano che sarebbe stato colui che avrebbe portato il Regno Unito nel cuore dell’Europa. Tuttavia lei non ha osato affrontare l’avversione dei cittadini britannici nei confronti dell’euro e oramai non lo farà.</p>
      <p sl="en">La sua proposta di un referendum sulla Costituzione per l’Unione ha fatto affondare l’intero progetto; ha portato direttamente alla consultazione referendaria francese e al “no” in Francia e nei Paesi Bassi.</p>
      <p sl="en">Lo scorso giugno ha pronunciato un discorso eccellente in Aula, tuttavia la sua Presidenza si è arenata. Ha poco o niente da mostrare. Lei è qui per osservare le macerie dei suoi sogni europei infranti. Gli stessi eurodeputati laburisti si sono opposti in ogni occasione al suo programma di modernizzazione, in particolare alla direttiva sull’orario di lavoro. Può essere neolaburismo a Westminster, ma è vecchio laburismo a Bruxelles.</p>
      <p sl="en">Vorrei quindi darle un suggerimento positivo e costruttivo: a seconda del risultato della procedura di selezione della leadership del partito conservatore, sembra molto probabile che gli eurodeputati conservatori lasceranno il gruppo del Partito popolare europeo, forse già a Natale. E’ troppo a sinistra e troppo federalista per la maggioranza dei conservatori. Da parte sua, deve essere annoiato a morte dei socialisti vecchio stile del gruppo PSE, quindi perché non fare uscire il suo contingente dal gruppo PSE e presentare domanda di adesione al gruppo PPE? Sono certo che il leader del PPE, onorevole Poettering, esaminerà in modo molto favorevole la sua domanda. Dopo tutto, l’onorevole Poettering è tanto neolaburista quanto lo sono loro!</p>
      <a text="(Si ride)"/>
    </intervention>
    <intervention id="3-157" speaker_id="photo_generic" name="Tony Blair" is_mep="True" mode="spoken">
      <p sl="en">Presidente in carica del Consiglio . – La ringrazio molto, onorevole Helmer, per le riflessioni costruttive. Se lei rappresenta il futuro del partito conservatore britannico, attendiamo fiduciosi una lunga permanenza in carica!</p>
      <a text="(Ilarità e applausi)"/>
      <p sl="en">Permettetemi di cercare di rispondere alle osservazioni formulate e, come diceva Enrico VIII alle sue mogli, non vi tratterrò a lungo!</p>
      <a text="(Si ride)"/>
      <p sl="en">Vorrei innanzi tutto accogliere con grande favore quanto ha affermato il Presidente Barroso; sono pienamente d’accordo con lui. La Presidenza e la Commissione europea hanno lavorato con attenzione al documento della Commissione che sarà oggetto della nostra riunione di domani. Cercherò di affrontare alcuni aspetti specifici e quindi di fare il punto generale.</p>
      <p sl="en">Riguardo all’intervento dell’onorevole Poettering, concordo pienamente con quanto ha affermato sull’OMC; è molto importante e tutti comprendono che non si può ottenere un cambiamento immediato e sostanziale della politica agricola comune, ma è fondamentale avere una prospettiva di cambiamento. Sul Fondo penso si sia d’accordo: se è inteso ad aiutare le persone a far fronte alle conseguenze della globalizzazione è uno strumento valido. Se mira semplicemente a sostenere imprese in crisi, ovviamente non sono queste le nostre intenzioni. Ma è precisamente il primo, non il secondo.</p>
      <p sl="en">In secondo luogo, riguardo a quanto ha affermato l’onorevole Schulz: innanzi tutto, vorrei ringraziarla per le sue osservazioni sul 7 luglio e gli attentati terroristici nel Regno Unito. Significano molto per il mio paese e la ringrazio.</p>
      <p sl="en">Riguardo al modello sociale, mi auguro di poter rispondere ad alcuni punti fra un attimo, ma vorrei dire ancora una volta, sin dall’inizio, che non si deve mai distruggere la solidarietà sociale. Ciò che occorre fare sempre è attualizzarla e adeguarla al mondo di oggi. Questo è lo scopo che ci prefiggiamo.</p>
      <p sl="en">Quanto alla tesi esposta dall’onorevole Watson: è vero che non ritengo che la scelta sia tra un’Europa liberalizzata e un’Europea sociale in senso assoluto. Mi auguro che il documento della Commissione e i nuovi settori di lavoro che proponiamo possano cancellare l’impressione di dover scegliere in modo così netto tra le due.</p>
      <p sl="en">Onorevole Frassoni, “molte grazie”: questo è più o meno il limite, temo! In una precedente occasione e anche oggi lei ha chiesto precisazioni in merito ai settori in cui si dovrebbe avviare la cooperazione in materia di ricerca e sviluppo. Le dissi allora che un settore molto chiaro è quello delle biotecnologie. Si tratta di un settore primario per lo sviluppo delle cure sanitarie e per le attività economiche future. L’Europa deve porsi all’avanguardia nelle biotecnologie e se non vi prestiamo attenzione saremo sorpassati persino da paesi come l’India.</p>
      <p sl="en">Un altro settore è quello delle tecnologie ambientali. Voglio citare un esempio che 20 o 30 anni fa avrebbe suscitato grande scetticismo. All’epoca ci volle una certa immaginazione per mettere insieme l’idea dell’Airbus . In questi ultimi anni, da una situazione in cui la Boeing dominava completamente il mercato siamo passati a una situazione in cui l’Airbus è oggi un’impresa europea di cui possiamo essere fieri e che compete con il meglio ovunque nel mondo.</p>
      <p sl="en">A volte è utile mettere in comune le risorse europee per la ricerca, lo sviluppo e l’innovazione in tutta Europa, al fine di essere all’altezza della sfida che dobbiamo affrontare. Se riusciremo a farlo e se riusciremo a rispondere alla sfida nel modo che ho proposto, ritengo si possano sviluppare imprese vincenti anche in altri settori in tutta Europa.</p>
      <p sl="en">Onorevole Wurtz, non so chi fossero i suoi interlocutori nel Regno Unito, ma gliene presenterò di nuovi la prossima volta che visita il paese, se non le spiace! Riguardo alla disoccupazione, mi permetta solo di dirle che abbiamo due milioni di nuovi posti di lavoro nel Regno Unito. Il New Deal for the Unemployed è il più vasto programma adottato da un paese europeo per affrontare la disoccupazione. Siamo il governo che ha introdotto per la prima volta, a dispetto dell’opposizione conservatrice, un salario minimo garantito dalla legge. Abbiamo il credito d’imposta per le famiglie operaie e altre forme di sostegno per le persone a basso reddito. Abbiamo risollevato 700 000 bambini dalla povertà e due milioni di pensionati da gravi difficoltà e i nostri servizi pubblici hanno fatto sì che otteniamo i migliori risultati scolastici e, per la prima volta in 20 anni, le liste di attesa per gli ospedali si riducono. Questi sono ottimi risultati in campo sociale.</p>
      <p sl="en">Tuttavia, devo dirle che la mia esperienza in politica è sempre stata che a un certo punto parte della sinistra unisce le forze con la destra per denigrare i governi progressisti moderni.</p>
      <p sl="en">Onorevole Farage, lei ha parlato del programma del Commissario Verheugen per eliminare la legislazione in esubero e, da quanto ho capito, ha di fatto plaudito a ciò che sta facendo, ma ritiene che abbia usato la terminologia sbagliata. Non do molta importanza alla terminologia che usa, ciò che conta, quando la Commissione europea elimina la regolamentazione superflua, è che vi siano margini, come le ho detto nella nostra riunione precedente, sia per una migliore regolamentazione sia per la deregolamentazione. A volte in Europa è necessario legiferare ed è quindi corretto che l’Europa lo faccia. Ma l’Europa deve legiferare solo ove è necessario e non interferire nei settori in cui non è necessario. Ritengo che questa sia la posizione giusta da adottare.</p>
      <p sl="en">Onorevole Crowley, ho ascoltato ciò che ha affermato sulla politica agricola comune. Anche in questo caso, comprendo. Ovviamente non affermiamo di poter cambiare l’intero sistema dalla sera alla mattina; ciò che affermiamo è che in futuro dovremo avere una diversa prospettiva di riforma.</p>
      <p sl="en">Vorrei concludere su questo punto: la Presidenza del Regno Unito e il Consiglio hanno una responsabilità e naturalmente la Commissione europea ha una responsabilità. Anche questa Istituzione, il Parlamento, ha una responsabilità e la nostra responsabilità comune è la seguente: al momento, il vero pericolo per l’Europa è che i nostri cittadini e le nostre popolazioni percepiscono la globalizzazione sempre più come una minaccia. Tuttavia, la globalizzazione, se ne gestiamo le conseguenze in modo intelligente, non è una minaccia, ma un’opportunità.</p>
      <a text="(Applausi)"/>
      <p sl="en">Sì, è vero che, se si va in Cina o in India, si rimane colpiti dalla crescita portentosa delle loro industrie e attività commerciali. Tra parentesi, non è più vero che la Cina, l’India e altri paesi analoghi sono competitivi per prodotti e servizi a basso valore aggiunto. Oggigiorno sono in concorrenza anche al livello più alto del mercato: è la verità. Ciò non vale solo per la Cina e l’India. Per esempio, un paese come il Vietnam, al quale fino a pochi anni fa si pensava in un contesto totalmente diverso, oggi è un’economia emergente. Tutto questo è vero e costituisce un’enorme sfida in termini di concorrenza, ma offre anche un’opportunità altrettanto enorme, perché tali paesi avranno bisogno di servizi finanziari, avranno bisogno di tecnologie e importeranno prodotti oltre che esportarli.</p>
      <p sl="en">Dobbiamo avere fiducia nell’Unione europea per superare questa sfida concorrenziale. Non si tratta di rinunciare alla solidarietà europea. Se finiamo per discuterne in questi termini, non approderemo a nulla. Nessuno crederà che sia giusto che l’Unione europea rinunci alla sua dimensione sociale. Sostengo la dimensione sociale in Europa, ma essa deve rafforzare la nostra capacità concorrenziale nel mondo di oggi. Perché se le nostre imprese non hanno successo, se la nostra forza lavoro non è competitiva, se non reinseriamo le persone nel mondo del lavoro, che cos’è la dimensione sociale? Per essere una vera dimensione sociale, essa deve migliorare la prosperità, il tenore di vita e il futuro economico delle nostre popolazioni. E’ in questi termini che dobbiamo discuterne.</p>
      <p sl="en">Come sappiamo, nel mondo moderno, con il completamento del mercato unico, è quindi vero che l’apertura dei nostri mercati comporterà una sfida in termini di concorrenza, ma presenterà anche opportunità. E’ vero che nel mondo di oggi vi saranno delocalizzazioni: succederà. Tuttavia, possiamo offrire corsi di formazione e riqualificazione. Possiamo aiutare le persone a trovare nuovi impieghi. Possiamo trovare nuovi e migliori metodi per sostenere le persone, per esempio per quanto riguarda l’equilibrio tra vita professionale e familiare e i sistemi di previdenza sociale.</p>
      <p sl="en">Non si tratta di rinunciare alla dimensione sociale dell’Europa: è un processo di cambiamento. Il cambiamento, dopo tutto, è ciò cui l’Unione europea aspira da sempre. L’Unione europea deve soprattutto essere l’Istituzione che può avere fiducia nel cambiamento. E’ stato il cambiamento a portare all’Unione europea. E’ stato il cambiamento a indurre l’Europa, distrutta dalla guerra, a decidere che il futuro sarebbe stato diverso dal passato. Guardate ciò che abbiamo oggi: paesi che vivono e lavorano insieme in solidarietà.</p>
      <a text="(Applausi)"/>
      <p sl="en">La risposta a tutti – euroscettici britannici o euroscettici di altri paesi – è: “guarda il Parlamento oggi, i diversi paesi rappresentati, i nuovi Stati membri liberi dalla tirannia e dalla dittatura, qui presenti come parte del Parlamento”. Perché non dovremmo avere fiducia?</p>
      <a text="(L’onorevole Matsakis solleva un cartello recante la scritta: “Cipro è ancora una colonia britannica”)"/>
      <p sl="en">Sissignore, e il suo paese è ora nell’Unione europea grazie alla forza dell’Europa!</p>
      <a text="(Vivi applausi)"/>
      <p sl="en">Naturalmente, possiamo far sì che questa sfida concorrenziale giochi a nostro favore. Noi che in Europa siamo riusciti a sconfiggere la guerra e la malattia, che abbiamo creato 50 anni di prosperità, siamo davvero incapaci di modernizzare il nostro modello sociale nel modo in cui vogliamo? Certo che no! Possiamo farlo. Possiamo farlo se abbiamo fiducia, se siamo pronti ad affrontare le sfide in modo realistico. Possiamo farlo se ascoltiamo i nostri cittadini.</p>
      <p sl="en">Ciò che i nostri cittadini ci dicono oggi sull’Europa è molto semplice. Non stanno dicendo – motivo per cui non sono d’accordo con gli euroscettici – “non vogliamo l’Europa”. Stanno dicendo: “l’Europa deve rispondere alle nostre preoccupazioni. Siamo preoccupati per la globalizzazione, per la sicurezza e il terrorismo, siamo preoccupati per la minaccia al nostro ambiente”. L’Europa deve dare risposta adeguata a queste problematiche. Questo è il modo in cui riconquistare il sostegno per l’Unione europea.</p>
      <p sl="en">Quando sono venuto in Aula in giugno, vi ho detto che la prima volta che ho votato è stato in occasione del referendum sull’Europa. Ho votato “sì” e non me ne sono mai pentito. Sono un europeista, lo sono sempre stato e continuerò a esserlo. Sono gli europeisti che devono promuovere la causa della modernizzazione e del cambiamento.</p>
      <a text="(Applausi)"/>
      <p sl="en">Credete che gli euroscettici vogliano il cambiamento? Sarebbero felici se l’Europa non cambiasse, perché ciò permetterebbe loro di ripetere quello che è essenzialmente un gretto argomento nazionalista in merito alla necessità di rendere l’Europa più efficace.</p>
      <a text="(Vivi applausi)"/>
      <p sl="en">Questo è il motivo per cui spetta a noi promuovere queste iniziative.</p>
      <p sl="en">Domani si svolgerà il Vertice informale. Dobbiamo approvare il documento della Commissione e poi darvi seguito con l’azione, non solo del Consiglio e della Commissione, ma anche del Parlamento. Dobbiamo agire insieme e far sì che l’Europa sia realmente utile ai suoi cittadini. Possiamo farlo. Possiamo farlo se crediamo in noi stessi, se abbiamo la fiducia e il coraggio di introdurre i cambiamenti voluti dai nostri cittadini. Questo è ciò che dico ed è ciò che faremo.</p>
      <a text="(Vivi e prolungati applausi)"/>
    </intervention>
    <intervention id="3-158" speaker_id="4542" name="Timothy Kirkhope" is_mep="True" mode="spoken">
      <p sl="en">Signor Presidente, mi spiace che il Primo Ministro si sia dovuto assentare. Tuttavia, poiché intervengo a nome della vera delegazione responsabile degli eurodeputati conservatori che credono in un impegno costruttivo in questa sede e in Europa, voglio ringraziare la Presidenza per la dichiarazione del Primo Ministro. Ci ha fornito la lista della spesa in giugno, ma oggi non ci ha informato dell’avvenuta consegna degli articoli in elenco. Ha invece presentato un’altra lista della spesa, per quanto possa essere meritevole, e vorrei sapere – e sono certo che il suo Ministro mi risponderà – quando avverrà la consegna. Il Primo Ministro ha parlato di politica comune in materia di energia. Mi sembra un capovolgimento rispetto alla posizione precedente e gradirei ricevere chiarimenti.</p>
      <p sl="en">In una precedente occasione, il Primo Ministro ha dichiarato al Parlamento: “I cittadini d’Europa ci stanno parlando. Sollevano interrogativi. Vogliono leadership ed è giunto il momento di dargliela”. Accolsi con grande favore queste parole, ma sono costretto a dire che non sembrano aver superato la prova dei fatti. E’ stata persino diffusa una notizia secondo cui il Primo Ministro avrebbe affermato che la sua Presidenza si è arenata. Altri, attraverso l’intero spettro politico, si sono allineati nell’esprimere delusione per la mancanza di progressi.</p>
      <p sl="en">Mi compiaccio della decisione di procedere con cautela nei negoziati di adesione con la Turchia ed è importante trasmettere un segnale alla popolazione di tale paese, ma il resto del programma sembra intrappolato nella solita routine . Il Consiglio domani discuterà la riforma economica e le sfide poste all’Unione dalla globalizzazione, ma dove sono le proposte concrete della Presidenza? Dov’è la risposta alla sfida reale posta all’Europa dall’India e dalla Cina? Dov’è la leadership per il ciclo di negoziati di Doha? Il Primo Ministro afferma che dobbiamo compiere progressi nella liberalizzazione degli scambi a livello mondiale, ma il processo sembra bloccato dalla mancanza di volontà politica dell’Unione.</p>
      <p sl="en">Dov’è la leadership sul futuro finanziamento dell’Unione? Di sicuro, si deve comprendere che il Regno Unito e altri paesi hanno interessi vitali. Il Primo Ministro è pronto a difenderli? Può dirci, o può farlo il suo Ministro, qual è la sua posizione? Concorda con il vice Primo Ministro Prescott, quando afferma che il Regno Unito è pronto a concludere un accordo sullo sconto britannico senza una riforma fondamentale della PAC? Dov’è la leadership sul futuro dell’Europa? Pensavamo che, durante la “pausa di riflessione sulla Costituzione”, avremmo potuto ricevere alcune risposte, ma non è stato così.</p>
      <p sl="en">All’inizio della Presidenza, ho affermato che essa non sarà giudicata per la retorica, ma per i risultati. Vi sono due Vertici nell’agenda del Primo Ministro e quindi vi è il tempo per compiere progressi reali entro il termine della Presidenza. Speravamo che alla retorica del suo discorso di giugno sarebbero seguiti alcuni progressi concreti. Cercare di far passare inosservati i problemi spinosi, perché siano affrontati da presidenze successive, non è il tipo di leadership che siamo stati incoraggiati ad attenderci dal Primo Ministro.</p>
      <p sl="en">Il tempo stringe, l’inverno si avvicina. Attendiamo risultati reali.</p>
      <a text="(Applausi)"/>
    </intervention>
    <intervention id="3-159" speaker_id="4318" name="Harlem Désir" is_mep="True" mode="spoken">
      <p sl="fr">Signor Presidente, Presidente Barroso, Vicepresidente Wallström, Primo Ministro Blair, onorevoli colleghi, molti europei sono preoccupati non solo per il corso seguito dalla globalizzazione, come ha affermato il Primo Ministro Blair, ma anche per il corso seguito dalle politiche europee. Essi ritengono che l’Europa non li protegga realmente dagli effetti più nefasti della concorrenza internazionale e a volte persino che tali politiche ledano i loro diritti sociali.</p>
      <p sl="fr">Il Vertice di Hampton Court deve rispondere a queste preoccupazioni; deve trasmettere il chiaro segnale che gli europei sono decisi a difendere il loro modello sociale e quindi a smettere di contrapporlo alla competitività.</p>
      <p sl="fr">No, non è il modello sociale europeo – contrariamente a quanto ha sostenuto il Primo Ministro davanti al Parlamento quattro mesi fa a Bruxelles – a essere responsabile dei venti milioni di disoccupati in Europa, bensì la crescita debole nei grandi paesi della zona dell’euro, la mancanza di coordinamento tra le politiche di bilancio e monetarie, che non sostengono la domanda interna e gli investimenti, e la mancanza di sforzi a favore della ricerca e dell’innovazione. Su quest’ultimo punto, vedo che siamo d’accordo.</p>
      <p sl="fr">Tuttavia, constato anche che ha rinunciato alla retorica, che avrebbe dovuto dare impulso alla sua Presidenza, ma ha invece condotto alla stagnazione, a un certo grado di isolamento e al rischio di impantanarsi. Infatti, non è distruggendo il modello sociale che si recupererà la competitività delle nostre economie e si creerà la fiducia nell’Europa, bensì ponendo l’accento sui punti di forza dell’Europa, sulla qualità delle infrastrutture, comprese quelle di comunicazione e dell’energia, cui avete accennato, su una forza lavoro qualificata, su un migliore coordinamento tra centri di ricerca e università, su una politica industriale comune nei settori del futuro.</p>
      <p sl="fr">Questo è il motivo per cui preferiremmo emulare le politiche adottate dai paesi nordici: più investimenti nella ricerca, più diritti alla formazione lungo tutto l’arco della vita, mantenimento di un livello elevato di solidarietà e ridistribuzione e servizi pubblici di qualità. Il loro successo dimostra che, per la competitività, esiste un’alternativa allo smantellamento dei sistemi di tutela collettivi e alla riduzione del livello di solidarietà. Dimostrano che riforma non è necessariamente sinonimo di regresso. La riforma e la modernizzazione dei nostri sistemi sociali saranno accettate e comprese dai cittadini se introdurranno nuove tutele, nuove opportunità e nuovi strumenti che permettano a tutti di far fronte alla concorrenza, ai cambiamenti e alla globalizzazione.</p>
      <p sl="fr">Se riforma e modernizzazione significano allineare i nostri sistemi sociali e le nostre economie alle economie di mercato più selvagge, esse non contribuiranno né a creare fiducia tra i cittadini, né a raccogliere sostegno per le riforme. Per questo motivo è essenziale negoziarle con le parti sociali e rilanciare il dialogo sociale, con l’obiettivo di armonizzare i diritti al livello più alto e impedire il dumping sociale tra Stati membri, e per questo motivo siamo favorevoli a un mercato interno dei servizi, ma contrari alla direttiva Bolkestein, che non mira tanto a creare un mercato interno dei servizi, quanto a indebolire il modello sociale e i servizi d’interesse generale.</p>
      <p sl="fr">Infine, non avremo un’Europa dinamica senza prospettive finanziarie ambiziose. E’ indispensabile raggiungere senza indugi un accordo in seno al Consiglio, soprattutto per gli Stati membri, e ci rallegriamo dell’annuncio di un accordo su alcune direttive adottate dal Parlamento in prima lettura e ora bloccate: la direttiva sull’orario di lavoro – ma ci auguriamo che questo accordo segua la direzione indicata dal voto del Parlamento europeo in prima lettura, cioè la soppressione dell’opt-out , e ci direte se è così – la direttiva sui lavoratori temporanei, la revisione della direttiva sui consigli d’impresa europei, intesa a rafforzare i diritti dei lavoratori in caso di ristrutturazione e, infine, l’elaborazione di una direttiva quadro sui servizi d’interesse generale. Per quanto riguarda le misure di deregolamentazione, …</p>
      <a text="(Il Presidente interrompe l’oratore)"/>
    </intervention>
    <intervention id="3-161" speaker_id="28241" name="Silvana Koch-Mehrin" is_mep="True" mode="spoken">
      <p sl="de">Signor Presidente, in giugno il Primo Ministro Blair ha condiviso con l’Assemblea le sue idee sul futuro bilancio dell’Unione, che dovrebbe prevedere una riduzione delle sovvenzioni all’agricoltura e un aumento della spesa a favore della ricerca e dell’istruzione. Gli sono grata per queste affermazioni. Anche se ciò trova espressione sia nella realtà sia nelle percezioni dei cittadini, sono affermazioni coraggiose e le reazioni degli altri capi di governo ne sono la prova. Vi chiedo tuttavia di attenervi alle vostre priorità: sono indispensabili per il nostro futuro e se persone come Gerhard Schröder esprimono critiche, ricordate che è stato bocciato dagli elettori e non ha più un mandato per parlare a nome della Germania.</p>
      <p sl="de">Oggi, gli eurodeputati del gruppo dell’Alleanza dei Democratici e dei Liberali per l’Europa hanno accolto il Primo Ministro Blair con cartelloni che lo invitavano ad “adottare le leggi dell’Unione in pubblico”. Questa è la nostra risposta a un altro suo annuncio, cioè che intende aprire al pubblico le sedute del Consiglio. Le chiediamo di trasformare anche questo annuncio in realtà. Lo faccia! E’ ciò che stiamo aspettando.</p>
      <a text="(Applausi)"/>
    </intervention>
    <intervention id="3-162" speaker_id="2338" name="Ian Hudghton" is_mep="True" mode="spoken">
      <p sl="en">Signor Presidente, signor Presidente in carica del Consiglio, mi spiace che il Primo Ministro Blair abbia ritenuto opportuno lasciare l’Aula e correre dai giornalisti, anziché ascoltare l’intera discussione. Quando è intervenuto in Aula in giugno a Bruxelles, il Primo Ministro ha affermato che la Presidenza britannica intendeva risolvere le difficoltà inerenti alla direttiva sui servizi e alla direttiva sull’orario di lavoro e promuovere un accordo sul bilancio. Oggi ha affermato esattamente le stesse cose su queste questioni spinose.</p>
      <p sl="en">In questa fase tardiva, la Presidenza britannica sembra una Presidenza vana. Non abbiamo compiuto progressi e permane l’incertezza. Non abbiamo ancora un bilancio per il 2007 e ciò desta serie preoccupazioni non solo nei nuovi Stati membri. In base alle proposte del governo britannico, la Scozia perderebbe un miliardo di sterline in Fondi strutturali e il Galles i finanziamenti a titolo dell’obiettivo 1. Vi è incertezza nelle nostre comunità rurali, perché il Regno Unito ha improvvisamente ritirato il sostegno per il pacchetto di finanziamenti a favore dell’agricoltura definito di recente. Vi è incertezza anche riguardo a che cosa sostituirà la Costituzione ormai defunta.</p>
      <p sl="en">Zero progressi. Che contrasto con le recenti Presidenze dell’Irlanda e del Lussemburgo: nazioni piccole, indipendenti e prospere, che nei sei mesi di mandato hanno conseguito risultati immensi e fornito esempi eccellenti dello status d’indipendenza che sono convinto sarebbe la migliore condizione per la Scozia, alla quale aspirano anche gli onorevoli colleghi gallesi e catalani per i loro paesi. Zero progressi, sembra, fino al Vertice di dicembre. A mio parere, accumulare tutte queste difficoltà irrisolte nell’ordine del giorno di un solo Vertice formale è la ricetta per un potenziale disastro.</p>
      <p sl="en">Per concludere, vorrei solo dire che l’ultimo atto della Presidenza britannica sarà presiedere il Consiglio “Pesca” di dicembre. Vorrei lanciare un appello per una volta – solo una volta – affinché il governo britannico renda la sopravvivenza delle comunità costiere e insulari della Scozia una priorità economica e sociale, non qualcosa da sacrificare sul tavolo dei negoziati.</p>
    </intervention>
    <intervention id="3-163" speaker_id="1275" name="Jens-Peter Bonde" is_mep="True" mode="spoken">
      <p sl="da">La ringrazio per il suo intervento eccezionale di giugno, Primo Ministro Blair. Se offre l’intero sconto britannico, non otterrà un compromesso sul bilancio entro dicembre. Non le daranno motivo di vanto i vecchi centralisti di Bruxelles, paladini delle sovvenzioni agricole. Per loro, lei è troppo moderno. Per noi, lei non lo è abbastanza.</p>
      <p sl="da">Ciò che manca è una dichiarazione da parte sua che la Costituzione è morta e sepolta, nonché una dichiarazione che ci inviti a ricominciare da capo e permetta ai sostenitori e agli oppositori della Costituzione di elaborare un documento comune di discussione. Dovremmo poi eleggere direttamente una nuova Convenzione, che elabori una o due proposte sulle quali votare in referendum da indire contemporaneamente in tutti i paesi. In tal modo, gli elettori decideranno il nostro futuro comune e dovremmo così ottenere la ripartizione dei poteri tra Stati membri e Unione europea voluta dagli elettori stessi. Potrebbe quindi usare i suoi ultimi mesi di Presidenza dell’Unione per garantire la trasparenza delle riunioni del Consiglio e assicurare che i rappresentanti eletti abbiano accesso, su richiesta, a tutti i documenti dei 300 gruppi di lavoro segreti del Consiglio dei ministri, che adottano l’85 per cento della legislazione a porte chiuse. Potreste anche imporre alla Commissione di pubblicare i nomi dei membri dei 3 000 gruppi di lavoro segreti che preparano le nostre leggi. Date ai rappresentanti eletti la possibilità di esaminare la legislazione e il lavoro svolto.</p>
      <p sl="da">Duecento dei possibili 220 membri della Convenzione europea hanno deciso di rendere tutto aperto a meno che non sia chiuso, rispetto alla situazione attuale in cui tutto è chiuso, a meno che non sia aperto. Tutti i rappresentanti eletti hanno approvato la proposta, così come 23 governi su 28, ma non quello del Regno Unito, anche se il Ministro Hain avrebbe apposto volentieri la sua firma. Non ha potuto farlo a nome del ministro degli Esteri del Primo ministro Blair. In veste di Presidente dell’Unione, il Primo Ministro Blair può andare dritto alla meta. E’ richiesta solo la maggioranza semplice per modificare il regolamento interno del Consiglio in modo che, in futuro, tutto sia aperto a meno che una maggioranza qualificata approvi una deroga. E’ una proposta molto semplice, firmata da 20 degli attuali 25 paesi. Avete intenzione di metterla al voto?</p>
    </intervention>
    <intervention id="3-164" speaker_id="1941" name="Roberta Angelilli" is_mep="True" mode="spoken">
      <p sl="it">Signor Presidente, onorevoli colleghi, così come lo scorso giugno, anche oggi il Presidente Blair ha pronunciato un discorso pieno di buoni propositi europeisti. Oggi abbiamo sentito parole chiare su settori strategici per il rilancio dell’economia europea, quali l’energia, la ricerca e le infrastrutture. Ma sono solo parole perché tutto dipende dall’accordo sulle prospettive finanziarie e a tale riguardo – nonostante le rassicuranti dichiarazioni – non siamo convinti vi sia la determinazione necessaria per la conclusione del negoziato.</p>
      <p sl="it">Inoltre, troppe poche parole sono state spese sul nuovo modello sociale europeo, in particolare alla vigilia di un vertice che proprio di questo dovrebbe trattare. Non ci convince soprattutto l’entusiasmo di Tony Blair per la revisione della direttiva sul tempo di lavoro, che rischia di diventare uno strumento di ricatto contrattuale rispetto a una massa sempre maggiore di lavoratori precari e atipici, né ci convince il suo entusiasmo per la cosiddetta direttiva Bolkestein che, allo stato attuale, mette solo a rischio i diritti dei lavoratori e dei consumatori creando, nel migliore dei casi, solamente 600 000 posti di lavoro: un elefante che partorisce un topolino!</p>
      <p sl="it">In conclusione, sul modello sociale europeo il Presidente Blair è stato poco convincente e, se non se ne fosse andato snobbando un po’ questo Parlamento …</p>
      <a text="(Il Presidente interrompe l’oratrice)"/>
    </intervention>
    <intervention id="3-165" speaker_id="28507" name="Ashley Mote" is_mep="True" mode="spoken">
      <p sl="en">Signor Presidente, il Ministro Alexander sa che so che non è molto bravo a rispondere alle interrogazioni. Tuttavia, farò un nuovo tentativo. Che cosa prevede di fare il governo britannico in merito al saccheggio istituzionalizzato di fondi pubblici che va avanti da decenni? Secondo la Corte dei conti, si è raggiunto un ammanco di 600 miliardi di euro dall’adesione del Regno Unito, cioè cinque volte la cifra del nostro contributo nello stesso periodo.</p>
      <p sl="en">Sulla scrivania del Primo Ministro Blair a Downing Street vi è una lettera che raccomanda al governo britannico di fissare una scadenza per il completamento della riforma fondamentale delle procedure contabili dell’Unione, al fine di renderle pienamente conformi alle norme internazionali in materia di relazioni finanziarie. Al tempo stesso, il Regno Unito dovrebbe dichiarare che, se tale scadenza non sarà rispettata, il Regno Unito invocherà la Convenzione di Vienna sui Trattati.</p>
      <p sl="en">Nel frattempo, gli 1,25 milioni di GBP all’ora del Regno Unito dovrebbero essere trasferiti su un conto presso terzi.</p>
    </intervention>
    <intervention id="3-166" speaker_id="4246" name="Othmar Karas" is_mep="True" mode="spoken">
      <p sl="de">Signor Presidente, signora Vicepresidente, onorevoli colleghi, poiché qualche giorno fa ho dato per scomparso il Presidente del Consiglio, oggi volevo dire “Bentornato!”, ma è già di nuovo sparito. Mi auguro che non dovremo attendere fino a dicembre per rivederlo sulla scena europea.</p>
      <p sl="de">Il motivo per cui ho annunciato la sua scomparsa è che a mio parere il suo approccio al dibattito pubblico europeo, la sua ricerca di soluzioni per le questioni che stanno a cuore ai cittadini e i problemi cui dobbiamo far fronte, è troppo evasivo, troppo nell’ombra. Manca una presidenza attiva a livello di Consiglio. Pur considerando migliore il discorso del 23 giugno, oggi abbiamo ascoltato il secondo bel discorso, con le analisi corrette, vaghi suggerimenti e numerosi annunci. Signor Presidente, siete ben oltre la metà della vostra presidenza e i risultati finora non sono un successo. Avete ancora molto da fare per garantire il successo della vostra Presidenza del Consiglio. A tal fine, i discorsi forbiti e retorici non saranno sufficienti.</p>
      <p sl="de">Date all’Unione europea le competenze per fare ciò che pretendete che faccia. Per esempio, le università non rientrano tra le nostre responsabilità e nemmeno le politiche nazionali in materia di energia, eppure lei pretende che ce ne occupiamo. Date all’Unione europea le risorse finanziarie per fare ciò che pretendete che faccia e per dare attuazione a ciò che avete contribuito a decidere. Ci ascolti: la relazione Böge dimostra la mancanza di accordo con il Parlamento sulle prospettive finanziarie, perché noi vogliamo essere in grado di fare ciò che ci siamo impegnati a fare.</p>
      <p sl="de">A nostro parere, il modello sociale europeo è l’economia sociale di mercato e il periodo di riflessione sulla Costituzione non è cominciato il 30 giugno, comincia adesso. Riprendete contatto con le persone, rimettete in sesto l’Europa, passate all’azione!</p>
      <a text="(Applausi)"/>
    </intervention>
    <intervention id="3-167" speaker_id="1313" name="Bárbara Dührkop Dührkop" is_mep="True" mode="spoken">
      <p sl="es">Signor Presidente, signor Presidente in carica del Consiglio, vorrei dire innanzi tutto che deploro che qualsiasi progresso sulle prospettive finanziarie sia rimandato a dicembre, perché mi sembra rischioso far tutto di corsa. Sapete che ciò avrà ripercussioni sulla politica di crescita economica, sulla solidarietà con i nuovi Stati membri, sugli investimenti in politiche innovatrici e sul rafforzamento della giustizia sociale e della competitività nel contesto della globalizzazione. Non sull’agricoltura, perché essa va pagata religiosamente, trattandosi di una spesa obbligatoria.</p>
      <p sl="es">Tuttavia, vorrei anche esprimere soddisfazione, perché siamo tornati a un’impostazione essenziale in un periodo precedente, un principio in uso all’epoca dei cosiddetti pacchetti finanziari “Jacques Delors”. Prima definiamo e approviamo le priorità politiche dell’Unione europea – preferiremmo fare entrambe le cose insieme – e poi, come ha indicato il Presidente in carica del Consiglio Blair, adottiamo il pacchetto finanziario necessario. Tuttavia, queste saranno solo parole al vento se insistiamo sulla restrizione di una percentuale, perché i conti non quadrano con tutte le priorità indicate. Si deve forse dedurre dalle parole del Primo Ministro Blair che le cifre finora ipotizzate in seno al Consiglio saranno rinegoziate? Ritengo si debba essere coerenti con ciò che sosteniamo e prevedere gli strumenti finanziari necessari.</p>
      <p sl="es">In giugno il Parlamento ha compiuto il suo dovere di autorità di bilancio. Ritengo che abbiate ora la seria responsabilità di compiere il vostro e ricercare una posizione comune in seno al Consiglio europeo, perché è vero il detto: “Ciò che non è nel bilancio non esiste”. Tutte le nostre promesse e le nostre priorità, se non sono accompagnate al tempo stesso dalla volontà politica e da risorse finanziarie adeguate, non avranno alcuna utilità.</p>
      <p sl="es">Per concludere, vorrei dire:</p>
      <p sl="en">Sono assolutamente d’accordo sul fatto che l’Europa procede nella giusta direzione. La carrozzeria è la Costituzione, il motore è l’euro e la benzina è il bilancio.</p>
    </intervention>
    <intervention id="3-169" speaker_id="4335" name="Marielle De Sarnez" is_mep="True" mode="spoken">
      <p sl="fr">Signor Presidente, l’Europa è in panne. E’ in panne la Costituzione. E’ in panne il bilancio. E’ in panne l’ispirazione. La Presidenza britannica, anche se non è la sola, è in parte responsabile di questa crisi. Avete impedito che si raggiungesse l’accordo sulle prospettive finanziarie in giugno e sembra che l’unico risultato conseguito finora dalla Presidenza del Consiglio sia l’apertura dei negoziati con la Turchia, come se la visione fosse sostituita da una fuga in avanti.</p>
      <p sl="fr">Signor Presidente, questa crisi non si risolverà senza trovare l’accordo sul bilancio dell’Unione. Questa crisi non si risolverà senza la prospettiva di istituzioni forti e democratiche. Questa crisi non si risolverà con meno Europa. Soprattutto, questa crisi non si risolverà dando l’impressione che l’Europa si possa limitare ad accordi economici o a un grande mercato. L’Europa è prima di tutto un progetto politico. Signor Presidente, l’Europa è attesa: all’interno dell’Unione da tutti coloro che sanno che è la sola risposta possibile alla globalizzazione e all’esterno dell’Unione da tutti coloro che aspirano a un migliore equilibrio nel mondo. Non deludeteli! Non deludeteli più!</p>
    </intervention>
    <intervention id="3-170" speaker_id="4531" name="Jean Lambert" is_mep="True" mode="spoken">
      <p sl="en">Signor Presidente, vorrei cominciare dalla direttiva sui servizi. Mi auguro che la Presidenza abbia recepito il messaggio che sono molti in seno al Parlamento a ritenere che i servizi d’interesse generale – per quanto importanti siano per la coesione sociale e la mobilità sociale – non rientrino nel campo di applicazione di tale direttiva.</p>
      <p sl="en">In secondo luogo, l’energia: forse una politica comune in materia di energia comprenderà un movimento molto dinamico sull’efficienza ecologica; qual è la direzione indicata dalla Presidenza al riguardo? Quali modifiche del bilancio trasferiranno fondi alle energie rinnovabili per portarle almeno allo stesso livello dell’energia nucleare?</p>
      <p sl="en">E’ vero che è indispensabile compiere progressi sul cambiamento climatico, soprattutto se vogliamo compiere progressi sulla povertà in Africa. In che modo la Presidenza collega le problematiche legate al cambiamento climatico ad altre questioni, per esempio nell’ambito dell’agenda di Lisbona, promuovendo, ipotizzo, una strategia di formazione realmente radicale, che permetta alla nostra forza lavoro di far fronte al cambiamento climatico?</p>
      <p sl="en">Infine, quale azione intende intraprendere la Presidenza, nel contesto della globalizzazione, per elevare, a livello internazionale, le norme in campo lavorativo e ambientale?</p>
    </intervention>
    <intervention id="3-171" speaker_id="28341" name="Mirosław Mariusz Piotrowski" is_mep="True" mode="spoken">
      <p sl="pl">Signor Presidente, ritengo che il Vertice sulla globalizzazione organizzato dalla Presidenza britannica, che riunirà i capi di Stato o di governo degli Stati membri dell’Unione, sia un’iniziativa estremamente valida. La globalizzazione è una nuova forma di colonialismo politico, economico e culturale imposto dai paesi ricchi ai paesi poveri e meno industrializzati. Una delle maggiori minacce che pone è l’uso inefficiente delle risorse naturali della Terra.</p>
      <p sl="pl">La Commissione europea ha proposto di istituire un fondo speciale per contrastare gli effetti della globalizzazione. La domanda che pongo è se questo fondo sarà anche usato per sostenere attività di ricerca e sviluppo sulle tecnologie ambientali e per promuovere la responsabilità ambientale tra le imprese, comprese le multinazionali. Mi auguro che il Vertice di domani sia un fattore che permetterà agli Stati membri dell’Unione di lanciare una politica a lungo termine che preveda misure volte a prevenire gli effetti indesiderati della globalizzazione.</p>
    </intervention>
    <intervention id="3-172" speaker_id="28358" name="Konrad Szymański" is_mep="True" mode="spoken">
      <p sl="pl">Signor Presidente, Ministro Alexander, è fuori dubbio che l’Unione europea abbia urgente necessità di una discussione onesta, quale quella che si svolgerà a Hampton Court, e ritengo che questo Vertice sia una buona idea britannica. Vorrei fare due osservazioni in risposta alle questioni sollevate nella lettera inviata dal Primo Ministro Blair ai suoi ospiti. Per creare più posti di lavoro e crescita in Europa, tutto ciò che serve è mantenere le promesse prosaiche fatte 50 anni fa. Con questo intendo pari accesso a un mercato aperto del lavoro e dei servizi. Propongo che tali questioni siano affrontate per prime, prima di passare all’incerto futuro politico dell’Europa.</p>
      <p sl="pl">E’ possibile conseguire di più insieme? La risposta è un sonoro sì, ma ciò che conseguiremo dipende dalla misura in cui crediamo nel progetto europeo. Questa convinzione è inscindibilmente legata all’esistenza di un mercato aperto del lavoro e dei servizi, cui tutti abbiano pari accesso, e alla dimostrazione, da parte dei vecchi Stati membri, di solidarietà con i nuovi Stati membri in termini di bilancio. La riluttanza a completare il mercato comune o ad adottare un bilancio basato sulla solidarietà comprometterà la fiducia nel progetto europeo nei paesi in cui tale convinzione al momento è più forte, per esempio in paesi come la Polonia.</p>
      <p sl="pl">Ministro Alexander, la prego di rammentare questo legame al Primo Ministro Blair e di chiedergli di ricordarlo e chiarirlo agli altri ospiti a Hampton Court, anche se alcuni potrebbero considerarlo un ricatto.</p>
      <a text="(Applausi)"/>
    </intervention>
    <intervention id="3-173" speaker_id="1956" name="Frank Vanhecke" is_mep="True" mode="spoken">
      <p sl="nl">Signor Presidente, ho letto nel sito ufficiale che questo Consiglio europeo esaminerà misure volte a salvaguardare meglio la sicurezza dei cittadini europei. Secondo i media , al Vertice i Primi Ministri francese e spagnolo presenteranno un’iniziativa comune per una grande politica in materia di immigrazione in Europa ed è su questo che vorrei esprimere una certa preoccupazione. Dopo tutto, con la sua politica di regolarizzazione di massa, il governo socialista spagnolo è responsabile dei terribili eventi intorno alle enclave spagnole in Marocco e, in tutta onestà, va detto che le politiche di immigrazione di entrambi i paesi sono un fallimento.</p>
      <p sl="nl">Ciò di cui abbiamo bisogno è quindi la semplice conferma che il nostro continente non è un’area di immigrazione, che i nostri Stati membri oggi risentono già di problemi enormi a causa della presenza nel nostro territorio di milioni di immigrati che è impossibile assimilare.</p>
      <p sl="nl">Dobbiamo rispettare la volontà dei nostri cittadini e offrire alla Turchia un partenariato privilegiato anziché aprire negoziati di adesione con un paese che purtroppo non può essere in alcun senso definito europeo. Questo sarebbe un buon inizio.</p>
    </intervention>
    <intervention id="3-174" speaker_id="2025" name="Françoise Grossetête" is_mep="True" mode="spoken">
      <p sl="fr">Signor Presidente, quando abbiamo ascoltato il discorso di giugno del Primo Ministro Blair, ci siamo detti che tutto sarebbe cambiato. In realtà, il Primo Ministro Blair ha impiegato quattro mesi per presentarci proposte sulle quali non si può che essere d’accordo perché, in ogni caso, fanno già parte dei nostri piani.</p>
      <p sl="fr">Riguardo a ricerca e sviluppo, energia, formazione, controllo dell’immigrazione e sfida della democrazia, le proposte del Primo Ministro Blair non contengono alcunché di nuovo. Non è altro che vuota retorica. Di gran discorso in gran discorso, l’Europa in crisi accumula ritardi, mentre il mondo procede a gran velocità. Grazie, Primo Ministro Blair! La Presidenza britannica è una presidenza assente, una presidenza che non propone nulla.</p>
      <p sl="fr">Quali sono dunque, concretamente, i progressi compiuti da luglio? Ho cercato ovunque, ma non ho ancora trovato misure che rispondano alle attese dei cittadini. E’ vero, sono stati aperti i negoziati con la Turchia, ma non è esattamente ciò che volevano i cittadini europei …</p>
      <p sl="fr">In giugno il Primo Ministro Blair ha deplorato il fatto che soltanto due delle prime venti università del mondo si trovano in Europa, ma che cosa ha fatto concretamente per cambiare la situazione? Il Primo Ministro Blair ha affermato che la ricerca è la chiave di volta per rimanere competitivi. Siamo pienamente d’accordo, ma quali sono le sue proposte specifiche? Che cosa intende effettivamente fare per arrestare la fuga di cervelli?</p>
      <p sl="fr">Infine, Primo Ministro Blair, che cosa ha fatto per far amare l’Europa? Non vogliamo che l’Europa sia sacrificata sull’altare della taccagneria dei governi! Un bilancio al ribasso non sarà mai accettato dal Parlamento. Non si tratta di scambiare lo sconto britannico con la PAC, ma di dare infine all’Europa risorse all’altezza della sua strategia. Non si costruisce l’Unione europea solo con i sogni e i bei discorsi. Temo che il Primo Ministro Blair abbia prestato troppa attenzione a Shakespeare, che disse: “L’ambizione … preferisce una sconfitta ad una vittoria che lo oscuri”.</p>
    </intervention>
    <intervention id="3-175" speaker_id="1311" name="Gary Titley" is_mep="True" mode="spoken">
      <p sl="en">Signor Presidente, sono certo che il Primo Ministro Blair sarà lusingato dalla convinzione dell’onorevole Grossetête che lui sia “super Tony”, in grado di schioccare le dita e cambiare l’intera Europa nel giro di una notte, e che sia un dittatore e quindi in grado di far fare agli altri 24 Stati membri ciò che vuole sempre nel giro di una notte.</p>
      <p sl="en">Nondimeno, vorrei accogliere con favore molti progressi compiuti dalla Presidenza, in particolare l’impegno con il Parlamento e l’attenzione costante prestata dai ministri alla volontà del Parlamento.</p>
      <p sl="en">Accolgo con favore i progressi compiuti in materia di giustizia e affari interni e l’impegno molto personale del ministro degli Interni britannico a coinvolgere il Parlamento sulla questione della conservazione dei dati, nonché la decisione di trattarla nell’ambito del primo pilastro, che rappresenta un enorme passo avanti per le relazioni tra il Consiglio e il Parlamento.</p>
      <p sl="en">Accolgo con favore i progressi compiuti sull’Africa; i progressi in materia di migliore regolamentazione, in particolare il proseguimento del programma di sei Presidenze in materia, e il primo impegno della Presidenza a lavorare con la Commissione europea. Accolgo con favore i progressi compiuti sull’allargamento, in particolare l’apertura dei negoziati con la Turchia. Sappiamo che si è trattato di una decisione difficile, che molti Stati membri nutrono reali preoccupazioni ed è un gran merito del ministro degli Esteri britannico essere riuscito a rispettare i tempi previsti per questo processo. Sarebbe stato un disastro per l’Europa se fosse svanito. Abbiamo aperto i negoziati con la Croazia, e rilevo che il Vice Primo Ministro britannico oggi è là a portare avanti tali negoziati, e stiamo compiendo progressi nei Balcani.</p>
      <p sl="en">Chiaramente, accolgo con favore ciò che il Presidente in carica del Consiglio ha affermato oggi, in particolare sulla politica in materia di energia perché, come il Presidente in carica ricorderà, è un aspetto che ho menzionato al convegno del partito laburista. Il mancato completamento del mercato unico è importante, oltre alle infrastrutture di trasporto e alle infrastrutture per l’energia. Ciò che manca in Europa sono i risultati. I governi devono far seguire alle parole i fatti e tener fede alle promesse. Mi auguro che ciò avvenga al Vertice. Gli Stati membri devono rendersi conto che l’Europa compirà progressi soltanto se essi manterranno le promesse fatte.</p>
    </intervention>
    <intervention id="3-176" speaker_id="28384" name="Bronisław Geremek" is_mep="True" mode="spoken">
      <p sl="pl">Signor Presidente, devo ammettere che i discorsi del Primo Ministro sono seducenti. Dopo aver ascoltato il discorso pronunciato in Aula in giugno, e il suo discorso conclusivo di oggi, vorrei dire innanzi tutto che considero il Primo Ministro Blair uno dei pochi veri statisti in Europa. Tuttavia, quando ha lasciato l’Aula, il suo fascino è sparito con lui e le mie osservazioni saranno quindi di un tenore un po’ diverso.</p>
      <p sl="pl">Vi sono crescenti indicazioni che i risultati della Presidenza britannica saranno cattive notizie per l’Unione europea. Ciò solleva la questione di quali passi la Presidenza britannica intenda compiere nei prossimi due mesi per garantire la realizzazione di progressi reali su almeno due questioni. Anche i nuovi Stati membri considerano problematiche le prospettive finanziarie, in quanto ne risentiranno. La Presidenza britannica ha idea del modo in cui questi paesi potrebbero essere indennizzati per le perdite che subiranno? La seconda osservazione che vorrei fare è che l’Unione europea ha bisogno di una dimensione politica. Quali proposte in materia presenterà la Presidenza britannica all’Unione europea?</p>
    </intervention>
    <intervention id="3-177" speaker_id="28362" name="Jaime Mayor Oreja" is_mep="True" mode="spoken">
      <p sl="es">Signor Presidente, vorrei innanzi tutto riconoscere ancora una volta l’importanza di un discorso eccellente, quale quello pronunciato oggi dal Primo Ministro Blair dinanzi al Parlamento europeo. In primo luogo, perché è un discorso altamente politico e i discorsi politici mancano al Parlamento europeo, perché rappresentano un cambiamento rispetto alla routine e perché, al tempo stesso, senza dubbio hanno la capacità di rinnovamento e di rigenerazione, che ritengo non vada sottovalutata. Potremmo continuare a dire molte cose, ma non dobbiamo in alcun modo sottovalutare o sminuire l’importanza del discorso del Primo Ministro Blair di oggi pomeriggio, né quella del suo discorso del 23 giugno di quest’anno.</p>
      <p sl="es">Vorrei dire che apprezzo soprattutto il fatto che individui alcune priorità, alcuni problemi e, al tempo stesso, dimostri che cosa significhi leadership , cioè la capacità di scegliere, sintetizzare e concentrare gli sforzi politici che l’Unione europea deve fare.</p>
      <p sl="es">Ciò detto, è necessario che tale elenco di problemi non solo sia accettato dal Primo Ministro Blair, ma anche dal Consiglio, che si riunirà nel fine settimana nel Regno Unito.</p>
      <p sl="es">In secondo luogo, va sottolineato – ed è ciò che a mio parere è mancato nel discorso del Primo Ministro Blair – che tra il significato degli orientamenti che ha indicato e le azioni da intraprendere vi è un elemento che non ha menzionato: occorre compiere uno sforzo per definire il ruolo politico che l’Unione europea deve svolgere su queste tematiche, come ha ricordato poc’anzi l’onorevole Karas. Non bastano gli orientamenti e non bastano le azioni. Esiste una fase intermedia: definire il ruolo dell’Unione europea nella lotta al terrorismo, nell’immigrazione e nelle università. Ciò comporta uno sforzo del Consiglio e il Consiglio europeo deve esortare l’Unione europea a cedere alcune competenze, parte della sua sovranità, affinché l’Unione europea e le sue Istituzioni possano svolgere il ruolo che senza dubbio spetta loro.</p>
      <p sl="es">In definitiva, mi auguro che questo discorso eccellente, che non sottovaluto, non si trasformi in un’ennesima frustrazione alla fine di questo semestre di Presidenza del Consiglio europeo.</p>
    </intervention>
    <intervention id="3-178" speaker_id="1352" name="Enrique Barón Crespo" is_mep="True" mode="spoken">
      <p sl="es">Signor Presidente, onorevoli colleghi, approfitto del minuto che mi è concesso per trasmettere alcuni messaggi diretti alla Presidenza britannica, partendo dall’immagine usata dall’onorevole Dührkop.</p>
      <p sl="es">Se vogliamo metterci in moto, come ha proposto il Presidente in carica del Consiglio, dobbiamo avere un motore, che è l’euro – e va ricordato che il paese più competitivo del mondo, dato che si parla di economia, è la Finlandia, che è nella zona dell’euro – dobbiamo anche avere il carburante, cioè l’accordo di bilancio sulle prospettive finanziarie e, inoltre, abbiamo bisogno di una carrozzeria che funzioni, cioè, sostanzialmente, la Costituzione.</p>
      <p sl="es">Riguardo ai settori proposti dal Primo Ministro Blair, la ricerca e sviluppo e l’innovazione figurano nelle prospettive e sono i campi in cui si sono fatti i tagli maggiori; la politica energetica si può promuovere, dato che non è di competenza comunitaria; le università non lo sono; anche ERASMUS si può potenziare; l’immigrazione è molto importante: dobbiamo promuovere l’Agenzia europea per le frontiere, gli accordi di riammissione e il sostegno all’Africa.</p>
      <p sl="es">Infine, nella lotta al terrorismo, si è verificato un cambiamento di posizione in seguito al 7 luglio; il Ministro Clarke ha affermato in questa sede che se la Costituzione dovesse spostarla nel primo pilastro sarebbe un passo importante.</p>
      <p sl="es">Ritengo quindi che la Presidenza britannica abbia molte opportunità di presentare proposte per trasformare questi obiettivi in realtà.</p>
    </intervention>
    <intervention id="3-179" speaker_id="2187" name="Antonio Tajani" is_mep="True" mode="spoken">
      <p sl="it">Signor Presidente, onorevoli colleghi, condivido i contenuti dell’intervento del signor Blair sul vertice di domani, ma vorrei che il Consiglio esaminasse con grande attenzione un tema fondamentale, già al centro dell’intervento di Blair come quello di Barroso: quanto soffra l’economia dell’Unione dall’invecchiamento della nostra società. Il tasso demografico e la popolazione attiva in Europa stanno diminuendo in modo preoccupante, i dati pubblicati proprio ieri da Eurostat, ci dicono che riusciamo a tamponare questo deficit solo attraverso le immigrazioni.</p>
      <p sl="it">Il tasso di natalità di 1,50 figli a coppia, è ben al di sotto del livello di remplacement naturale che è di due figli per due genitori. La popolazione attiva nel 2020 diminuirà del 20,7 per cento rispetto al 1980, ciò equivale a 20 milioni di lavoratori in meno. La popolazione europea invecchia: nel 2020 gli anziani saranno il 19,1 per cento in più rispetto al 1980. Tutto ciò ha un effetto negativo non solo sulle finanze pubbliche, sanità e pensioni, ma anche sulle prospettive di crescita in Europa perché perdiamo di dinamismi.</p>
      <p sl="it">Le ragioni sono molte, tra esse sicuramente il non aver salvaguardato e promosso la famiglia, cellula fondamentale della società, uno dei valori fondamentali della civiltà europea. Scopriamo che il rinunciare ai nostri valori, oltre a un impatto sociale, ha un impatto economico fortemente negativo., Gli obiettivi di Lisbona a queste condizioni sembrano difficilmente raggiungibili.</p>
      <p sl="it">Che fare allora? Dobbiamo tornare ai valori che hanno spinto i padri fondatori dell’Europa a dar vita ad un sogno che rischia di infrangersi proprio nel momento in cui sta per realizzarsi. Ecco perché tutte le istituzioni hanno il dovere di puntare sulla centralità della persona, se vogliamo veramente dar vita ad un nuovo modello sociale europeo, un modello che dovrà ispirarsi ai principi dell’economia sociale di mercato, dove la competitività, la concorrenza, e il ruolo della libera iniziativa e dell’imprenditoria nel suo complesso dovranno avere come fine principale il benessere della collettività e la piena occupazione.</p>
      <p sl="it">C’è molto da fare per una crescita equilibrata, compresa la necessità di rivedere – sono d’accordo con il signor Blair – le scelte energetiche, di individuare strumenti finanziari e progettuali. Consiglio, Commissione e Parlamento dovranno affrontare nelle prossime settimane questioni importanti: la liberalizzazione dei servizi, le prospettive finanziarie, l’agricoltura. Ma se lavoreranno senza un piano strategico basato sui valori fondanti della nostra società, ogni sforzo compiuto sarà vano. Ha ragione il signor Blair, quando dice che abbiamo un grande patrimonio da conservare. Facciamo in modo da non distruggerlo.</p>
    </intervention>
    <intervention id="3-180" speaker_id="4313" name="Martine Roure" is_mep="True" mode="spoken">
      <p sl="fr">Signor Presidente, la lotta contro la criminalità organizzata e il terrorismo è una delle principali preoccupazioni della vostra Presidenza.</p>
      <p sl="fr">Quando sono state presentate le priorità del Regno Unito in giugno, vi ho ricordato che i nostri concittadini vogliono un’Europa solidale, protettiva e generosa e che, di conseguenza, occorre salvaguardare il delicato equilibrio tra sicurezza e libertà. Questo principio è tuttora all’ordine del giorno per la direttiva sulla conservazione dei dati. Accolgo con favore gli sforzi della vostra Presidenza a favore della codecisione con il Parlamento. Abbiamo raccolto la sfida e stiamo lavorando a favore di un accordo in prima lettura.</p>
      <p sl="fr">Nondimeno, siamo vigili su più aspetti che ci stanno a cuore, in particolare la protezione dei dati in tale direttiva. Solo norme rigorose in materia di accesso e sanzioni penali ci permetteranno di garantire che la conservazione dei dati non vada a scapito della libertà dei nostri concittadini.</p>
    </intervention>
    <intervention id="3-181" speaker_id="28297" name="Jacek Emil Saryusz-Wolski" is_mep="True" mode="spoken">
      <p sl="en">Signor Presidente, sono tra coloro che hanno apprezzato il discorso della Presidenza, ma mi spiace dire che non mi ha né sedotto né convinto. Non mi ha convinto che vi sia la prospettiva di conseguire risultati. L’Unione non ha bisogno di belle parole, ma di risultati concreti e a tal fine un bilancio pluriennale è una necessità scottante e immediata.</p>
      <p sl="en">Trascorsi due terzi di questa Presidenza invisibile, siamo ancora allo stesso punto di giugno. Nei nuovi Stati membri erano nate speranze. Oggi sono delusi e preoccupati a causa del divario tra promesse e risultati. La mancanza di prospettive di bilancio ostacola i loro sforzi e la loro programmazione economica a lungo termine e li priva dei vantaggi derivanti dall’adesione. L’allargamento del 2004 deve essere dotato degli strumenti finanziari per colmare il divario e sostenere la coesione sociale ed economica, sulla base del principio di solidarietà.</p>
      <p sl="en">In giugno si parlava di leadership politica. Le aspettative di molti erano che vi fosse tale leadership per le questioni di bilancio. Ci siamo avvicinati a una soluzione soddisfacente? Si parlava di un’Europa fiduciosa, che considerava l’allargamento un’opportunità storica per costruire un’Unione più grande. Possiamo davvero avere più Europa con meno fondi, se non addirittura senza fondi? Perché il bilancio non è all’ordine del giorno di Hampton Court? E’ in gioco la credibilità dell’Unione. Si deve superare l’impasse . Il tempo stringe. Come possiamo affrontare le sfide della globalizzazione e del modello sociale? A Hampton Court intendete discutere se l’Unione sia dotata di strumenti finanziari adeguati. Ciò significa mettere il carro davanti ai buoi. Al posto dei risultati abbiamo la visione. Una visione senza contenuti reali è un’illusione, ed è poco utile ai nostri cittadini.</p>
      <p sl="en">Rimangono due mesi, signor Presidente in carica del Consiglio, per mantenere la promessa di raggiungere l’accordo sul bilancio. L’invito che vi rivolgiamo è usare tutte le capacità della Presidenza per adottare una prospettiva di bilancio. Esiste un proverbio polacco: chi dà velocemente dà il doppio. Il Parlamento europeo ha presentato un bilancio più ricco, ragionevole e dignitoso. Non è l’ideale ma è buono, meglio di quello che è in grado di proporre il Consiglio, sempre che riesca a proporre qualcosa. Perché il Consiglio non riesce a decidere di approvarlo? Vi invito a riflettere su questo punto.</p>
    </intervention>
    <intervention id="3-182" speaker_id="28312" name="Borut Pahor" is_mep="True" mode="spoken">
      <p sl="sl">Signor Presidente, mi permetta di proseguire dal punto in cui si è fermato l’oratore che mi ha preceduto. Concordo ampiamente con la valutazione del Primo Ministro britannico, secondo cui la struttura del bilancio europeo è superata e non riflette più le esigenze moderne dell’Unione europea. Mi compiaccio che, alla riunione informale di domani, la Presidenza del Regno Unito proporrà alcune modifiche strategiche in tal senso.</p>
      <p sl="sl">Sarò lieto se le prospettive finanziarie stesse rifletteranno questo nuovo consenso nella politica europea riguardo alle azioni prioritarie. Tuttavia, quale rappresentante di uno dei nuovi Stati membri, la Slovenia, considero mio dovere sottolineare che i tentativi di formulare nuove azioni prioritarie nel bilancio non devono essere usati come scusa per rinviare l’adozione delle prospettive finanziarie a dicembre. E’ infatti essenziale, soprattutto per i nuovi Stati membri, che il bilancio sia adottato quanto prima possibile, perché altrimenti non possiamo definire correttamente i nostri programmi di bilancio per assicurare il successo dei finanziamenti a titolo dei fondi europei.</p>
    </intervention>
    <intervention id="3-183" speaker_id="photo_generic" name="Douglas Alexander" is_mep="True" mode="spoken">
      <p sl="en">Presidente in carica del Consiglio . – Signor Presidente, a nome del Primo Ministro Blair, vi ringrazio per la possibilità di intervenire in seno al Parlamento sull’ampia serie di questioni trattate oggi pomeriggio, in vista della riunione informale dei capi di governo che si svolgerà domani a Hampton Court.</p>
      <p sl="en">Non ultimo per la data scelta per il dibattito di oggi pomeriggio, direi che è stato un confronto utile e tempestivo sulle questioni strategiche che l’Europa dovrà affrontare negli anni a venire. Si tratta di questioni al centro del modo in cui l’Europa intende far fronte alla globalizzazione e, come ha concluso il nostro Primo Ministro, riguardano sia le minacce poste dalla globalizzazione sia le opportunità, altrettanto significative, che essa offre.</p>
      <p sl="en">Sia chiaro che la Presidenza del Regno Unito è impaziente di trovare il consenso sulla futura direzione dell’Europa e far sì che nelle proposte in materia si tenga conto dei pareri espressi oggi in Aula dagli onorevoli deputati. Ringrazio i leader di tutti i gruppi politici intervenuti oggi, per avere esposto le loro posizioni in modo molto chiaro e diretto. Vorrei ringraziare anche il Presidente Barroso per il suo contributo alla discussione. In sostanza, il suo contributo, assieme al documento della Commissione cui ha fatto riferimento, la comunicazione sui valori europei nel mondo globalizzato, sono prova della misura in cui gli Stati membri e la Commissione condividono una visione comune e, di fatto, un senso comune dell’urgenza delle importanti problematiche che dobbiamo affrontare.</p>
      <p sl="en">Confido nella comprensione del Parlamento se non risponderò a ogni punto specifico trattato durante questa lunga e significativa discussione. Consentitemi invece di cercare di affrontare le principali tematiche sollevate da numerosi oratori.</p>
      <p sl="en">Con il massimo rispetto, temo che le osservazioni dell’onorevole Kirkhope riflettano il rischio di scrivere un discorso in risposta a un discorso che non si è ancora ascoltato, nel senso che ha messo in discussione l’impegno della Presidenza in termini di elementi specifici da promuovere. Il nostro Primo Ministro ha descritto con grande chiarezza, a nome della Presidenza, non solo i risultati significativi relativi all’adesione della Turchia – su cui tornerò tra un momento – ma anche l’importanza di stabilire l’ordine di precedenza per la discussione sul futuro dell’Europa e sul futuro finanziamento dell’Europa. Riguardo al suo quesito specifico su che ne sarà dell’interesse nazionale britannico, direi semplicemente al Parlamento che la sfida cui deve rispondere il Regno Unito è la stessa di qualsiasi Presidenza, cioè che occorre trovare il consenso in tutta Europa, come ho indicato, ma tale consenso comprenderà, necessariamente e giustamente, l’interesse nazionale britannico.</p>
      <p sl="en">L’onorevole Désir ha sollevato questioni importanti in relazione con le infrastrutture nel settore dell’energia e le università. Ho senz’altro preso nota con interesse dei punti rilevati riguardo alla direttiva sui servizi. Sono solo alcuni dei contributi che informeranno la discussione in corso in materia.</p>
      <p sl="en">L’onorevole Koch-Mehrin, che sembra aver lasciato il suo posto in Aula, ha parlato dell’importanza di altre priorità, oltre alla R[amp]S, in particolare della questione della trasparenza, sollevata in Aula e in varie altre sedi in cui è intervenuto oggi il nostro Primo Ministro. Vorrei dire all’Assemblea che il 19 ottobre sulla questione della trasparenza si è svolta una discussione formale tra i rappresentanti permanenti. Abbiamo chiarito sin dall’inizio della nostra Presidenza che eravamo ansiosi di compiere progressi in materia e tali progressi sono in corso. In ogni caso, le discussioni sono già cominciate, prova ne è il dibattito sviluppatosi in seno al COREPER il 19 ottobre.</p>
      <p sl="en">L’onorevole Hudghton, nel modo particolarmente accalorato per cui è famoso, ha sollevato la questione della mancanza di progressi da parte della Presidenza britannica. Rileverò soltanto che la prospettiva dell’adesione della Turchia è stata offerta alla popolazione turca per 42 anni. Mal si addice a qualsiasi deputato al Parlamento, che sia favorevole o contrario all’adesione della Turchia, sminuire l’importanza storica di ciò che è stato conseguito a Lussemburgo. Data la mia responsabilità di rispondere oggi a nome della Presidenza, resisterò alla fortissima tentazione di affrontare con lui la serie di questioni che, da buon nazionalista scozzese, oggi ha cercato di portare all’attenzione del Parlamento. Dico soltanto – e lo dico da concittadino scozzese fiero di esserlo – che il suo contributo al dibattito di oggi di sicuro non sarà confuso con un raggio di sole.</p>
      <p sl="en">In risposta all’onorevole Bonde, mi auguro di aver già affrontato il punto da lui rilevato sulla trasparenza. Riguardo all’osservazione dell’onorevole Angelilli, che si chiede se vi sia sufficiente impegno per trovare un accordo sul finanziamento futuro, mi limiterei a ribadire le osservazioni fatte dal nostro Primo Ministro durante la discussione di oggi, precisando che reputiamo necessario svolgere una discussione sul futuro dell’Europa domani a Hampton Court e che tale discussione costituisce una condizione essenziale per i progressi che intendiamo tentare di compiere in materia di finanziamento futuro.</p>
      <p sl="en">L’onorevole Mote, che sembra aver lasciato l’Aula – forse per via del modo in cui ho cercato di rispondere alle sue interrogazioni in passato – ha sollevato la questione specifica della corruzione. La Presidenza sta lavorando con la Commissione e altri Stati membri sulla comunicazione della Commissione “Verso una dichiarazione di affidabilità positiva”, un pacchetto di misure volte a riformare il sistema contabile della Commissione, per favorire il rilascio di un certificato di buona salute contabile da parte della Corte dei conti. Ci auguriamo di raggiungere un accordo alla riunione di novembre del Consiglio ECOFIN.</p>
      <p sl="en">L’onorevole Karas ha chiesto un “dibattito pubblico aperto”. Direi che questo è precisamente ciò che abbiamo visto oggi in Parlamento: un dibattito onesto sull’importanza di una serie di problematiche in vista della riunione a Hampton Court. Su altre questioni, in particolare la competenza per le università e il finanziamento futuro, ho ascoltato con attenzione le osservazioni molto precise formulate dal punto di vista del suo gruppo.</p>
      <p sl="en">L’onorevole Dührkop Dührkop ha riconosciuto la necessità di discutere la direzione da seguire per quanto riguarda il finanziamento futuro, ma anche in questo caso mi limiterei a ribadire che siamo convinti che la sequenza giusta sia definire la direzione dell’Europa prima di affrontare la questione del finanziamento.</p>
      <p sl="en">Rilevo un certo scetticismo da parte degli onorevoli deputati in merito all’efficacia di tale processo. Di nuovo, mi limiterei a ricordare una Presidenza britannica precedente, nel 1992, le cui proposte sul finanziamento futuro furono presentate in novembre e l’accordo fu poi raggiunto in dicembre. L’onorevole De Sarnez ha sollevato la stessa questione. Ha affermato che sarà molto difficile risolvere la questione del bilancio. Mi limito a ribadire che, se non riusciremo a risolvere la questione della direzione futura dell’Europa, trovare una soluzione per il finanziamento futuro dell’Europa sarà ancora più arduo.</p>
      <p sl="en">Riguardo alle osservazioni specifiche dell’onorevole Lambert sul cambiamento climatico, consentitemi di essere molto diretto sui progressi che vorremmo compiere. Intendiamo creare consenso sulla minaccia del cambiamento climatico e la necessità di un’azione urgente per farvi fronte. Questo è il motivo per cui il 17 ottobre il Consiglio “Ambiente”, sotto la nostra Presidenza, ha approvato una posizione iniziale dell’Unione europea per i negoziati delle Nazioni Unite sul cambiamento climatico a dicembre. Intendiamo fornire una solida base di lavoro per la strategia a medio e lungo termine dell’Unione europea in materia di cambiamento climatico e diverse formazioni del Consiglio e i Vertici esterni dell’Unione europea stanno contribuendo a tal fine.</p>
      <p sl="en">Infine, cerchiamo l’accordo sulla necessità di soluzioni flessibili ed efficaci in termini di costi per affrontare le emissioni dell’aviazione europea e, come Presidenza, abbiamo accolto con favore il recente studio richiesto dalla Commissione, che raccomanda gli scambi di diritti di emissione come migliore soluzione al problema. Stiamo programmando una discussione iniziale in materia per il Consiglio “Ambiente” di dicembre.</p>
      <p sl="en">Gli onorevoli Piotrowski e Szymański hanno entrambi parlato della sfida della globalizzazione e sollevato importanti questioni che informeranno le discussioni di domani tra i capi di governo a Hampton Court.</p>
      <p sl="en">L’onorevole Van Hecke ha formulato osservazioni sulla Turchia sulle quali, con il massimo rispetto, mi trovo in disaccordo. Non parlo solo a nome della Presidenza, ma sono lieto di dire anche a nome di un Consiglio “Affari generali” unanime e coerente con gli impegni presi alla riunione dei capi di governo europei del dicembre 2004, che è riuscito ad aprire i negoziati per la piena adesione della Turchia il 3 ottobre. L’onorevole Grossetête ha riconosciuto, e me ne compiaccio, l’importanza storica di questo aspetto e dell’avvio dei negoziati di adesione con la Turchia. Tuttavia, mi sembra che, tentando di criticare la Presidenza britannica, abbia affermato che non possiamo costruire l’Europa con i sogni. Con tutto il rispetto, direi che abbiamo molte più speranze di costruire l’Europa nella direzione che auspichiamo sulla base delle nostre speranze e dei nostri sogni, anziché sui ricordi e sui risultati del passato.</p>
      <p sl="en">Come ha affermato il Primo Ministro con grande eloquenza nel suo sunto della discussione odierna, se esaminate le sfide che attendono l’Europa, che si tratti del cambiamento climatico o di garantire la prosperità e mantenere la protezione sociale di fronte alle sfide della globalizzazione, non è difficile trovare argomenti a sostegno dell’importanza del lavoro dell’Europa nei prossimi 50 anni. Non penso quindi che sia contrario agli interessi dell’Europa descrivere coscientemente le sfide che ci attendono in futuro. Direi che è una base su cui costruire il sostegno popolare per l’Europa più sicura della semplice enumerazione dei risultati conseguiti in passato.</p>
      <p sl="en">L’onorevole Titley ha generosamente riconosciuto il lavoro della Presidenza con il Parlamento. Non sono sicuro che le numerose presenze in Parlamento siano dovute all’interesse per le osservazioni del Primo Ministro e del ministro britannico per l’Europa, ma sono comunque grato e trasmetterò ai miei colleghi le sue osservazioni positive. Gli sono altrettanto grato per aver riconosciuto l’aspetto che ho già cercato di evidenziare nel mio contributo, cioè l’importanza storica dell’apertura dei negoziati con la Turchia. Mi compiaccio e sono grato all’onorevole Titley anche per aver menzionato la questione più ampia dell’Africa e l’importante lavoro svolto sotto la Presidenza britannica in merito a tale questione di enorme interesse internazionale.</p>
      <p sl="en">Al riguardo, vorrei sottolineare l’importanza che la Presidenza, insieme con la Commissione, attribuisce al lavoro significativo che deve ancora essere svolto in materia di sviluppo in occasione degli importanti negoziati in sede di Organizzazione mondiale del commercio a Hong Kong in dicembre, verso la fine della Presidenza britannica.</p>
      <p sl="en">Tutti noi che durante la Presidenza britannica abbiamo lavorato sodo per garantire ulteriori azioni sia in materia di cancellazione del debito sia riguardo all’erogazione di aiuti vediamo ora un’opportunità importante e vitale, che dobbiamo cogliere per compiere progressi nel terzo settore fondamentale per lo sviluppo, che naturalmente è il commercio.</p>
      <p sl="en">Anche l’onorevole Geremek ha sollevato la questione del finanziamento futuro. Consentitemi di essere molto diretto e dire che, alla luce di ciò che il Primo Ministro Blair ha ribadito oggi, ritengo che questa non sia la fase appropriata per discutere l’indennizzo da offrire ai nuovi Stati membri, considerata l’incapacità di raggiungere un accordo sul finanziamento futuro. Ora abbiamo l’opportunità di impegnarci e di ricominciare a compiere sforzi reali per garantire un accordo sul finanziamento futuro, che naturalmente è importante per il paese che esercita la Presidenza e per ogni Stato membro. Tuttavia, riconosco la particolare importanza che riveste per gli Stati membri che hanno aderito di recente all’Unione europea.</p>
      <p sl="en">L’onorevole Mayor Oreja ha formulato interrogativi generali sul ruolo futuro dell’Europa e, specificamente sulla questione del terrorismo, si è chiesto se saremo in grado di tradurre gli ampi settori di lavoro descritti dal Primo Ministro in azioni. Anche in questo caso, vorrei dire agli onorevoli deputati che questo è il motivo preciso per cui abbiamo richiesto il documento: per tradurre a tempo debito tali ampi settori di lavoro in realizzazioni concrete.</p>
      <p sl="en">L’onorevole Barón Crespo ha sollevato la questione del Trattato costituzionale, il che mi offre la possibilità di rafforzare una delle idee originali alla base della riunione di Hampton Court, preceduta da questa discussione. Alla luce delle decisioni prese dagli elettori in Francia e nei Paesi Bassi, eravamo convinti che fosse un errore limitarsi a proseguire in modo meccanicistico una discussione sull’architettura istituzionale, quando in realtà la descrizione più accurata del voto – di sicuro in Francia e con tutto rispetto direi anche nei Paesi Bassi – probabilmente è che riguarda sia il testo che il contesto. Sarebbe quindi stato un errore limitarsi ad affrontare la questione del testo, dal momento che sussiste la questione più ampia del modo in cui l’Europa si rapporta con la globalizzazione, sulla quale i nostri cittadini esigono risposte. Questa rimane l’ispirazione e l’intenzione alla base della riunione di domani.</p>
      <p sl="en">L’onorevole Tajani ha sollevato diverse questioni importanti, così come l’onorevole Roure. Permettetemi però di concludere ribadendo l’importanza dell’osservazione fatta dall’onorevole Saryusz-Wolski riguardo alla questione del finanziamento futuro. Come ho detto, oggi ho cercato di descrivere chiaramente all’Assemblea l’importanza che attribuiamo a trovare l’accordo sul finanziamento futuro, se possibile, al Consiglio di dicembre.</p>
      <p sl="en">Tuttavia, a sostegno di questa tesi, consentitemi di menzionare anche la lettera trasmessa ai suoi omologhi dal Primo Ministro, in veste di Presidente dell’Unione europea, per invitarli alla riunione di domani a Hampton Court. Ha scritto, cito: “So che a diversi colleghi preme sapere in che modo la Presidenza intenda portare avanti i negoziati sul finanziamento futuro. Abbiamo svolto ampie consultazioni e riteniamo che esista la volontà collettiva di raggiungere l’accordo a dicembre. Il Presidente Barroso ha proposto alcune nuove idee sul modo in cui dare impulso al lavoro”.</p>
      <p sl="en">Ritengo che la lettera trasmessa dal Primo Ministro Blair ai capi di governo esprima chiaramente la sincerità del nostro impegno a raggiungere l’accordo, se possibile, nonché l’importanza dell’ordine di precedenza che ho proposto.</p>
      <p sl="en">Signor Presidente, la ringrazio ancora una volta per la possibilità di rispondere a questa discussione importante e tempestiva. Sono certo che la riunione di domani a Hampton Court offrirà agli Stati membri una possibilità reale e significativa di trasmettere un messaggio di unità e impegno collettivo e di dar prova del ruolo fondamentale dell’Europa nel rispondere alle sfide di cui si è parlato a lungo oggi.</p>
    </intervention>
    <intervention id="3-184" speaker_id="photo_generic" name="Margot Wallström" is_mep="True" mode="spoken">
      <p sl="en">Vicepresidente della Commissione . – Signor Presidente, il Ministro Alexander ha menzionato la strategia per l’Africa. La Commissione africana ci ha fatto visita la scorsa settimana e quando ha presentato il suo programma politico – riguardo, in particolare, alla fame, alle guerre, all’AIDS, alla desertificazione e all’analfabetismo – i nostri problemi europei sono improvvisamente sembrati gestibili.</p>
      <p sl="en">Ho trovato interessante questa discussione, durata due ore e mezza, sulle sfide che ci attendono. Naturalmente, possiamo trovare elementi di disaccordo, ma possiamo anche essere ampiamente d’accordo su diverse questioni, tra cui la necessità di definire un bilancio quanto prima possibile.</p>
      <p sl="en">Sono rimasta delusa da un solo punto di vista. Avrei preferito sentire qualcosa di più sul modo in cui possiamo ispirare fiducia ai cittadini in ciò che stiamo facendo. Sappiamo di non poter agire senza legittimità democratica e senza sostegno democratico e partecipazione e, come sapete, è mio compito assicurare che – dal punto di vista della comunicazione – siamo ben preparati. Si tratta di contenuto, di dimostrare che possiamo fare una differenza in Europa, ma dobbiamo anche avviare un buon dialogo e un dibattito con i cittadini d’Europa nei prossimi anni.</p>
      <p sl="en">Il Ministro Alexander ha trattato la questione in modo esauriente e ho quindi poco da aggiungere. Lo ringrazio ancora una volta e mi accerterò che la Commissione sia informata di tutte le questioni specifiche sollevate.</p>
    </intervention>
    <intervention id="3-185" speaker_id="1405" is_mep="True" mode="spoken" role="Presidente">
      <p sl="unknown">La discussione è chiusa.</p>
      <p sl="unknown">DICHIARAZIONE SCRITTA (ARTICOLO 142 DEL REGOLAMENTO)</p>
    </intervention>
    <intervention id="3-186" speaker_id="2309" name="Richard Corbett" is_mep="True" mode="spoken">
      <p sl="en">Siamo in un “periodo di riflessione” sul futuro del Trattato costituzionale.</p>
      <p sl="en">La Presidenza ha fatto bene a incentrare la discussione non sul testo, ma sul contesto del Trattato. Anziché proporre di riscrivere gli articoli del Trattato, le discussioni si sono concentrate sul futuro del modello sociale europeo (con il Consiglio europeo straordinario), sull’economia, sulla ridefinizione del bilancio, sull’allargamento e sul modo migliore di realizzare un mercato unico dei servizi.</p>
      <p sl="en">I progressi in questi ambiti creeranno un nuovo contesto in cui potremo decidere che cosa fare con il testo. Esistono numerosi scenari, dal rinunciare del tutto alla riforma al chiedere ai francesi e agli olandesi di votare di nuovo. Nella pratica, è probabile si opti per una soluzione a metà tra questi due estremi. Tuttavia, che si tratti di chiarire il testo attuale, di ampliarlo, modificarlo, riscriverlo o di elaborare un testo nuovo, una cosa è chiara: la necessità della riforma non è sparita. Le questioni che hanno indotto tutti e 25 i governi a concludere che è necessario un nuovo Trattato costituzionale sono ancora aperte e vanno affrontate.</p>
      <p sl="en">Innanzi tutto, dobbiamo cambiare il contesto e la Presidenza britannica è partita con il piede giusto.</p>
    </intervention>
    <intervention id="3-187" speaker_id="4466" name="Ilda Figueiredo" is_mep="True" mode="spoken">
      <p sl="pt">Anziché proposte che chiedono risposte efficaci ai gravi problemi sociali dell’Unione europea – oltre 22 milioni di disoccupati e 72 milioni di persone che vivono al di sotto della soglia di povertà – il Presidente in carica del Consiglio continua a insistere su misure a sostegno della competitività e della concorrenza. In questo contesto, l’accento posto su ricerca, sviluppo e innovazione è sempre presentato come una soluzione per creare un clima favorevole alle imprese e non come risposta necessaria a migliorare la salute di tutti, elevare il livello dell’istruzione pubblica e creare posti di lavoro di qualità con diritti riconosciuti. Il Presidente del Consiglio Blair ha quindi insistito sulla necessità di un mercato del lavoro più flessibile, sulla mobilità e sul sostegno alle ristrutturazioni, che riducono i posti di lavoro e contribuiscono all’aumento della disoccupazione e della precarietà professionale.</p>
      <p sl="pt">Ha inoltre insistito sulle proposte di direttive relative alla creazione del mercato interno dei servizi e all’orario di lavoro. E’ quindi chiaro che ciò che ci attende è un accento sulla liberalizzazione, che aggraverà i problemi economici e sociali esistenti, favorirà solo gli interessi dei gruppi economico-finanziari dell’Unione europea e asseconderà il programma dell’Unione delle confederazioni dell’industria e dei datori di lavoro d’Europa.</p>
    </intervention>
    <intervention id="3-188" speaker_id="1164" name="Bruno Gollnisch" is_mep="True" mode="spoken">
      <p sl="fr">Domani a Hampton Court i capi di Stato o di governo discuteranno le sfide poste dalla globalizzazione per i nostri modelli economici e sociali.</p>
      <p sl="fr">Il semplice fatto che tale riunione, nonostante le sue conseguenze politiche e finanziarie, sia stata ridotta a un solo giorno è preoccupante di per sé.</p>
      <p sl="fr">Il peggio è che la soluzione è già stata trovata, se dobbiamo credere al ministro delle Finanze britannico Gordon Brown. Secondo lui, dobbiamo porre fine all’impasse del protezionismo. Ma dove vede il protezionismo in Europa il Ministro Brown? E’ il mercato più aperto del mondo ed è il più rispettoso delle regole dell’OMC. I nostri concorrenti, per contro, brandiscono senza vergogna le armi del dumping , degli ostacoli agli scambi, delle sovvenzioni occulte, e così via.</p>
      <p sl="fr">La Commissione, dal canto suo, propone un fondo di adeguamento alla globalizzazione con una dotazione principesca di 500 milioni di euro – 1 euro per abitante! – per aiutare le persone che hanno perso il lavoro a causa delle sue politiche a trovare un nuovo impiego. Che cinismo!</p>
      <p sl="fr">Finché continuerete a cercare di adattare i nostri modelli sociali alla globalizzazione, vi sarà sempre più disoccupazione, povertà e precarietà. Dobbiamo fare esattamente il contrario: adottare solo gli aspetti della globalizzazione che non sono in contrasto con gli obiettivi politici della prosperità e della piena occupazione.</p>
    </intervention>
    <intervention id="3-189" speaker_id="28508" name="Alyn Smith" is_mep="True" mode="spoken">
      <p sl="en">Ho ascoltato tutta la discussione con crescente tristezza per il fatto che l’eccellente e ambiziosa retorica della Presidenza britannica semplicemente non risponde alla realtà. Là dove vi era un chiaro programma da cogliere, dopo l’allargamento, per realizzare una riforma reale, anziché limitarsi a parlarne, la posizione arroccata del Regno Unito e la mancanza di stile hanno allontanato i cittadini, anziché entusiasmarli. Se il Regno Unito avesse presentato proposte significative, l’Assemblea sarebbe stata un valido alleato. Invece, abbiamo ricevuto nuova aria fritta, da tutte le parti, mentre i cittadini d’Europa si allontanano sempre più da noi. Non abbiamo imparato le lezioni dei referendum francese e olandese e ora questa Presidenza non ha il tempo per fare alcunché di utile ed è un’opportunità dolorosamente sprecata.</p>
    </intervention>
  </section>
  <section id="creitem18" title="Tempo delle interrogazioni (interrogazioni al Consiglio)">
    <intervention id="3-192" speaker_id="21918" is_mep="True" mode="spoken" role="Presidente">
      <p sl="unknown">L’ordine del giorno reca il Tempo delle interrogazioni al Consiglio (B6-0332/2005).</p>
    </intervention>
    <intervention id="3-193" speaker_id="729" name="John Purvis" is_mep="True" mode="spoken">
      <p sl="en">Signor Presidente, intervengo a nome di un collega, l’onorevole Kamall, che il mese scorso ha presentato al Consiglio l’interrogazione H-0688/05 riguardante le quote tessili per la Cina. Non ha ancora ricevuto alcuna forma di risposta. Può chiedere al Consiglio dei ministri quando l’onorevole collega può aspettarsi di ricevere tale risposta? In circostanze normali dovremmo riceverla il giorno successivo.</p>
    </intervention>
    <intervention id="3-194" speaker_id="21918" is_mep="True" mode="spoken" role="Presidente">
      <p sl="unknown">Onorevole Purvis, mi è stato comunicato che la risposta del Consiglio dovrebbe pervenire da un momento all’altro. Il Consiglio, infatti, è presente in Aula e vorrei chiedergli di dare precedenza all’interrogazione in oggetto.</p>
      <p sl="unknown">Interrogazione n. 1 dell’onorevole Andrew Duff (H-0761/05):</p>
      <p sl="unknown">Oggetto: Regolamento sulla Linea Verde a Cipro</p>
      <p sl="unknown">Ritiene il Consiglio che la recente modifica del regolamento sulla Linea Verde abbia risposto al suo obiettivo di incrementare in modo significativo gli scambi commerciali tra Cipro Nord e Cipro Sud?</p>
      <p sl="unknown">Costituisce la stessa una risposta appropriata e adeguata all’impegno politico espresso dal Consiglio nell’aprile del 2004 e volto a sostenere lo sviluppo di Cipro Nord?</p>
    </intervention>
    <intervention id="3-195" speaker_id="photo_generic" name="Douglas Alexander" is_mep="True" mode="spoken">
      <p sl="en">Presidente in carica del Consiglio. – Rispondendo al primo punto, non posso affermare di avere dimestichezza con la questione specifica. Penso che, se l’avessi esaminata, avrei probabilmente fornito una risposta. Ad ogni modo posso assicurarle che il Consiglio esaminerà la questione in oggetto sforzandosi di garantire una sollecita risposta.</p>
      <p sl="en">Per quanto riguarda tale questione, il cosiddetto regolamento sulla Linea Verde era stato adottato dal Consiglio il 1° maggio 2004 al fine di facilitare la riunificazione di Cipro incoraggiando lo sviluppo economico della comunità turcocipriota con l’agevolazione degli scambi tra la parte settentrionale di Cipro e il territorio doganale dell’Unione. Come l’onorevole Duff giustamente rileva nella sua interrogazione, nel febbraio 2005 il Consiglio ha adottato modifiche al regolamento sulla Linea Verde per cercare di estenderne l’efficacia e il raggio d’azione, contribuendo in tal modo ulteriormente all’integrazione dell’isola.</p>
      <p sl="en">Nella prima relazione sull’applicazione del regolamento sulla Linea Verde dal 1° maggio 2004 al 30 aprile 2005, la Commissione conclude che la circolazione delle persone procede senza difficoltà, ma il volume e il valore delle merci che varcano la linea di confine è tuttora limitato.</p>
      <p sl="en">Anche se la relazione cita le ultime modifiche adottate nel febbraio del 2005, le decisioni di attuazione della Commissione in relazione alle nuove merci incluse nel regolamento erano ancora in preparazione. Pertanto non era possibile effettuare una valutazione completa dell’efficacia di queste modifiche.</p>
      <p sl="en">Nel 2006 è la Commissione dovrà presentare un’altra relazione sul regolamento sulla Linea Verde in cui riferirà anche in merito all’attuazione di queste disposizioni. Per quanto riguarda altri provvedimenti volti ad agevolare la riunificazione di Cipro incoraggiando lo sviluppo economico della comunità turcocipriota, il Consiglio è conscio delle sue responsabilità e gli sforzi in questo senso proseguono.</p>
    </intervention>
    <intervention id="3-196" speaker_id="4514" name="Andrew Duff" is_mep="True" mode="spoken">
      <p sl="en">Ringrazio il Presidente in carica del Consiglio per la risposta. La quantificazione precisa del volume degli scambi commerciali attraverso la Linea Verde destinati ai paesi terzi costituirà un parametro importante nella valutazione dei progressi compiuti che verrà effettuata dal Presidente in carica e dalla Commissione?</p>
      <p sl="en">Potrebbe anche spiegare perché ai camion turcociprioti viene impedito di andare verso sud? E’ palesemente assurdo che un veicolo turcocipriota possa circolare per le strade di Strasburgo e non possa circolare per quelle di Nicosia Sud.</p>
    </intervention>
    <intervention id="3-197" speaker_id="photo_generic" name="Douglas Alexander" is_mep="True" mode="spoken">
      <p sl="en">Presidente in carica del Consiglio. – Ringrazio l’onorevole Duff per le questioni che ha sollevato. Posso garantirgli di averle ascoltate attentamente e di averne preso atto. Col permesso del Parlamento, le trasmetterò direttamente alla Commissione, in modo che possano influire sul lavoro attualmente in corso che la Commissione sta portando avanti.</p>
    </intervention>
    <intervention id="3-198" speaker_id="4554" name="Chris Davies" is_mep="True" mode="spoken">
      <p sl="en">L’anno scorso, mentre mi trovavo a Nicosia subito dopo l’entrata in vigore del regolamento sulla Linea Verde, alcuni funzionari della Commissione mi hanno detto che in pratica i grecociprioti stavano prendendo a pretesto qualsiasi occasione pur di evitare la piena applicazione del regolamento e che gli scambi commerciali continuavano a subire restrizioni molto severe. Mi rendo conto che questa faccenda è causa di grandissima frustrazione tra i membri del Consiglio, che in gran maggioranza vorrebbero vedere scambi commerciali diretti col nord di Cipro.</p>
      <p sl="en">Nessuno del Consiglio vuole causare problemi, ma non sarebbe davvero ora di fare i nomi dei responsabili e di stigmatizzarli pubblicamente quando cittadini della Comunità europea, i cui rappresentanti eletti non sono purtroppo ancora riconosciuti da quest’Unione, sono tuttora oppressi da uno Stato membro?</p>
    </intervention>
    <intervention id="3-199" speaker_id="photo_generic" name="Douglas Alexander" is_mep="True" mode="spoken">
      <p sl="en">Presidente in carica del Consiglio. – I ministri degli Esteri europei, in occasione del Consiglio “Affari generali” dell’aprile 2004, hanno espresso la volontà di porre fine all’isolamento dei turcociprioti. Su richiesta del Consiglio, la Commissione ha prodotto due progetti di regolamento per quanto riguarda quest’impegno. Forse un po’ della frustrazione di cui parla l’onorevole Davies è dovuta al fatto che non è stato ancora possibile approvarli. Tuttavia, posso assicurare al Parlamento che continueremo a impegnarci per giungere a un accordo. Ovviamente ciò coinvolgerà alcuni Stati membri. Posso garantirle che siamo determinati, per quanto in nostro potere, a raggiungere un accordo inteso a dar seguito a questa decisione del Consiglio “Affari generali”.</p>
    </intervention>
    <intervention id="3-200" speaker_id="4529" name="Sarah Ludford" is_mep="True" mode="spoken">
      <p sl="en">Ringrazio il Presidente in carica del Consiglio per la sua risposta, ma non è vergognoso che un anno e mezzo dopo che il Consiglio si è assunto l’impegno di porre fine all’isolamento dei turcociprioti non ci siano ancora scambi commerciali diretti né aiuti finanziari? Il Presidente Alexander potrebbe promettere che l’accordo sarà raggiunto entro dicembre, ovvero entro la fine della Presidenza inglese?</p>
      <p sl="en">Il Presidente in carica è a conoscenza del fatto che alcuni dei valichi interni tra il nord e il sud di Cipro vengono talvolta chiusi, cosicché la preclusione dei voli diretti da e per Cipro Nord di fatto isola i turcociprioti dal contatto col resto del mondo? C’era, in seno al ministero degli Esteri, una sorta di corrente di pensiero giuridico volta ad autorizzare i voli diretti a Cipro Nord. Potrebbe dirci che fine ha fatto?</p>
    </intervention>
    <intervention id="3-201" speaker_id="photo_generic" name="Douglas Alexander" is_mep="True" mode="spoken">
      <p sl="en">Presidente in carica del Consiglio. – Con tutto il rispetto vorrei ricordare all’autrice della domanda complementare che oggi rispondo a nome della Presidenza e non a nome del governo britannico. Sarò lieto di rispondere in separata sede e in un consesso diverso all’onorevole Ludford in merito alla posizione del ministero degli Esteri britannico relativamente all’autorizzazione dei voli.</p>
      <p sl="en">Ciò detto, condivido la frustrazione dell’onorevole Ludford circa i progressi che speravamo di vedere alla luce dell’impegno precedentemente assunto dal Consiglio “Affari generali”. Tuttavia, com’è emerso dai lunghi dibattiti durante la nostra precedente conversazione sui finanziamenti futuri, il raggiungimento di un accordo spesso non dipende dalla volontà di un paese, anche se detiene la Presidenza, ma dalla capacità di ottenere l’appoggio di tutti i paesi. Per questo, malgrado la sincera frustrazione che condivido con lei, posso solo garantirle che continueremo a profondere il nostro fervido impegno per pervenire all’accordo. In questa fase, però, non posso darle nessuna garanzia in merito alla data in cui tale accordo verrà raggiunto.</p>
    </intervention>
    <intervention id="3-202" speaker_id="21918" is_mep="True" mode="spoken" role="Presidente">
      <p sl="unknown">Annuncio l’</p>
      <p sl="unknown">interrogazione n. 2 dell’onorevole Panagiotis Beglitis (H-0762/05):</p>
      <p sl="unknown">Oggetto: Progetto di mandato negoziale per la conclusione di un accordo di stabilizzazione e di associazione tra l’UE e la Serbia/Montenegro</p>
      <p sl="unknown">Nell’aprile 2005 la Commissione ha completato e trasmesso al Consiglio un progetto di mandato negoziale per la conclusione di un accordo di stabilizzazione e di associazione tra l’UE e la Serbia/Montenegro. Nonostante l’importanza strategica di tale Stato ai fini della sicurezza e della stabilità nella regione e malgrado esso sia stato riconosciuto dall’Unione europea, a tutt’oggi esso è l’unico paesi dei Balcani occidentali la cui prospettiva europea continua ad essere esclusa dalle attività europee.</p>
      <p sl="unknown">Per quale motivo l’esame e l’adozione del mandato negoziale vengono ritardati fino all’avvio dei negoziati? Quando il Consiglio ha in programma di procedere all’adozione e al conferimento del relativo mandato alla Commissione? Perché, mentre nel caso della Croazia il requisito della collaborazione con il Tribunale penale per l’ex Jugoslavia non ha impedito all’Unione europea di giungere sino all’avvio dei negoziati di adesione, nel caso della Serbia/Montenegro analogo requisito è stato imposto in termini tassativi introducendo in tal modo la prassi dei “due pesi e due misure”? Perché il Consiglio non procede all’avvio immediato dei negoziati riservandosi al contempo la possibilità di controllare il sussistere di analogo requisito in una fase ulteriore e, in ogni caso, prima del completamento dei negoziati e della firma dell’accordo?</p>
    </intervention>
    <intervention id="3-203" speaker_id="photo_generic" name="Douglas Alexander" is_mep="True" mode="spoken">
      <p sl="en">Presidente in carica del Consiglio. – Sono completamente d’accordo con l’onorevole Beglitis circa l’importanza del processo di avvicinamento della Serbia/Montenegro all’Unione. Per questo sono lieto che il Consiglio abbia autorizzato la Commissione ad avviare i negoziati di stabilizzazione e associazione e l’accordo con la Serbia/Montenegro al Consiglio “Affari generali e relazioni esterne” del 3 ottobre di cui ho già parlato. In seguito, il 10 ottobre, si è svolta a Belgrado una cerimonia ufficiale per l’avvio dei negoziati alla presenza del Commissario per l’allargamento Rehn.</p>
      <p sl="en">La decisione di aprire i negoziati di stabilizzazione e associazione fa seguito al parere positivo espresso nello studio di fattibilità della Commissione nell’aprile 2005. Dal momento che tale decisione rappresenta uno degli obiettivi della nostra Presidenza, il Regno Unito considera questo avvenimento un passo significativo per la Serbia/Montenegro nell’avvicinamento all’Unione. Tale passo ribadisce altresì l’impegno della Comunità europea per l’Agenda di Salonicco, in cui si fa presente che il futuro dei Balcani occidentali è nell’Unione europea.</p>
      <p sl="en">Il Consiglio ha ritenuto che la tempistica e la conclusione dei negoziati dipenderanno soprattutto dai progressi compiuti dalla Serbia/Montenegro nell’elaborazione del quadro legislativo nonché dalla capacità amministrativa, dall’applicazione effettiva della Costituzione e, naturalmente, dalla piena cooperazione della ex Jugoslavia con il Tribunale penale internazionale. Consiglio e Commissione rivedranno congiuntamente i risultati conseguiti dalla Serbia/Montenegro in questi settori prima della conclusione dei negoziati.</p>
    </intervention>
    <intervention id="3-204" speaker_id="28580" name="Panagiotis Beglitis" is_mep="True" mode="spoken">
      <p sl="el">Signor Presidente, vorrei rivolgere al Presidente in carica del Consiglio Alexander due brevi domande.</p>
      <p sl="el">In primo luogo, sapendo che nel 2006 in Montenegro si svolgerà un referendum sulla possibile secessione della regione dallo Stato confederale della Serbia/Montenegro, in che misura l’andamento dei negoziati sull’accordo di stabilizzazione influirà su questo referendum ?</p>
      <p sl="el">In secondo luogo, in che misura i negoziati sull’accordo di stabilizzazione e associazione saranno influenzati dai negoziati paralleli – che stanno per avere inizio – sullo status definitivo del Kosovo e, inoltre, il Presidente in carica Alexander ritiene che la posizione della Serbia sul caso del Kosovo avrà ripercussioni sull’andamento dei negoziati sull’accordo di stabilizzazione e associazione?</p>
    </intervention>
    <intervention id="3-205" speaker_id="photo_generic" name="Douglas Alexander" is_mep="True" mode="spoken">
      <p sl="en">Presidente in carica del Consiglio. – Nel corso della nostra Presidenza ho avuto l’opportunità di andare personalmente a Belgrado e di apprendere direttamente dai rappresentanti della Serbia e Montenegro che, in definitiva, il loro desiderio è aderire all’Unione e portare avanti l’iter degli accordi di stabilizzazione e associazione. Penso pertanto che ci spingeremmo troppo avanti – dato che la notizia è stata annunciata recentemente in via ufficiale in occasione della visita del Commissario Rehn a Belgrado – se anticipassimo l’esito di un possibile futuro referendum .</p>
      <p sl="en">Tuttavia, affermerei senz’altro – e questo l’ho detto molto chiaramente a nome dell’Unione quando ho incontrato i rappresentanti sia della Serbia che del Montenegro – che la sfida della cooperazione con il Tribunale penale internazionale è imminente e attuale. Siamo stati rassicurati da alcuni passi compiuti a Belgrado negli ultimi mesi e dal maggior grado di cooperazione dimostrato rispetto al passato. In ogni caso – diciamolo chiaramente questo pomeriggio in quest’Aula – occorre fare ulteriori e reali progressi per ottenere la piena cooperazione da parte dell’ex Jugoslavia con il Tribunale penale internazionale.</p>
    </intervention>
    <intervention id="3-206" speaker_id="4751" name="Bart Staes" is_mep="True" mode="spoken">
      <p sl="nl">Signor Presidente, mi scuso per il ritardo a causa del quale ho perso una parte della risposta del Presidente in carica Alexander, ma, dal momento che stiamo parlando della Serbia, mi permetta di dirle che la settimana scorsa mi trovavo in Kosovo – nella parte albanese della provincia settentrionale serba, per la precisione – dove la gente è preoccupatissima per la sorte di 2 500 persone che risultano tuttora scomparse. La Serbia nega l’aiuto per recuperarne le salme.</p>
      <p sl="nl">L’Unione europea dovrebbe senz’altro vincolare la continuità del suo aiuto alla Serbia alla cooperazione di questo paese con la MINUK e con le autorità albanesi in Kosovo, al fine di assicurare che quanti hanno perso dei familiari sappiano almeno dove sono e si vedano restituite le salme così da poter procedere a una sepoltura dignitosa. Il Presidente in carica Alexander può promettere che questa sarà una delle condizioni cui sarà subordinato il proseguimento della cooperazione con la Serbia?</p>
    </intervention>
    <intervention id="3-207" speaker_id="photo_generic" name="Douglas Alexander" is_mep="True" mode="spoken">
      <p sl="en">Presidente in carica del Consiglio. – Capisco la carica emotiva legata a questi temi, anche perché negli ultimi mesi ho avuto l’opportunità di viaggiare non solo in Serbia e Montenegro, come ho appena detto, ma anche in Kosovo, e di venire personalmente a conoscenza delle vere sfide con cui continuano a confrontarsi il Kosovo in particolare e tutta la regione più in generale.</p>
      <p sl="en">A questo proposito, nel corso dei colloqui che ho avuto tanto a Belgrado che a Pristina, ho sottolineato l’importanza di aspettare la relazione dell’Ambasciatore Eide. In tal senso noi speriamo che questo documento fornisca le basi per trovare una strada che non accontenti esclusivamente una singola componente di una comunità, ma che giovi agli interessi più ampi della pace e della sicurezza nella regione.</p>
    </intervention>
    <intervention id="3-208" speaker_id="21918" is_mep="True" mode="spoken" role="Presidente">
      <p sl="unknown">Annuncio l’</p>
      <p sl="unknown">interrogazione n. 3 dell’onorevole Marie Panayotopoulos-Cassiotou (H-0763/05):</p>
      <p sl="unknown">Oggetto: Giovani delle regioni rurali e periferiche e utilizzo dei Fondi strutturali e degli altri strumenti di finanziamento</p>
      <p sl="unknown">In vista della fine del periodo di programmazione 2000-2006, come valuta il Consiglio i risultati dell’utilizzo dei Fondi strutturali e degli altri strumenti di finanziamento sotto il profilo dell’integrazione sociale, dell’istruzione, della formazione e della qualificazione professionale dei giovani che vivono nelle regioni rurali, insulari e di montagna, come pure in quelle scarsamente popolate e periferiche, nonché nelle regioni con problemi demografici?</p>
      <p sl="unknown">Può esso dire se la nuova programmazione per il periodo 2007-2013 comprende azioni a favore di questo gruppo di popolazione intese a promuoverne l’inserimento nel naturale contesto sociale consentendo loro di continuare a vivervi?</p>
    </intervention>
    <intervention id="3-209" speaker_id="photo_generic" name="Douglas Alexander" is_mep="True" mode="spoken">
      <p sl="en">Presidente in carica del Consiglio. – Il Consiglio non ha valutato l’impatto dei Fondi strutturali e di coesione sull’integrazione sociale, l’istruzione, la formazione e la qualificazione professionale dei giovani che vivono nelle regioni con problemi demografici.</p>
      <p sl="en">La terza relazione di coesione in materia di politica socioeconomica, che illustra i progressi compiuti in vista della coesione economica e sociale mediante i Fondi strutturali, la Banca europea per gli investimenti e altri strumenti finanziari, è stata approvata dalla Commissione il 18 febbraio 2004. Parte della relazione è incentrata sull’impatto delle politiche comunitarie, la competitività, l’occupazione e la coesione nonché sugli effetti e sul valore aggiunto delle politiche strutturali in questi settori.</p>
      <p sl="en">Il Consiglio è consapevole dell’importanza del ruolo svolto dai giovani agricoltori, soprattutto per lo sviluppo dell’ambiente rurale e per la tutela dell’ambiente. Nel 2003 il 24 per cento delle aziende agricole era gestito da soggetti di età inferiore ai 45 anni. Il ricambio generazionale deve essere garantito soprattutto mediante misure speciali di prepensionamento unite ad aiuti per l’avviamento delle attività.</p>
      <p sl="en">Durante il periodo di programmazione attuale, che va dal 2000 al 2006, a titolo del bilancio comunitario sono stati assegnati direttamente ai giovani agricoltori circa 2 miliardi di euro per aiutarli a cominciare l’attività. Quest’importo è stato stanziato per finanziare gli investimenti e per aiutare questi agricoltori ad avviare un’attività mediante servizi di consulenza.</p>
      <p sl="en">Guardando al futuro, il Consiglio ha recentemente approvato una serie di provvedimenti nell’ambito del regolamento sullo sviluppo rurale per il 2007-2013, in particolare l’erogazione di aiuti fino a 55 000 euro per azienda, aiuti per la modernizzazione e la possibilità di avvalersi della riserva nazionale per aiutare i giovani agricoltori ad avviare un’impresa.</p>
    </intervention>
    <intervention id="3-210" speaker_id="28571" name="Marie Panayotopoulos-Cassiotou" is_mep="True" mode="spoken">
      <p sl="el">Signor Presidente, ringrazio il Ministro Alexander per la sua risposta e spero che il finanziamento venga deciso in tempi rapidi affinché tutto quello che ci ha detto in merito sia messo in pratica fra il 2010 e il 2013.</p>
      <p sl="el">Vorrei inoltre chiedere se si provvederà adeguatamente all’istruzione e alla cultura in queste aree che si fondano, sicuramente, sulla trasmissione delle risorse umane.</p>
    </intervention>
    <intervention id="3-211" speaker_id="photo_generic" name="Douglas Alexander" is_mep="True" mode="spoken">
      <p sl="en">Presidente in carica del Consiglio. – Permettetemi di parlare innanzi tutto dei progressi compiuti in vista di un accordo sui finanziamenti futuri. Desidero semplicemente ribadire quello che ho già detto questo pomeriggio, ovvero che siamo determinati nei nostri sforzi per cercare di conseguire l’accordo entro dicembre. Il tenore dell’interrogazione è indice dell’urgenza avvertita, non solo in un singolo, ma in diversi Stati membri, in merito alla necessità di pervenire all’accordo sui finanziamenti futuri.</p>
      <p sl="en">Ho illustrato al Consiglio il contenuto della terza relazione di coesione sulla politica economica e sociale che riporta i progressi compiuti. Sarebbe bene chiarire che la data di riferimento per l’adozione della strategia di sviluppo rurale estesa a tutta l’Unione è l’autunno del 2005. Il quadro per il monitoraggio e la valutazione dovrebbe essere approvato entro la fine del 2005, quindi gli Stati membri elaboreranno piani strategici nazionali in linea con una strategia comunitaria sopranazionale. In tal modo ci sarà un chiaro raccordo tra livello nazionale e livello europeo. Questi piani comprenderanno importi ben definiti per la spesa destinata allo sviluppo rurale stabiliti in base alle situazioni regionali, che, naturalmente, costituiranno il parametro di giudizio per valutare l’efficacia della spesa.</p>
    </intervention>
    <intervention id="3-212" speaker_id="4377" name="Josu Ortuondo Larrea" is_mep="True" mode="spoken">
      <p sl="es">Signor Presidente, signor Ministro, il governo britannico ha fatto presente di essere favorevole al ridimensionamento della politica agricola comune e alla riduzione dei sussidi agricoli. Pertanto, vorrei chiedere alla Presidenza in carica del Consiglio se crede che i giovani che abitano nelle regioni rurali e montuose potranno integrarsi meglio nel loro ambiente naturale e se avranno più opportunità di vita in seguito a questa proposta di abbandono della politica agricola comune.</p>
    </intervention>
    <intervention id="3-213" speaker_id="photo_generic" name="Douglas Alexander" is_mep="True" mode="spoken">
      <p sl="en">Presidente in carica del Consiglio. – Se l’onorevole Ortuondo Larrea si riferisce ai colloqui dell’Organizzazione mondiale del commercio, nel 2003 è stato raggiunto un accordo quadro riguardante Stati Uniti e Unione europea, che in sostanza ha fatto ripartire i negoziati commerciali.</p>
      <p sl="en">Il futuro dei negoziati commerciali nelle giornate critiche che ci aspettano è stato discusso la settimana scorsa nel corso del Consiglio “Affari generali” ed è oggetto di crescente preoccupazione e del diretto interesse della Commissione europea, che in questo settore decide per noi.</p>
      <p sl="en">Tuttavia, il dibattito sull’importanza del round di Doha per lo sviluppo rischia di ridursi a una discussione sulle questioni dell’agricoltura e dello sviluppo rurale. L’Unione ha molto da guadagnare da una conclusione positiva dei negoziati dell’Organizzazione mondiale del commercio, non solo nell’ambito dell’agricoltura, ma anche dei servizi e dell’accesso ai mercati non agricoli. Perciò tutti noi, sia che viviamo in aree rurali o urbane, abbiamo l’interesse comune di garantire una conclusione positiva dei negoziati dell’Organizzazione mondiale del commercio. Stimolare un maggiore volume di scambi commerciali a livello globale equivale a incrementare la prosperità globale.</p>
    </intervention>
    <intervention id="3-214" speaker_id="21918" is_mep="True" mode="spoken" role="Presidente">
      <p sl="unknown">Annuncio l’</p>
      <p sl="unknown">interrogazione n. 4 dell’onorevole Fiona Hall (H-0766/05):</p>
      <p sl="unknown">Oggetto: Efficienza degli usi finali dell’energia</p>
      <p sl="unknown">Alla luce dei recenti shock nel quadro del mercato energetico, quali l’aumento dei prezzi petroliferi e le accresciute preoccupazioni dell’opinione pubblica sugli effetti dei cambiamenti climatici, come intende agire il Consiglio sotto la presidenza inglese per garantire che la proposta di direttiva concernente l’efficienza degli usi finali dell’energia e i servizi energetici (COM(2003)0739 – C5-0642/2003 – 2003/0300(COD)) prenda in considerazione le misure più rigorose per incentivare il risparmio energetico, come chiede una larga maggioranza in Parlamento?</p>
    </intervention>
    <intervention id="3-215" speaker_id="photo_generic" name="Douglas Alexander" is_mep="True" mode="spoken">
      <p sl="en">Presidente in carica del Consiglio. – Il Consiglio è pienamente consapevole delle questioni sollevate dall’onorevole Hall ed è d’accordo sul fatto che le misure relative all’efficienza energetica rappresentano uno degli strumenti decisivi per far fronte al cambiamento climatico. Al riguardo posso assicurare all’onorevole Hall che il Consiglio non sta lesinando sforzi per raggiungere un accordo con il Parlamento su questo importante progetto di direttiva in sede di seconda lettura.</p>
      <p sl="en">Quanto alla posizione del Consiglio sugli emendamenti approvati dal Parlamento europeo in sede di prima lettura durante questi negoziati, oggi posso confermare che il Consiglio si sta impegnando concretamente per recepire gli elementi essenziali di tali emendamenti. Occorre considerare diversi fattori in vista di un compromesso che permetta di varare una direttiva efficace, definire il periodo di validità, i livelli dei risparmi energetici, il ruolo del settore pubblico, l’uso degli indicatori e dei parametri di efficienza energetica e un sistema di monitoraggio affidabile.</p>
      <p sl="en">E’ evidente che occorre trovare il giusto equilibrio tra gli obiettivi realistici e raggiungibili e quelli troppo ambiziosi che non farebbero che sminuire la credibilità della normativa comunitaria.</p>
    </intervention>
    <intervention id="3-216" speaker_id="28477" name="Fiona Hall" is_mep="True" mode="spoken">
      <p sl="en">La ringrazio per la risposta positiva e incoraggiante, ma devo dire che è deludente vedere come il Consiglio diluisce le proposte presentate al Parlamento, in particolare abbassando il livello degli obiettivi e rendendoli non vincolanti. Di conseguenza le proposte della Presidenza britannica hanno talmente ridimensionato l’obiettivo che, nel Regno Unito, sono notevoli i risultati che si riescono a conseguire con i provvedimenti già in vigore.</p>
      <p sl="en">Se il governo è concretamente impegnato nel campo dell’efficienza energetica, quando potremo constatarne la fermezza negli attuali negoziati tra il Consiglio e il Parlamento? Abbiamo sentito molta retorica sul tema del cambiamento climatico e del risparmio energetico, ma non vediamo ancora i fatti nel testo effettivo in esame.</p>
    </intervention>
    <intervention id="3-217" speaker_id="photo_generic" name="Douglas Alexander" is_mep="True" mode="spoken">
      <p sl="en">Presidente in carica del Consiglio. – Sono grato per l’opportunità di rispondere. Un po’ ingenuamente, mi sono commosso nel sentire definire incoraggiante la mia risposta, anche se non mi ha del tutto sorpreso che fosse anche definita deludente. Cercherò, se permettete, di confortare l’onorevole Hall per quanto mi è possibile affrontando la questione specifica dei pro o dei contro degli obiettivi vincolanti.</p>
      <p sl="en">Abbiamo detto chiaro e tondo che tutti gli Stati membri si sono impegnati ad aumentare i propri risparmi energetici in linea con gli obiettivi fissati nella direttiva. Tuttavia, gli obiettivi vincolanti in materia di risparmi energetici potrebbero determinare l’applicazione di provvedimenti a breve termine esclusivamente finalizzati al conseguimento degli obiettivi, anziché l’attenzione a lungo termine che è necessaria. C’è anche il rischio di concentrare inopportunamente attenzione e risorse sulle rilevazioni invece che sul da farsi.</p>
      <p sl="en">Gli Stati membri si sono resi conto dell’inopportunità di creare i presupposti di citazione in giudizio dinanzi alla Corte di giustizia per inadempimento dei livelli di risparmio prescritti. Per esempio, se uno Stato membro ha conseguito solo un risparmio del 5 per cento dopo sei anni anziché del 6 per cento prescritto, il raggiungimento degli obiettivi potrebbe dipendere in parte dai cambiamenti nel comportamento dei consumatori, che gli Stati membri mirano a influenzare mediante i vari provvedimenti proposti nel progetto di direttiva. In ogni caso l’efficacia di tali provvedimenti non è totalmente prevedibile e non è del tutto controllabile dagli Stati membri.</p>
      <p sl="en">Per giunta, abbiamo già obiettivi vincolanti nell’ambito degli impegni che ci siamo assunti sottoscrivendo il protocollo di Kyoto. Stabilire obiettivi specifici per singoli elementi del pacchetto di provvedimenti, come impegnarsi a favore dell’efficienza energetica per conseguire il pertinente obiettivo, ridurrebbe la flessibilità che ci occorre per raggiungere gli scopi prefissati.</p>
    </intervention>
    <intervention id="3-218" speaker_id="21918" is_mep="True" mode="spoken" role="Presidente">
      <p sl="unknown">Annuncio l’</p>
      <p sl="unknown">interrogazione n. 5 dell’onorevole Sarah Ludford (H-0767/05):</p>
      <p sl="unknown">Oggetto: L’uso del quadro comunitario per misure d’applicazione della legge</p>
      <p sl="unknown">La sentenza della Corte di Giustizia europea sull’applicazione del diritto comunitario in materia penale (Causa C-176/03, 13 settembre 2005) incoraggia il Consiglio ad utilizzare il quadro comunitario anziché quello intergovernativo – insoddisfacente – per quanto concerne le misure d’applicazione della legge? Intende la Presidenza inglese esplorare in maniera costruttiva la possibilità di utilizzare l’articolo 42 del TUE a tal fine? In che misura intende il Consiglio evitare che forum quali il G5 e il G8 e nuovi sviluppi sul piano dell’Accordo di Schengen pregiudichino gravemente una cooperazione europea trasparente, democratica e globale? Intende almeno il Consiglio tenere al corrente il Parlamento europeo e i Parlamenti nazionali dell’andamento dei negoziati intergovernativi e dei futuri progetti?</p>
    </intervention>
    <intervention id="3-219" speaker_id="photo_generic" name="Douglas Alexander" is_mep="True" mode="spoken">
      <p sl="en">Presidente in carica del Consiglio. – Come ha più volte affermato la Corte di giustizia, la scelta della base giuridica per l’adozione di strumenti giuridicamente vincolanti deve fondarsi su fattori obiettivi. La sentenza della Corte di giustizia ha confermato che il legislatore comunitario può adottare provvedimenti relativi al diritto penale degli Stati membri qualora sia necessario per attuare la politica comunitaria di specie. La Corte di giustizia ha anche ribadito che, di norma, le questioni di diritto penale esulano dalla sfera di competenza comunitaria. La Corte di giustizia non si è pronunciata in merito al campo d’applicazione del Titolo 6 del Trattato sull’Unione in quanto tale, limitandosi a definirne il campo d’applicazione in relazione alla questione molto specifica su cui è stata interpellata.</p>
      <p sl="en">Attualmente il ricorso all’articolo 42 non è preso in considerazione. Il Consiglio non può e non deve cercare di impedire agli Stati membri di cooperare a livello bilaterale o multilaterale su questioni giudiziarie e di polizia purché rispettino gli obblighi previsti dai Trattati. La cooperazione al di fuori dell’ambito dei Trattati esula per definizione dalle competenze del Consiglio. Pertanto né il Consiglio né la sua Presidenza possono fornire informazioni al Parlamento su tali forme di cooperazione.</p>
      <p sl="en">Le informazioni in materia di cooperazione sulle questioni giudiziarie e di polizia contemplate dal Titolo 6 vengono trasmesse al Parlamento europeo ai sensi dell’articolo 39 del Trattato. Le informazioni trasmesse ai parlamenti nazionali, riguardano esclusivamente i singoli Stati membri, non il Consiglio né la sua Presidenza.</p>
    </intervention>
    <intervention id="3-220" speaker_id="4529" name="Sarah Ludford" is_mep="True" mode="spoken">
      <p sl="en">Signor Presidente in carica del Consiglio, la ringrazio per la risposta, ma c’è una considerevole inquietudine per la proliferazione di colloqui dedicati ai temi della sicurezza e del controllo frontaliero. Alcuni mesi fa il Primo Ministro francese de Villepin ha parlato dei progressi che Regno Unito, Germania, Spagna, Italia e Francia stanno registrando nei dibattiti sulla cooperazione a livello di polizia, sugli scambi di intelligence , sui controlli alla frontiera e sulla sicurezza interna. Poi abbiamo la Convenzione di Prüm sottoscritta da sette Stati membri che sembra riportarci ai gruppi Trevi degli anni ’70. Questo accordo non solo è antidemocratico e privo di trasparenza, ma di sicuro non è in grado di sostituire il valore aggiunto che viene dall’affrontare in modo realistico e congiunto le sfide dell’immigrazione e del terrorismo. Certo non è neppure nell’interesse dell’Unione nel suo complesso, non è vero?</p>
    </intervention>
    <intervention id="3-221" speaker_id="photo_generic" name="Douglas Alexander" is_mep="True" mode="spoken">
      <p sl="en">Presidente in carica del Consiglio. – Sono a perfetta conoscenza degli incontri informali di cui parla l’onorevole Ludford. Tuttavia la dimostrazione più eloquente della strategia che abbiamo adottato – e a causa della quale tutta l’Europa è impegnata in questi dibattiti – è il ruolo svolto dal nostro ministro dell’Interno, Charles Clarke, congiuntamente al Parlamento europeo e agli altri membri del competente Consiglio.</p>
      <p sl="en">Inoltre, a mio avviso, se lei riflette sulle osservazioni odierne fatte poc’anzi dal nostro Primo Ministro, è chiaro che la sicurezza personale e fisica, anche a seguito dei terribili fatti accaduti il 7 luglio a Londra, rimane una delle priorità chiave per la nostra Presidenza. Tra le nostre ambizioni c’è senz’altro anche quella di portare avanti questo lavoro, cosa che coinvolgerà, com’è naturale, tutti gli Stati membri, dal momento che la nostra Presidenza si conclude anticipatamente con il Consiglio europeo di dicembre.</p>
    </intervention>
    <intervention id="3-222" speaker_id="2309" name="Richard Corbett" is_mep="True" mode="spoken">
      <p sl="en">Approvo l’accurata descrizione che il Consiglio ha fatto sugli effetti della sentenza della Corte di giustizia, ma chiedo che si controbatta in tutte le sedi possibili la reazione della stampa al riguardo, non ultima quella registratasi proprio nello Stato membro del Presidente in carica del Consiglio Alexander.</p>
      <p sl="en">La stampa ha trasmesso l’impressione – ingigantita dagli euroscettici – che ora la Commissione abbia facoltà di decidere autonomamente la politica penale di diversi Stati membri, il che equivale a dire che potrebbe stabilire come vanno giudicati svariati reati. Questo è ben lungi dall’essere vero. Anche nel quadro comunitario la Commissione propone, ma il Consiglio e il Parlamento dispongono.</p>
    </intervention>
    <intervention id="3-223" speaker_id="photo_generic" name="Douglas Alexander" is_mep="True" mode="spoken">
      <p sl="en">Presidente in carica del Consiglio. – Ringrazio l’onorevole Corbett per aver riflettuto sul significato della mia risposta. Mi auguro che l’accuratezza di tale risposta serva a conseguire lo scopo. La Presidenza dell’Unione europea è responsabile di molte cose, come la ricerca di una soluzione per i finanziamenti futuri o il tentativo di pianificare una linea di condotta per un’Europa moderna nell’era della globalizzazione.</p>
      <p sl="en">Nonostante queste considerevoli sfide, sono contento che queste nostre responsabilità non si estendano alle linee editoriali di molti dei giornali in questione. E’ insito nella natura di un’unione di democrazie avere una stampa libera e il modo migliore per reagire ad alcuni dei malintesi e dei miti perpetuati su questo specifico argomento e in un contesto più generale è garantire che le informazioni oggettive che ho comunicato oggi siano diffuse al di fuori di quest’Aula e vengano comprese da un pubblico più ampio.</p>
    </intervention>
    <intervention id="3-224" speaker_id="21918" is_mep="True" mode="spoken" role="Presidente">
      <p sl="unknown">Annuncio l’</p>
      <p sl="unknown">interrogazione n. 6 dell’onorevole Elizabeth Lynne (H-0769/05):</p>
      <p sl="unknown">Oggetto: Deregolamentazione</p>
      <p sl="unknown">Può la Presidenza del Regno Unito sostenere José Manuel Barroso nei suoi sforzi volti a contenere iniziative legislative inutili ed onerose da parte della Commissione europea? Nonostante le assicurazioni sul proprio impegno ad evitare processi legislativi superflui e a promuovere il principio di sussidiarietà, la Presidenza del Regno Unito sostiene la presentazione di leggi poco funzionali, come la protezione dei lavoratori dalla luce solare nella direttiva sulle radiazioni ottiche. Intende la Presidenza cogliere l’opportunità per contribuire a dare un senso all’attività legislativa dell’UE ormai ridotta a una “barzelletta”?</p>
    </intervention>
    <intervention id="3-225" speaker_id="photo_generic" name="Douglas Alexander" is_mep="True" mode="spoken">
      <p sl="en">Presidente in carica del Consiglio. – Il miglioramento della normativa, in tutti i suoi aspetti, riveste un’alta priorità per il Consiglio e anche per la nostra Presidenza. La relazione della Commissione sull’esito della sua indagine sulle proposte legislative pendenti, cui fa riferimento l’onorevole Lynne, sarà analizzata con grande interesse in seno al Consiglio. Abbiamo programmato una dibattito politico sulla better regulation che comprenderà il pacchetto relativo all’indagine, per il Consiglio “Competitività” di novembre.</p>
      <p sl="en">L’onorevole Lynne ha citato in particolare la direttiva sulle radiazioni ottiche. Riconoscerà che, come Presidenza, ora dobbiamo consultare tutti gli Stati membri e adoperarci per raggiungere un accordo che sia accettabile sia per il Consiglio che per questo Parlamento. Ci siamo impegnati tutti a migliorare il sistema con cui l’Europa si autodisciplina. E’ necessario che noi del Consiglio, la Commissione e ancora il Parlamento lavoriamo insieme per far sì che quest’impegno diventi ora una realtà.</p>
    </intervention>
    <intervention id="3-226" speaker_id="4541" name="Elizabeth Lynne" is_mep="True" mode="spoken">
      <p sl="en">Grazie, signor Presidente in carica del Consiglio, per la sua risposta. Sono lieta che lei abbia ribadito l’impegno a migliorare la normativa, ma ci occorrono fatti. Sappiamo di dover trovare un’intesa sulla direttiva sulle radiazioni ottiche. Capisco che il Consiglio dei ministri abbia intenzione di eliminare le radiazioni naturali dalla direttiva sulle radiazioni ottiche, ma perché si è proposto di cominciare da questo? E’ stato il Consiglio dei ministri a proporlo. Vorrei sapere quali ministri e quali Stati membri hanno spinto in questo senso. Ciò dimostra davvero la necessità che le riunioni del Consiglio europeo si svolgano pubblicamente. In tal caso potremmo sapere quali sono i paesi che spingono per questa specie di legislazione-barzelletta che sta screditando l’Unione. Il Presidente in carica Alexander si impegnerà a insistere affinché le riunioni del Consiglio si svolgano pubblicamente?</p>
    </intervention>
    <intervention id="3-227" speaker_id="photo_generic" name="Douglas Alexander" is_mep="True" mode="spoken">
      <p sl="en">Presidente in carica del Consiglio. – Mi rendo conto che l’onorevole Lynne mi esorta a fare luce sui lavori del Consiglio ma, dati i termini della direttiva in questione, sono restio a fare una cosa del genere.</p>
      <p sl="en">Abbiamo discusso poc’anzi il tema concreto della trasparenza, anche alla luce di quello che il nostro Primo Ministro aveva affermato questo mese a nome della Presidenza in risposta a un’interrogazione presentata in Parlamento alla vigilia della Presidenza britannica. Ora il processo per cercare di portare avanti l’impegno che il Primo Ministro si era assunto, ovvero esaminare la questione specifica della trasparenza in sede di Consiglio, sta andando avanti.</p>
      <p sl="en">Un po’ come l’iniziativa del Consiglio originalmente descritta dall’onorevole Lynne, anche questo iter richiede un grado di sostegno che va oltre la Presidenza in carica del Consiglio. In questo senso, portare altra gente dalla nostra parte rappresenta un passo necessario per progredire in tema di trasparenza. Per questo sotto la nostra Presidenza stiamo avviando un processo inteso a trovare la via da seguire.</p>
    </intervention>
    <intervention id="3-228" speaker_id="2309" name="Richard Corbett" is_mep="True" mode="spoken">
      <p sl="en">Non è proprio questo un altro caso in cui una questione importante tende ad essere contrabbandata sui giornali e in politica dagli euroscettici? Per costoro la ben fondata questione di migliorare la legislazione è presentata come un fardello imposto alle imprese dai burocrati di Bruxelles. In realtà, invece, tutti sappiamo che nessuna legislazione europea può essere adottata se non viene approvata dal Consiglio e dal Parlamento e che una buona legislazione europea è un’operazione di snellimento della burocrazia: un brevetto anziché venticinque; un marchio depositato, un modulo e una tassa di registrazione anziché venticinque; un documento amministrativo unico per i nostri camion alle frontiere anziché i quaranta e passa che c’erano in precedenza.</p>
      <p sl="en">Una legislazione europea può essere buona o cattiva, ma non dobbiamo permettere che gli euroscettici sostengano che è tutto sbagliato in quanto europeo.</p>
    </intervention>
    <intervention id="3-229" speaker_id="photo_generic" name="Douglas Alexander" is_mep="True" mode="spoken">
      <p sl="en">Presidente in carica del Consiglio. – Mi trovo senz’altro d’accordo con l’esigenza espressa nella domanda dell’onorevole Corbett, ovvero individuare all’interno della legislazione le parti adeguate e quelle in cui sarebbe più opportuno vagliare opzioni di tipo non normativo.</p>
      <p sl="en">Nella mia risposta vorrei tuttavia sottolineare che il contenuto della sua domanda – tralasciando il tema specifico, ovvero come la stampa tratti questi argomenti, cosa di cui purtroppo nessuno di noi è direttamente responsabile – mi ha fatto pensare all’importanza di tutte le Istituzioni europee che cercano di portare avanti il programma a favore del miglioramento della normativa. Questa agenda, con tutto il rispetto per il Commissario Verheugen o per il Presidente Barroso, non può essere portata a compimento solo grazie ai loro sforzi né soltanto da questo Parlamento. Occorre uno sforzo congiunto di Consiglio, Presidenza e Parlamento. Se c’è un impegno concreto - e mi sembra che ciascuna di queste Istituzioni sia sempre più impegnata a comprendere il senso di quest’agenda e portarla avanti – in futuro, com’è auspicabile, sui giornali vedremo meno titoli come quelli di cui parla l’onorevole Corbett.</p>
      <p sl="en">Vorrei tuttavia sottolineare, con un po’ più d’ottimismo, la reazione dei media britannici alla dichiarazione preliminare del Presidente Barroso e del Commissario Verheugen secondo cui il progetto di legislazione sarebbe stato accantonato laddove ritenuto superfluo o inutile. Questa dichiarazione è stata ritenuta positiva in modo pressoché generale anche nelle pagine dei giornali britannici più scettici. Per dimostrare la credibilità della Commissione, della Presidenza e del Parlamento, è necessario che si sappia che stiamo intervenendo con decisione su una delle questioni indubbiamente più preoccupanti, non solo per il mondo imprenditoriale europeo, ma anche per i nostri cittadini.</p>
    </intervention>
    <intervention id="3-230" speaker_id="4535" name="Philip Bushill-Matthews" is_mep="True" mode="spoken">
      <p sl="en">Signor Presidente in carica, apprezzo i suoi commenti e la sua risposta. Appoggio il suo impegno a favore della deregolamentazione e molti colleghi cercheranno di aiutarla a raggiungere quest’obiettivo. Ma, tornando al punto dal quale siamo partiti – ovvero la deregolamentazione e la direttiva sulle radiazioni ottiche – il Primo Ministro Tony Blair ha affermato oggi pomeriggio in quest’Aula che c’è bisogno di regolamentare dove occorre, ma anche di deregolamentare dov’è necessario per la nostra competitività.</p>
      <p sl="en">E’ d’accordo sul fatto che, nell’ottica di deregolamentare per favorire la competitività, dobbiamo rivedere la direttiva madre di questa direttiva sulle radiazioni ottiche, ovvero quella iniziale del 1989? Ho fatto questa domanda la volta scorsa e mi è stato risposto che spetta alla Commissione avviare la revisione della direttiva. Questo lo sappiamo, ma può cortesemente sollecitare la Commissione a rivedere questa direttiva quadro o almeno invitare il Consiglio a esortare la Commissione?</p>
    </intervention>
    <intervention id="3-231" speaker_id="photo_generic" name="Douglas Alexander" is_mep="True" mode="spoken">
      <p sl="en">Presidente in carica del Consiglio. – La via più costruttiva da seguire, a mio avviso, sarebbe trasmettere alla Commissione la forza emotiva espressa dall’onorevole Bushill-Matthews. So bene che questa non è la prima volta che la questione viene sollevata e mi accerterò senz’altro che la Commissione venga a conoscenza dei problemi sollevati oggi dall’onorevole Bushill-Matthews.</p>
    </intervention>
    <intervention id="3-232" speaker_id="21918" is_mep="True" mode="spoken" role="Presidente">
      <p sl="unknown">Annuncio l’</p>
      <p sl="unknown">interrogazione n. 7 dell’onorevole Catherine Stihler (H-0771/05):</p>
      <p sl="unknown">Oggetto: Sperimentazioni cliniche microbicide</p>
      <p sl="unknown">4,9 milioni di persone hanno contratto il virus HIV nel 2004, cifra superiore a quella di tutti gli anni precedenti. Considerato che il 75 per cento dei giovani ammalati sono donne e ragazze, si fa notare la sempre maggiore vulnerabilità delle donne, così come la necessità intrinseca di ampliare le attuali opzioni di prevenzione, in particolare per le donne.</p>
      <p sl="unknown">Nel febbraio del 2004 è stato istituito il Partenariato Europa – Paesi in via di sviluppo per gli studi clinici (EDCTP), finanziato per un terzo dagli Stati membri (per gli altri due dalla Commissione e dal settore privato).</p>
      <p sl="unknown">Alla luce dell’aumento dei tassi d’infezione da HIV e della creazione dell’EDCTP, può il Consiglio fornire informazioni sul finanziamento dato dagli Stati membri all’EDCTP e, quale risultato, rendere note le sperimentazioni cliniche microbicide attualmente finanziate dall’EDCTP?</p>
    </intervention>
    <intervention id="3-233" speaker_id="photo_generic" name="Douglas Alexander" is_mep="True" mode="spoken">
      <p sl="en">Presidente in carica del Consiglio. – Non potrei essere più d’accordo con l’onorevole Stihler sull’attuale dramma del contagio da HIV di donne e ragazze. Come sappiamo, il Partenariato Europa – Paesi in via di sviluppo per gli studi clinici è un gruppo costituito da 14 Stati membri più la Norvegia, che non appartiene all’Unione.</p>
      <p sl="en">L’investimento iniziale per istituire il Partenariato è stato fornito dalla Commissione, che ha stanziato 200 milioni di euro nell’arco di cinque anni a titolo del sesto programma quadro di ricerca e sviluppo che va dal 2002 al 2006. Il Partenariato ha una dotazione di bilancio complessiva di 600 milioni di euro per il periodo 2003-2007: oltre ai 200 milioni di euro del finanziamento comunitario, 200 milioni di euro arriveranno dagli Stati membri e altri 200 milioni di euro verranno chiesti all’industria, agli enti di beneficenza e alle organizzazioni private.</p>
      <p sl="en">Spetta a ciascuno Stato membro contribuire in concreto mediante le proprie attività nazionali di ricerca. Si stima che il contributo dei finanziamenti pubblici ai vari progetti dei singoli Stati membri ammonti a 200 milioni di euro.</p>
      <p sl="en">Il Consiglio ha individuato la necessità di un’azione congiunta della Commissione e degli Stati membri in collaborazione con il Partenariato per gli studi clinici al fine di sostenere la ricerca e lo sviluppo di nuovi strumenti per combattere l’AIDS/HIV, la malaria e la tubercolosi, come si sottolinea nelle conclusioni del Consiglio “Affari generali” del 24 maggio di quest’anno. Il partenariato ha individuato alcuni argomenti specifici di ricerca e diramerà inviti ad avanzare proposte di ricerca su tali argomenti articolate su un arco di due, tre anni.</p>
      <p sl="en">L’anno scorso è stata finanziata una sola sperimentazione relativa al virus HIV: esaminerà la somministrazione di farmaci antiretrovirali ai bambini che hanno contratto il virus. Tra gli inviti a presentare proposte di ricerca diramati nel mese scorso ce n’è uno relativo alla ricerca sui microbicidi intitolato “Potenziamento della capacità per condurre sperimentazioni di fase I, II e III sui microbicidi vaginali contro la trasmissione per via sessuale del virus HIV”. Le domande arriveranno nel corso dei prossimi mesi e le decisioni in materia di finanziamento saranno prese l’anno prossimo.</p>
    </intervention>
    <intervention id="3-234" speaker_id="4545" name="Catherine Stihler" is_mep="True" mode="spoken">
      <p sl="en">E’ evidente che i microbicidi potrebbero costituire una rivoluzione nell’ambito della prevenzione dell’AIDS in tutto il mondo. Gli studi clinici attuali stanno già dando risultati positivi, ma tutto ciò richiede finanziamenti.</p>
      <p sl="en">Signor Presidente in carica, come lei sa, il Dipartimento britannico dello sviluppo internazionale ha contribuito molto alla ricerca sui microbicidi. Lei concorda con me sul fatto che il sostegno agli studi clinici sui microbicidi è essenziale per la lotta all’AIDS e, soprattutto che, in considerazione della priorità attribuita all’Africa da parte della Presidenza britannica, quest’ultima dovrà incoraggiare altri Stati membri a condividere l’impegno del Partenariato Europa – Paesi in via di sviluppo per gli studi clinici?</p>
    </intervention>
    <intervention id="3-235" speaker_id="photo_generic" name="Douglas Alexander" is_mep="True" mode="spoken">
      <p sl="en">Presidente in carica del Consiglio. – La risposta è semplicemente “sì” e riflette il nostro impegno, non solo a favore del martoriato continente africano – forse il solo in cui negli ultimi anni sono regrediti molti degli indicatori chiave, come hanno evidenziato i grafici della relazione della commissione per l’Africa nominata dal nostro Primo Ministro –, ma anche del sostegno ad altri paesi che cercano di conseguire gli Obiettivi di sviluppo del Millennio, ribaditi a settembre in occasione del Millennium Review Summit tenutosi a New York.</p>
      <p sl="en">Inoltre la mia risposta vuole sottolineare l’importanza di portare avanti la ricerca clinica per trovare soluzioni all’immensa sfida del virus HIV.</p>
      <p sl="en">Posso garantire all’onorevole Stihler, di cui conosco l’impegno costante e appassionato contro le ingiustizie – non solo in patria, ma anche all’estero – che, come ho affermato, siamo decisi a sostenere gli sforzi del partenariato, non solo grazie all’impegno del Dipartimento dello sviluppo internazionale, da lei menzionato nella sua domanda, ma anche incoraggiando gli altri Stati membri a contribuire in modo significativo a questa importantissima iniziativa dell’Unione e della Norvegia intesa ad affrontare una sfida e un problema a carattere davvero globale.</p>
    </intervention>
    <intervention id="3-236" speaker_id="21918" is_mep="True" mode="spoken" role="Presidente">
      <p sl="unknown">Annuncio l’</p>
      <p sl="unknown">interrogazione n. 8 dell’onorevole Kyriacos Triantaphyllides (H-0774/05):</p>
      <p sl="unknown">Oggetto: Conclusione di un accordo tra la Comunità europea e l’Azerbaigian per quanto riguarda taluni aspetti dei servizi aerei</p>
      <p sl="unknown">Il 29 agosto 2005 un aereo turco-cipriota è decollato dall’aeroporto illegale della cosiddetta “Repubblica turca di Cipro del nord” diretto a Baku, capitale dell’Azerbaigian. Tale volo fa seguito al volo diretto dall’Azerbaigian ai territori occupati effettuato il 27 luglio 2005. Entrambi i voli sono avvenuti in frazione dei principi della navigazione civile europea e internazionale. Stante che esiste una proposta di decisione del Consiglio (COM(2005)0060 def.) relativa alla conclusione di un accordo tra la Comunità europea e l’Azerbaigian per quanto riguarda taluni aspetti dei servizi aerei in sostituzione degli accordi bilaterali tra gli Stati membri e la Repubblica dell’A … , può il Consiglio far sapere in che modo reagirà alla posizione assunta dell’Azerbaigian sulla base degli strumenti politici di cui dispone?</p>
    </intervention>
    <intervention id="3-237" speaker_id="photo_generic" name="Douglas Alexander" is_mep="True" mode="spoken">
      <p sl="en">Presidente in carica del Consiglio. – Il progetto di accordo cui fa riferimento l’onorevole Triantaphyllides non riguarda il trasporto aereo tra Cipro e l’Azerbaigian. Il suo unico scopo è garantire che, là dove esiste un accordo bilaterale tra uno Stato membro e l’Azerbaigian, questo accordo sia conforme ai principi del diritto comunitario. Dal momento che non c’è un accordo del genere tra Cipro e l’Azerbaigian, questo progetto di accordo non ha niente a che vedere con la questione sollevata dall’onorevole Triantaphyllides relativamente ai voli dall’Azerbaigian diretti verso il territorio della Repubblica di Cipro, su cui il governo della Repubblica stessa non esercita un controllo effettivo.</p>
    </intervention>
    <intervention id="3-238" speaker_id="28514" name="Kyriacos Triantaphyllides" is_mep="True" mode="spoken">
      <p sl="el">Signor Presidente, ringrazio il Ministro Alexander per la risposta molto concreta che mi ha dato. Tuttavia, mi permetta di osservare che ha fornito risposte di carattere tecnico a una domanda puramente politica. Ovviamente sappiamo tutti che l’Azerbaigian deve uniformarsi agli orientamenti delle Nazioni Unite e dell’ICAO, ma vorrei sapere qual è il parere del Consiglio sul fatto che l’Azerbaigian persevera nel mantenere voli verso aeroporti dei territori occupati della Repubblica di Cipro.</p>
    </intervention>
    <intervention id="3-239" speaker_id="photo_generic" name="Douglas Alexander" is_mep="True" mode="spoken">
      <p sl="en">Presidente in carica del Consiglio. – Vorrei solo ribadire le osservazioni di carattere tecnico che ho fatto. In certe questioni politiche la risposta migliore è quella tecnica. Tuttavia, sarebbe anche importante – dati i termini della domanda complementare – chiarire che la Commissione non ha competenza di interessarsi direttamente al problema: è una questione bilaterale tra il governo della Repubblica di Cipro e il governo azero. Questa è anche la posizione del Consiglio, il quale auspica che il problema possa essere risolto a livello bilaterale.</p>
    </intervention>
    <intervention id="3-240" speaker_id="21918" is_mep="True" mode="spoken" role="Presidente">
      <p sl="unknown">Annuncio l’</p>
      <p sl="unknown">interrogazione n. 9 dell’onorevole Sajjad Karim (H-0775/05):</p>
      <p sl="unknown">Oggetto: Ordine del giorno del Consiglio d’associazione UE-Israele</p>
      <p sl="unknown">Nel dibattito sulla situazione in Medio Oriente, svoltasi al Parlamento europeo il 7 settembre 2005, Douglas Alexander, a nome della presidenza inglese del Consiglio, ha ribadito la “chiara posizione” del Consiglio sulla barriera di separazione a Gerusalemme Est e ha assicurato ai Membri che “se [lt]il Consiglio ha[gt] timori per l’atteggiamento israeliano in materia di diritti dell’uomo, [lt]il Consiglio[gt] li esprimerà, come li ha espressi al governo israeliano”. Il sig. Alexander ha anche spiegato che il Consiglio prenderà in considerazione, a tempo debito, quali questioni trattare al Consiglio d’associazione UE-Israele, previsto a fine anno.</p>
      <p sl="unknown">Intende il Consiglio illustrare la procedura con cui è deciso l’ordine del giorno del Consiglio di associazione? Visto che Israele continua a non rispettare il parere del TPI del 9 luglio 2004, intende il Consiglio spiegare perché l’applicazione del parere del massimo tribunale internazionale, che si impone erga omnes a tutti gli Stati membri, non dovrebbe figurare come primo punto all’ordine del giorno?</p>
    </intervention>
    <intervention id="3-241" speaker_id="photo_generic" name="Douglas Alexander" is_mep="True" mode="spoken">
      <p sl="en">Presidente in carica del Consiglio. – Il Consiglio ha già espresso, nella risposta all’interrogazione scritta E-3041/05 dell’onorevole Karim, la posizione della Comunità europea sulla barriera di separazione e il parere consultivo del Tribunale penale internazionale sulla questione.</p>
      <p sl="en">Il problema della barriera di separazione rappresenta uno dei punti fermi dell’agenda nell’ambito dei costanti contatti politici tra Unione europea e Israele, compresi quelli programmati nell’ambito della prossima riunione del Consiglio d’associazione UE-Israele.</p>
    </intervention>
    <intervention id="3-242" speaker_id="28477" name="Fiona Hall" is_mep="True" mode="spoken">
      <p sl="en">in sostituzione dell’autore. – La ringrazio per la risposta. Malgrado l’iniziale ottimismo suscitato dal ritiro unilaterale di Israele da Gaza, oggi il quadro è molto più tetro di quanto mi fossi aspettata. La settimana scorsa Israele ha interrotto i contatti diplomatici con le autorità palestinesi dopo che tre giovani coloni sono stati uccisi nei pressi di Hebron. A quanto sembra, sul The Indipendent di ieri James Wolfensohn accusava Israele di comportarsi quasi come se non ci fosse stato nessun ritiro, rinviando l’adozione di decisioni difficili e preferendo deferire questioni complesse a lenti sottocomitati.</p>
      <p sl="en">Che cos’ha in programma il Consiglio, in quanto membro del Quartetto, per riportare Israele e l’autorità palestinese al tavolo delle trattative e assicurare che l’ottimismo iniziale non vada perso?</p>
    </intervention>
    <intervention id="3-243" speaker_id="photo_generic" name="Douglas Alexander" is_mep="True" mode="spoken">
      <p sl="en">Presidente in carica del Consiglio. – Certo, posso dirmi d’accordo con l’onorevole Hall sul fatto che ci sono momenti di frustrazione e delusione nella ricerca di una via per portare avanti il processo di pace in Medio Oriente. Ciononostante, dobbiamo riconoscere che il ritiro di cui lei parla ha rappresentato un importante passo avanti, nonché un’opportunità significativa per progredire nell’attuazione della road map , che negli anni scorsi non era così accettata. Mi rendo perciò conto del dramma da lei esposto e delle conseguenze che ne sono derivate.</p>
      <p sl="en">Tuttavia, quanto al modo specifico in cui, in quanto membri del Quartetto, possiamo continuare a far avanzare il processo di pace, vorrei far mettere agli atti, a nome del Consiglio, la nostra gratitudine e il nostro appoggio per i costanti sforzi profusi da James Wolfensohn. Considerato il ruolo estremamente costruttivo che finora è stato in grado di svolgere, il suo personale contributo in qualità di inviato speciale per il ritiro da Gaza è stato di importanza cruciale.</p>
      <p sl="en">L’Unione europea è pronta a dare una mano. Questo è un vero e proprio banco di prova per l’autorità palestinese e per Israele, ma è anche una grande opportunità.</p>
      <p sl="en">Nonostante le delusioni e le frustrazioni, dobbiamo essere più lungimiranti. Tutti quelli che vogliono vedere un Medio Oriente stabile e pacificato devono continuare a sostenere gli sforzi del Quartetto e soprattutto dell’inviato speciale.</p>
    </intervention>
    <intervention id="3-244" speaker_id="1403" name="David Martin" is_mep="True" mode="spoken">
      <p sl="en">Signor Presidente in carica, la sua risposta m’incoraggia. Potrebbe, mediante colloqui Unione europea-Israele e il processo mediterraneo, dimostrare a Israele e ai suoi vicini che per garantire la sicurezza più che divisioni, barriere o muri servono l’integrazione reciproca a livello economico e politico, nonché scambi culturali, scientifici e tecnici? Solo il reciproco rafforzamento dei contatti garantirà la sicurezza dei palestinesi, degli israeliani e dell’intera regione.</p>
    </intervention>
    <intervention id="3-245" speaker_id="photo_generic" name="Douglas Alexander" is_mep="True" mode="spoken">
      <p sl="en">Presidente in carica del Consiglio. – Sono pienamente d’accordo con le osservazioni fatte dall’interrogante. Israele ha naturalmente il diritto di difendersi dagli atti terroristici, ma è altrettanto vero che tutti noi comprendiamo la necessità di trovare una via per andare avanti e una soluzione politica per le sfide del Medio Oriente. In proposito, e nonostante le enormi difficoltà con cui il Medio Oriente continua a confrontarsi, penso che dobbiamo essere fieri degli sforzi compiuti dall’Unione in questa difficile e travagliata zona del mondo ed essere incoraggiati soprattutto dall’energia con cui James Wolfensohn ha svolto il suo ruolo di inviato speciale del Quartetto.</p>
      <p sl="en">Ovviamente, molto lavoro resta ancora da fare; l’Unione è naturalmente pronta a trasmettere queste osservazioni direttamente a Israele e all’Autorità palestinese ed è senz’altro disposta, se possibile, a fornire aiuto anche in altri modi.</p>
      <p sl="en">Tuttavia, vorrei semplicemente ribadire che, in definitiva, la responsabilità ricade in primo luogo su Israele e sull’Autorità palestinese. Per loro è un grande banco di prova ed è anche una grande occasione, proprio per le ragioni esposte dall’interrogante.</p>
    </intervention>
    <intervention id="3-246" speaker_id="4529" name="Sarah Ludford" is_mep="True" mode="spoken">
      <p sl="en">Concordo con l’ultima domanda complementare e con la risposta fornita e con questo spirito faccio notare quanto fosse stupido chiedere la sospensione dell’accordo di associazione UE-Israele, come alcuni hanno fatto, o prospettare un boicottaggio ai danni delle università israeliane, iniziative che sarebbero del tutto controproducenti.</p>
      <p sl="en">In merito all’intenzione, cui la Presidenza ha fatto riferimento, di creare maggiori opportunità per i palestinesi, il Presidente in carica può darci nuove speranze circa il sostegno comunitario allo sviluppo economico di Gaza e illustrarci le proposte che prevederebbero un contributo dell’EU per aumentare la sicurezza dei confini di Gaza, in particolare di quello egiziano?</p>
    </intervention>
    <intervention id="3-247" speaker_id="photo_generic" name="Douglas Alexander" is_mep="True" mode="spoken">
      <p sl="en">Presidente in carica del Consiglio. – Faccio presente all’onorevole Ludford che, innanzi tutto, il tema dello sviluppo economico è inscindibilmente legato a quello della sicurezza. L’Unione è impegnata a sostenere con continuità e crescente impegno le operazioni di polizia civile palestinese a Gaza tramite corpi europei al fine di contribuire a garantire dopo il ritiro israeliano la sicurezza necessaria a permettere proprio lo sviluppo economico di cui c’è bisogno.</p>
      <p sl="en">Riteniamo inoltre positivi gli accordi di massima tra il governo israeliano e quello egiziano in materia di sicurezza lungo il confine tra Gaza e l’Egitto. Risolvere la questione del valico di confine di Rafah è altresì necessario e fondamentale per il futuro di altri valichi e di altre questioni come quella del porto e dell’aeroporto.</p>
      <p sl="en">L’Unione continua a essere uno dei maggiori donatori internazionali per l’Autorità palestinese. L’anno scorso gli aiuti della Comunità europea ai palestinesi ammontavano a circa 250 milioni di euro e comprendevano l’assistenza ai profughi, gli aiuti alimentari, il sostegno ai settori della sanità e dell’istruzione, al settore privato, agli enti locali e all’institution building. La Commissione ha recentemente annunciato un pacchetto più consistente di aiuti ai palestinesi e nel corso del 2005 stanzierà circa 280 milioni di euro, somma che comprende un contributo concreto per le priorità fissate da James Wolfensohn. L’obiettivo dell’Unione è assicurare che il ritiro abbia successo e costituisca un passo avanti verso l’applicazione della road map .</p>
      <p sl="en">La Commissione vincola l’assistenza finanziaria fornita all’Autorità palestinese al rigoroso rispetto di determinati requisiti. Tali requisiti richiedono soprattutto di accrescere la trasparenza delle finanze pubbliche dell’Autorità palestinese, di gestire in modo ancora più avveduto il bilancio e di promuovere la riforma generale in materia finanziaria e amministrativa.</p>
    </intervention>
    <intervention id="3-248" speaker_id="21918" is_mep="True" mode="spoken" role="Presidente">
      <p sl="unknown">Annuncio l’</p>
      <p sl="unknown">interrogazione n. 10 dell’onorevole Dimitrios Papadimoulis (H-0777/05):</p>
      <p sl="unknown">Oggetto: Decisione quadro sulla conservazione dei dati (CNS/2004/0813)</p>
      <p sl="unknown">Il Consiglio sta per procedere all’adozione della decisione quadro relativa alla conservazione dei dati nonostante le reazioni tanto del PE riguardo alla base giuridica e all’insussistenza di una proporzione tra scopo e mezzi, quanto delle organizzazioni umanitarie circa i problemi di rispetto delle libertà civili quanto infine del settore industriale riguardo all’elevato costo. Condivide il Consiglio le opinioni di varie fonti ufficiali secondo cui “il costo non è un problema politico”? Come prevede di garantire i diritti dell’uomo e di affrontare gli ostacoli costituzionali in svariati Stati membri quanto al campo di applicazione di detta decisione quadro? Come commenta le dichiarazioni di alcuni ministri britannici secondo cui un sistema paneuropeo non è necessario in quanto le esigenze in materia di sicurezza possono essere soddisfatte meglio attraverso 25 sistemi nazionali?</p>
    </intervention>
    <intervention id="3-249" speaker_id="photo_generic" name="Douglas Alexander" is_mep="True" mode="spoken">
      <p sl="en">Presidente in carica del Consiglio. – Dopo gli attentati terroristici avvenuti a Londra il 7 luglio 2005, il Consiglio ha ribadito l’urgente necessità di uno strumento comunitario per la conservazione dei dati delle comunicazioni, richiesto in seguito agli attentati di Madrid, e ha assunto l’impegno di approvarlo entro ottobre 2005.</p>
      <p sl="en">Il progetto di decisione quadro presentato da quattro Stati membri nell’aprile 2004 non mira a registrare il contenuto di nessuna comunicazione, ma piuttosto a conservare i cosiddetti dati relativi al traffico. Questi ultimi, come i nomi delle persone che telefonano o l’ora in cui è avvenuta la comunicazione, sono necessari per le autorità di polizia al fine di indagare efficacemente sui reati penali e per avviare azioni penali in un’epoca in cui i criminali si avvalgono dei vantaggi offerti dai moderni mezzi di comunicazione.</p>
      <p sl="en">Anche la proposta di direttiva sulla conservazione dei dati relativi al traffico, approvata dalla Commissione il 21 settembre 2005 ed esaminata dal Consiglio in ottobre, riguarda i dati relativi al traffico e non il contenuto delle comunicazioni. Il Consiglio deve ancora stabilire se la proposta di decisione o la direttiva costituiscano la base giuridica adeguata per queste norme sulla conservazione dei dati. Nel frattempo proseguirà il lavoro sul merito della normativa, ovviamente in consultazione con Commissione e Parlamento.</p>
      <p sl="en">Durante la riunione del 2 luglio 2004, il Consiglio ha messo in evidenza la necessità di dare particolare importanza alla proporzione tra provvedimento e costi, privacy ed efficienza. Obiettivo del Consiglio è elaborare uno strumento che, oltre a raggiungere un equilibrio tra esigenze di garantire il rispetto della legge, diritto alla privacy e costi, sia compatibile con le costituzioni degli Stati membri.</p>
    </intervention>
    <intervention id="3-250" speaker_id="28469" name="Adamos Adamou" is_mep="True" mode="spoken">
      <p sl="el">in sostituzione dell’autore. – Signor Presidente, signor Ministro, la ringrazio per la sua risposta, ma quand’è che il Consiglio intende ritirare la sua proposta, date le conclusioni del servizio giuridico del Consiglio e tenendo presenti i problemi di natura giuridica che sorgerebbero qualora questa proposta venisse approvata nell’ambito del terzo pilastro e le informazioni relative all’impegno del Ministro olandese fossero in contrasto con tale proposta nell’ambito di questo pilastro?</p>
    </intervention>
    <intervention id="3-251" speaker_id="photo_generic" name="Douglas Alexander" is_mep="True" mode="spoken">
      <p sl="en">Presidente in carica del Consiglio. – L’idea, come ha già affermato il nostro Primo Ministro nel corso delle riunioni, è quella di cercare di raggiungere un accordo sul percorso da seguire durante la Presidenza britannica. Il che fa del mese di dicembre il momento opportuno, in base allo scenario da noi auspicato e all’interno del primo pilastro – come ha proposto il nostro ministro dell’Interno Charles Clarke – per potere compiere progressi nell’elaborazione di questo strumento. Spero, dicendo questo, di aver spiegato esaurientemente perché continuiamo a cercare una base giuridica nell’ambito del primo anziché del terzo pilastro, come suggerisce la domanda.</p>
    </intervention>
    <intervention id="3-252" speaker_id="4519" name="Claude Moraes" is_mep="True" mode="spoken">
      <p sl="en">Come ha appena affermato il Presidente in carica Alexander, il Ministro Charles Clarke ha preso l’apprezzata decisione di permettere al Parlamento di esprimere il proprio parere su questa proposta. Poiché il Parlamento è in procinto di pronunciarsi, potrei chiedere al Presidente in carica Alexander di considerare seriamente il tema della tutela? Noi accettiamo la necessità di conservare i dati e adesso ci stiamo occupando della tempistica. Senza dubbio stiamo procedendo nella giusta direzione, ma ci occorrono garanzie collettive e concrete. Lei ci assicura che questo aspetto sarà tenuto in seria considerazione, visto che il Parlamento vuole che il Consiglio se ne occupi in via prioritaria?</p>
    </intervention>
    <intervention id="3-253" speaker_id="photo_generic" name="Douglas Alexander" is_mep="True" mode="spoken">
      <p sl="en">Presidente in carica del Consiglio. – Vorrei fare un paio di osservazioni per rispondere direttamente a quelle dell’onorevole Moraes.</p>
      <p sl="en">In primo luogo, come ho detto, la Presidenza britannica si è impegnata a raggiungere entro la fine dell’anno un accordo sul provvedimento relativo alla conservazione dei dati e sta portando avanti il lavoro sugli aspetti di merito in consultazione con Commissione e Parlamento, che ne sono gli autori. Tuttavia, restiamo convinti che la conservazione di specifici dati relativi alle telecomunicazioni per un periodo stabilito sia una reazione adeguata alla minaccia del terrorismo e che i costi collegati non siano eccessivi.</p>
      <p sl="en">E’ importante aggiungere un’altra osservazione al dibattito svoltosi oggi in Parlamento sulla questione specifica del pilastro nell’ambito del quale dobbiamo fare progressi: a dire il vero, non credo che i nostri cittadini si preoccupino di sapere se il provvedimento viene attuato nell’ambito del primo o del terzo pilastro. Occorre piuttosto una proposta che possa riscuotere un rapido consenso e permetta di garantire il rispetto della legge senza pregiudicare i diritti fondamentali dei cittadini comunitari.</p>
      <p sl="en">Quanto alla questione specifica sollevata dall’onorevole Moraes, siamo d’accordo sulla necessità di salvaguardare i dati conservati, in linea con i principi della protezione dei dati e sulla necessità che lo scambio di informazioni si accompagni a un alto livello di protezione. Polizia e altre autorità pubbliche non avranno accesso illimitato ai dati conservati e dovranno uniformarsi alle norme nazionali per l’accesso alle informazioni private. Come ho già cercato di far presente poc’anzi, non si tratterebbe di registrare il contenuto di telefonate o messaggi: è solo una questione di provider che registrano chi ha chiamato chi, dove e quando. Tale misura contribuisce a raggiungere l’equilibrio, a nostro avviso necessario, tra difesa della gente dal terrorismo e reati gravi, da una parte, e il rispetto, dall’altra parte, dei diritti civili.</p>
      <p sl="en">Crediamo pertanto che la nostra risposta debba essere adeguata e rispettare valori democratici comuni. Dobbiamo difendere le nostre comunità dalla minaccia di attacchi e al contempo sostenere i diritti umani, in linea con il diritto internazionale e la CEDU (Convenzione europea dei diritti dell’uomo) perché, diciamolo chiaramente, i terroristi vogliono attaccare non solo le nostre vite, ma anche il nostro modo di vivere.</p>
    </intervention>
    <intervention id="3-254" speaker_id="28112" name="Gay Mitchell" is_mep="True" mode="spoken">
      <p sl="en">Vorrei ringraziare il Ministro Alexander per la risposta; condivido indubbiamente le sue preoccupazioni. Nondimeno, recentemente in Irlanda, una cittadina irlandese, ha vinto a una lotteria internazionale circa 100 milioni di euro – non ricordo la cifra esatta – e subito ci sono stati qualcosa come una sessantina di violazioni del suo dossier personale previdenziale e altre violazioni dei suoi dati tributari personali che il Fisco sta esaminando.</p>
      <p sl="en">Mi sembra necessario garantire in modo efficace che le informazioni detenute dalla pubblica amministrazione non vengano utilizzate dai terroristi come fonte di informazioni, visto che organizzazioni come l’ala estremista dell’IRA hanno talvolta infiltrato informatori all’interno della pubblica amministrazione. Vorrei chiedere al Ministro Alexander di accertarsi con molta attenzione che ci siano controlli ed equilibri opportuni e che l’abuso a scopi personali di notizie riservate o informazioni detenute in qualunque forma nel pubblico interesse venga punito con estrema severità.</p>
      <p sl="en">Vorrei fare un’altra osservazione: mi rendo conto che gli investigatori privati, per esempio, si avvalgono di persone che si trovano all’interno dei vari organi della pubblica amministrazione, ma essi pagano …</p>
      <a text="(Il Presidente interrompe l’oratore)"/>
    </intervention>
    <intervention id="3-255" speaker_id="photo_generic" name="Douglas Alexander" is_mep="True" mode="spoken">
      <p sl="en">Presidente in carica del Consiglio. – Non posso commentare il caso specifico della fortunata vincitrice della lotteria che, a quanto è emerso, non è poi stata così fortunata quando è avvenuta la violazione della sua privacy . Spero inoltre, che lei, onorevole Mitchell, non si aspetti da me un commento in merito alle sue affermazioni e ai suoi suggerimenti sulla pubblica amministrazione e sulla protezione dei dati nei singoli Stati membri.</p>
      <p sl="en">La Presidenza è impaziente di vedere progressi nel campo della protezione dei dati e siamo d’accordo sulla necessità di tutelare i dati conservati in linea con i principi sulla protezione dei dati, nonché sull’esigenza che gli scambi di informazioni godano di livelli di protezione altissimi.</p>
      <p sl="en">La polizia e altri organismi pubblici non avranno accesso illimitato ai dati conservati ed è fondamentale che vengano rispettate le norme nazionali sull’accesso alle informazioni private. Se queste norme sono ritenute insufficienti nel paese dell’onorevole Mitchell, allora suggerisco di discutere la questione con lo Stato membro, così come se ne discute con la Presidenza quando ci occupiamo della protezione dei dati a livello europeo.</p>
    </intervention>
    <intervention id="3-256" speaker_id="21918" is_mep="True" mode="spoken" role="Presidente">
      <p sl="unknown">Annuncio l’</p>
      <p sl="unknown">interrogazione n. 11 dell’onorevole John Purvis (H-0784/05):</p>
      <p sl="unknown">Oggetto: Sego animale e la direttiva 2000/76/CE sull’incenerimento dei rifiuti</p>
      <p sl="unknown">La fusione del sego animale (grasso animale) è inclusa nella direttiva 2000/76/CE sull’incenerimento dei rifiuti (IPPC), e a partire da dicembre tale sostanza dovrà essere incenerita seguendo dei criteri molto rigidi. Attualmente, è usato come combustibile nelle caldaie a vapore negli impianti di fusione di grassi e nella produzione di biodiesel. Tuttavia, le condizioni della direttiva IPPC sembrano precludere il suo utilizzo per tali fini. Non è tale fatto incompatibile con la politica ambientale della Commissione consistente nell’incoraggiare fonti di energia alternative competitive ed efficienti?</p>
    </intervention>
    <intervention id="3-257" speaker_id="photo_generic" name="Douglas Alexander" is_mep="True" mode="spoken">
      <p sl="en">Presidente in carica del Consiglio. – La direttiva sull’incenerimento dei rifiuti non vieta né scoraggia l’impiego dei rifiuti come fonte di energia alternativa competitiva ed efficiente. Scopo della direttiva è piuttosto prevenire o limitare, per quanto possibile, gli effetti negativi sull’ambiente e sulla salute umana che derivano dall’incenerimento e dal coincenerimento dei rifiuti.</p>
      <p sl="en">Quando si adotta una normativa, il legislatore comunitario esamina attentamente le possibili conseguenze per gli altri obiettivi della politica comunitaria. Il sego rientra nella direttiva solo nel caso che sia incenerito o coincenerito. Altri tipi di smaltimento dei rifiuti o altre operazioni di riciclaggio riguardanti il sego, come la sua trasformazione in biodiesel, non sono assoggettati alle disposizioni della direttiva, ma ricadono sotto il controllo della direttiva quadro sui rifiuti.</p>
    </intervention>
    <intervention id="3-258" speaker_id="729" name="John Purvis" is_mep="True" mode="spoken">
      <p sl="en">Grazie per la sua risposta. Ieri la Commissione ha effettivamente risposto a un’interrogazione analoga, ma riteneva ci fossero problemi di ordine pratico relativi all’applicazione di questa direttiva, soprattutto in tre Stati membri – compreso quello che lei e io conosciamo meglio, signor Presidente in carica – i quali l’hanno applicata nel modo più rigido. Potrei chiedere se, in questi tre Stati membri, è possibile differire l’applicazione della direttiva finché la Commissione non riuscirà a migliorare le modalità di applicazione? Tale decisione si accorderebbe senz’altro con l’auspicio di avere una normativa comunitaria più ragionevole, che tra l’altro gioverebbe anche agli agricoltori del nostro collegio elettorale e all’ambiente scozzese.</p>
    </intervention>
    <intervention id="3-259" speaker_id="photo_generic" name="Douglas Alexander" is_mep="True" mode="spoken">
      <p sl="en">Presidente in carica del Consiglio. – Benché sia fortemente tentato dal rispondere sia come deputato al Parlamento scozzese che come ministro britannico, vorrei rispettosamente ricordare a quest’Aula e a me stesso che oggi rispondo a nome della Presidenza.</p>
      <p sl="en">Sebbene io solidarizzi con le osservazioni fatte dall’onorevole Purvis in merito alla necessità di affrontare questi problemi di ordine pratico, in tale contesto sembrerebbe più opportuno che fossero i singoli Stati membri a sottoporre nel proprio interesse tali questioni all’attenzione della Commissione, anziché porle in prima battuta alla Presidenza.</p>
      <p sl="en">Tuttavia, per quanto riguarda la via da seguire e le azioni che la Commissione intende intraprendere, permettetemi di cogliere l’opportunità per dire che la Commissione ha affermato l’intenzione di indire entro il prossimo mese un appalto di consulenza per effettuare uno studio sull’impatto ambientale, normativo e operativo che potrebbe comportare l’inclusione della combustione del sego nell’ambito della direttiva sull’incenerimento dei rifiuti. Lo studio comprenderà raccomandazioni alla Commissione in merito all’opportunità o meno di applicare alla combustione del sego i controlli normativi previsti dalla direttiva. La presentazione di queste raccomandazioni è prevista per la metà del prossimo anno.</p>
    </intervention>
    <intervention id="3-260" speaker_id="1403" name="David Martin" is_mep="True" mode="spoken">
      <p sl="en">Signor Presidente in carica, quest’argomento potrebbe sembrare per certi versi piuttosto astruso, ma è estremamente importante. Lei ha ragione quando afferma che è in atto una revisione, ma il problema è – ultima affermazione da lei fatta – che non sarà ultimata fino al prossimo giugno. Una volta che le imprese, gli agricoltori e via dicendo smettono di bruciare il sego ricorrendo agli inceneritori, è improbabile che possano ritornare indietro, per cui dobbiamo prendere una decisione prima della fine dell’anno.</p>
      <p sl="en">La Commissione non ha promesso, bensì affermato che considererà favorevolmente l’idea di escludere il sego dalla direttiva. Solo tre dei venticinque Stati membri lo includono nell’ambito della direttiva.</p>
      <p sl="en">Una soluzione semplice per la Presidenza sarebbe chiedere alla Commissione di considerare l’idea di emettere una nota in cui si affermi che il sego non dev’essere incluso nella direttiva sui rifiuti. Penso che la Commissione accoglierebbe favorevolmente quest’idea.</p>
    </intervention>
    <intervention id="3-261" speaker_id="photo_generic" name="Douglas Alexander" is_mep="True" mode="spoken">
      <p sl="en">Presidente in carica del Consiglio. – Innanzi tutto permettetemi di far mettere a verbale che comprendo, anche in considerazione delle mie responsabilità in patria, l’importanza della questione e il fatto che un ristretto numero di Stati membri s’è mosso molto più rapidamente degli altri nell’applicare questa direttiva.</p>
      <p sl="en">Non mi è stato ancora fatto presente che la Presidenza deve rivolgersi alla Commissione per emettere la nota consultiva perché, evidentemente, finora la posizione in merito a questa direttiva è stata chiara come lo era quella su altre direttive. La scelta di investire o meno nelle varie riqualificazioni necessarie per conformarsi alla direttiva una volta che questa, alla fine dell’anno, sia entrata in vigore a tutti gli effetti, è una questione di strategia commerciale che riguarda le imprese di fusione e quelle che producono biodiesel usando il sego come carburante.</p>
      <p sl="en">Tuttavia, se la situazione è quella descritta dall’onorevole Martin, dal momento che attualmente c’è grande incertezza sui pro e i contro di detti investimenti in ragione dello status tuttora incerto della direttiva, considererò certamente con favore l’osservazione che mi è stata fatta e probabilmente sarò in grado di scrivere all’onorevole Martin per dargli conferma della strategia che seguiremo.</p>
    </intervention>
    <intervention id="3-262" speaker_id="4547" name="Elspeth Attwooll" is_mep="True" mode="spoken">
      <p sl="en">grazie per questa risposta, signor Presidente in carica. Non è soltanto il sego che costituisce un problema, benché sia quello più urgente.</p>
      <p sl="en">C’è realmente la necessità di pervenire alla carbon neutrality , ovvero all’eliminazione delle emissioni prodotte dall’uso di combustibili fossili e di evitare di imporre costi superflui alle imprese. Perciò, oltre ad affermare che l’idea dell’onorevole Martin è una via da seguire, vorrei sapere se il Consiglio è disposto a sostenere i deputati al Parlamento nel richiedere alla Commissione di stilare un elenco di sostanze per le quali, finché non sarà condotta un’analisi sul loro impatto ambientale complessivo quando vengono usate come carburanti, la Commissione si asterrà dall’avviare qualunque procedura di infrazione ai sensi della direttiva sull’incenerimento dei rifiuti,</p>
    </intervention>
    <intervention id="3-263" speaker_id="photo_generic" name="Douglas Alexander" is_mep="True" mode="spoken">
      <p sl="en">Presidente in carica del Consiglio. – Considerata la varietà dei pareri espressi sulla giusta soluzione che la Presidenza dovrebbe adottare, la cosa più ragionevole da fare sarebbe riflettere sui suggerimenti dell’onorevole Martin e dell’onorevole Attwooll e scrivere a entrambi a tempo debito, una volta concluso il dibattito.</p>
    </intervention>
    <intervention id="3-264" speaker_id="21918" is_mep="True" mode="spoken" role="Presidente">
      <p sl="unknown">Annuncio l’</p>
      <p sl="unknown">interrogazione n. 12 dell’onorevole Claude Moraes (H-0790/05):</p>
      <p sl="unknown">Oggetto: La questione curda in Turchia</p>
      <p sl="unknown">Visto l’atteggiamento favorevole del Consiglio ai negoziati per l’adesione della Turchia all’Unione Europea, può aggiornarci sui progressi dei negoziati durante la presidenza inglese? Può il Consiglio rilasciare una dichiarazione in particolare sui diritti culturali e umani dei curdi eventualmente parte del pacchetto di negoziati?</p>
    </intervention>
    <intervention id="3-265" speaker_id="photo_generic" name="Douglas Alexander" is_mep="True" mode="spoken">
      <p sl="en">Presidente in carica del Consiglio. – Come l’onorevole Moraes saprà, l’Unione ha avviato i negoziati di adesione con la Turchia lunedì 3 ottobre. Si è trattato di un momento storico e di un altro passo importante nell’evoluzione delle relazioni tra Unione europea e Turchia, che segna l’inizio di un processo lungo e rigoroso che sarà disciplinato dal quadro negoziale approvato dal Consiglio nello stesso giorno. Il 20 ottobre la Commissione ha cominciato a esaminare il capitolo relativo alla scienza e alla ricerca.</p>
      <p sl="en">L’Unione continuerà a controllare il rispetto dei diritti umani e culturali del popolo curdo e la situazione del sudest del paese in generale. Come pattuito nel quadro dei negoziati, la Turchia deve consolidare e ampliare la legislazione e applicare, inter alia, i provvedimenti sulla libertà di espressione, sulla libertà di religione e sui diritti delle minoranze. La Commissione continuerà pertanto a monitorare da vicino la situazione e a informare regolarmente il Consiglio in merito.</p>
      <p sl="en">Il Consiglio può garantire ai deputati che l’Unione attribuisce grande importanza a questo tema in quanto parte del processo di riforme attualmente in corso in Turchia, perciò tutti gli organismi competenti continueranno a sorvegliarne e a valutarne i progressi.</p>
    </intervention>
    <intervention id="3-266" speaker_id="4519" name="Claude Moraes" is_mep="True" mode="spoken">
      <p sl="en">Vorrei cogliere l’occasione per complimentarmi con il Presidente in carica Alexander per il ruolo svolto in Lussemburgo in trattative che probabilmente non dimenticherà.</p>
      <p sl="en">Per quanto riguarda l’importantissima questione della comunità curda, sono in contatto con le maggiori comunità curde del Regno Unito. Sebbene siano riconoscenti per i negoziati, i curdi temono che sull’onda dell’entusiasmo suscitato dai negoziati si dimentichino i problemi molto concreti in materia di diritti umani che la comunità curda continua ad avere. A parere dei curdi questo punto dovrebbe costituire un aspetto importante di qualunque negoziato – un aspetto simbolico – e noi chiediamo al Presidente in carica Alexander di considerarlo sempre seriamente.</p>
    </intervention>
    <intervention id="3-267" speaker_id="photo_generic" name="Douglas Alexander" is_mep="True" mode="spoken">
      <p sl="en">Presidente in carica del Consiglio. – Permettetemi di cogliere quest’occasione per affermare pubblicamente il rispetto e l’ammirazione che ho per il lavoro che l’onorevole Moraes porta avanti da molti anni a favore di comunità come quella curda di Londra. In risposta ai generosi complimenti per il ruolo che ho svolto nei negoziati e all’affermazione secondo cui non me ne dimenticherò mai, dirò che credo di avere rischiato di scordarmi persino come mi chiamo dopo ben 30 ore di negoziati consecutivi! Tuttavia, sono lieto di dire che, malgrado la mancanza di sonno e dopo gli sforzi considerevoli di tutte le parti in causa, siamo riusciti a trovare quella che, a mio avviso, è una soluzione costruttiva che ha rispecchiato la lunga e storica unione tra la Turchia e l’Europa, dato che da 42 anni viene prospettata alla Turchia la possibilità di aderire all’Unione. E’ stato davvero un momento storico in Lussemburgo e penso che i deputati al Parlamento possano andarne veramente fieri.</p>
      <p sl="en">Ad ogni modo, come spero sia emerso nella mia prima risposta, tale momento mi sembra importante perché segna la prossima tappa del viaggio intrapreso dalla Turchia. Per molti aspetti la destinazione è importante, ma lo è altrettanto il fatto che la Turchi si sia messa in viaggio verso la meta. In proposito, penso che quanti tra noi hanno sostenuto a lungo l’adesione turca all’Unione abbiano tanto più a cuore gli interessi di chi, in passato, ha temuto per i propri diritti umani e civili in Turchia; questo perché già soltanto il processo di adesione e il rigore che ho inteso far trapelare dalla mia prima risposta rappresentano per molti aspetti una delle migliori garanzie che si possano dare a queste comunità, assicurando loro che i progressi che ci auguriamo di veder compiere da parte della Turchia renderanno possibile raggiungere la meta del viaggio nel giro d’un decennio o giù di lì. Inoltre non solo le comunità che vivono in Turchia, ma anche la più vasta comunità internazionale che vive nell’Unione, avranno a disposizione un metodo trasparente per valutare la portata e l’andamento dei progressi turchi.</p>
    </intervention>
    <intervention id="3-268" speaker_id="21918" is_mep="True" mode="spoken" role="Presidente">
      <p sl="unknown">Annuncio l’</p>
      <p sl="unknown">interrogazione n. 13 dell’onorevole Richard Corbett (H-0792/05):</p>
      <p sl="unknown">Oggetto: Malattie respiratorie e Agenda di Lisbona</p>
      <p sl="unknown">Con riferimento alla sezione sulla salute del settimo Programma quadro di ricerca e sviluppo, intende il Consiglio esaminare l’importanza dei vari tipi di questioni sanitarie nel quadro dell’Agenda di Lisbona?</p>
      <p sl="unknown">E’ a conoscenza del fatto che le malattie respiratorie costano ai servizi sanitari europei più di 102 miliardi di euro e che nella maggior parte dei casi richiedono visite mediche generali e ricoveri urgenti in ospedale, rappresentando un enorme onere in termini di giorni di lavoro persi?</p>
      <p sl="unknown">Concorda il Consiglio che la ricerca in questo campo apporterà sicuramente benefici sia sul piano della salute, sia su quello economico, dando così un rilevante contributo alla strategia di Lisbona?</p>
    </intervention>
    <intervention id="3-269" speaker_id="photo_generic" name="Douglas Alexander" is_mep="True" mode="spoken">
      <p sl="en">Presidente in carica del Consiglio . Come l’onorevole deputato ben sa, il Consiglio sta esaminando la proposta della Commissione dell’aprile 2005, relativa al settimo Programma quadro per il 2007-2013, o FP7, sulla quale il Parlamento e il Consiglio delibereranno nel quadro della procedura di codecisione.</p>
      <p sl="en">Il Consiglio ha sottolineato in varie occasioni l’importanza che attribuisce alle attività di ricerca e di sviluppo tecnologico nel contesto dell’agenda di Lisbona. Mi auguro che l’impegno del Primo Ministro e della Presidenza a favore di tale agenda sia chiaro a tutti i deputati al Parlamento europeo, alla luce delle sue osservazioni di oggi pomeriggio.</p>
      <p sl="en">Il programma di ricerca, in particolare, è il principale strumento comunitario. Nuove attività di ricerca nel campo delle malattie respiratorie sarebbero opportune. Le malattie respiratorie sono oggi la principale causa di decesso nell’Unione europea, eppure hanno un profilo più basso rispetto a molte altre, per esempio quelle cardiache.</p>
      <p sl="en">L’onorevole deputato ha ragione a richiamare l’attenzione sulle notevoli perdite economiche causate da queste malattie in particolare. Nell’Unione europea, ogni mille persone vanno persi 41 300 giorni di lavoro solo a causa di patologie polmonari ostruttive croniche.</p>
      <p sl="en">Le perdite di produttività derivanti da queste malattie ammontano a 28,5 miliardi di euro all’anno. Nella proposta della Commissione relativa all’FP7, la salute e l’ambiente figurano come settori prioritari di ricerca. Per quanto riguarda la ricerca potenzialmente attinente alle malattie respiratorie, sono proposti, tra l’altro, i seguenti argomenti: metodi e interventi terapeutici innovativi con potenziali applicazioni in molte patologie; ricerca transnazionale in materia di malattie infettive e malattie gravi, tra cui il cancro; qualità, efficienza e solidarietà dei sistemi sanitari; migliore prevenzione delle malattie e migliore impiego dei medicinali; interazione tra fattori ambientali, quali l’inquinamento, e salute umana.</p>
      <p sl="en">Il Programma quadro indica le linee generali per l’attività di ricerca e non fornisce quindi un elenco esaustivo dei singoli potenziali argomenti di ricerca. Questi ultimi saranno elaborati nelle decisioni specifiche relative al programma e nel corso dell’attuazione del programma stesso, sotto la responsabilità della Commissione.</p>
      <p sl="en">I progetti di ricerca sono selezionati principalmente sulla base di bandi rivolti alla comunità scientifica e tengono conto di vari criteri, quali l’eccellenza scientifica e il valore aggiunto europeo.</p>
    </intervention>
    <intervention id="3-270" speaker_id="2309" name="Richard Corbett" is_mep="True" mode="spoken">
      <p sl="en">Ringrazio la Presidenza per la risposta incoraggiante e per l’impegno mostrato dal Primo Ministro Blair a favore del rafforzamento delle attività di ricerca e sviluppo tecnologico nel bilancio dell’Unione europea.</p>
      <p sl="en">La ricerca è un settore in cui un programma comune, anziché 25 programmi nazionali distinti, può offrire un valore aggiunto e risparmi di costi. La salute, importante di per sé per gli esseri umani, è anche importante in termini di risultati economici. Le statistiche da lei citate indicano che si tratta di un settore che può rientrare nell’agenda di Lisbona e diventare l’esempio principale di come è possibile conseguire le ambizioni di tale strategia nel campo della ricerca.</p>
      <p sl="en">Esorto il Consiglio a seguire questa linea con costanza nelle sue deliberazioni interne.</p>
    </intervention>
    <intervention id="3-271" speaker_id="photo_generic" name="Douglas Alexander" is_mep="True" mode="spoken">
      <p sl="en">Presidente in carica del Consiglio . Posso assicurarvi che rifletterò sulle osservazioni fatte dall’onorevole deputato e le terrò in debito conto.</p>
      <p sl="en">Confermo che riteniamo importante utilizzare la direttiva quadro nel modo descritto nella mia risposta iniziale e che ci impegniamo in tal senso. Per offrire un motivo di ottimismo all’onorevole deputato, direi semplicemente che la sua voce non è isolata in seno al Parlamento nel sostenere questa causa.</p>
      <p sl="en">Oggi pomeriggio, mentre sedevo nella postazione n. 2 e il Primo Ministro si stava ancora rivolgendo all’Assemblea, una vostra collega del gruppo socialista mi aveva già passato una nota per comunicarmi che considerava il fermo impegno a favore della ricerca e dello sviluppo espresso dal Primo Ministro nel suo intervento come un’indicazione molto chiara del fatto che il settimo Programma quadro sarà pienamente finanziato nella misura da essa auspicata.</p>
      <p sl="en">Non sono in grado di fornire tale indicazione oggi, considerate le questioni di finanziamento legate a un impegno del genere. Tuttavia, a mio parere, tale impegno riflette l’intensità del desiderio – non solo in seno al Consiglio, che ritengo troverà espressione nella riunione di domani a Hampton Court, ma anche a un amplissimo livello trasversale tra gli onorevoli deputati europei – che le attività di ricerca e sviluppo siano una priorità fondamentale dell’Unione in futuro.</p>
    </intervention>
    <intervention id="3-272" speaker_id="21918" is_mep="True" mode="spoken" role="Presidente">
      <p sl="unknown">Annuncio l’</p>
      <p sl="unknown">interrogazione n. 14 dell’onorevole Bernd Posselt (H-0794/05):</p>
      <p sl="unknown">Oggetto: Minoranze in Turchia</p>
      <p sl="unknown">Come valuta il Consiglio la situazione delle minoranze etniche e religiose in Turchia, rispetto all’anno precedente, con specifico riferimento alla legge religiosa?</p>
    </intervention>
    <intervention id="3-273" speaker_id="photo_generic" name="Douglas Alexander" is_mep="True" mode="spoken">
      <p sl="en">Presidente in carica del Consiglio . La Commissione europea ha constatato che le riforme degli ultimi anni hanno rafforzato i diritti delle minoranze. Tuttavia, permangono diverse questioni in sospeso, che la Commissione tratterà nella relazione periodica, prevista per il 9 novembre. La Commissione e il Consiglio continueranno a seguire da vicino la situazione.</p>
      <p sl="en">Le comunità religiose non musulmane continuano ad avere difficoltà in materia di personalità giuridica, diritti di proprietà, formazione, diritti dei residenti e permessi di lavoro per il clero turco e non turco, scuole e gestione interna. Una nuova legge sulle fondazioni dovrebbe risolvere alcuni di questi problemi.</p>
      <p sl="en">La Commissione europea ha riconosciuto che l’ultimo progetto rappresenta un miglioramento significativo rispetto a quello precedente. L’Unione ha esortato la Turchia ad adottare senza indugi tale legge e garantire che sia pienamente conforme alle norme europee.</p>
      <p sl="en">Durante la sua visita ad Ankara dal 6 all’8 ottobre 2005, il Commissario Rehn ha esortato le autorità turche a tenere conto delle osservazioni della Commissione sul progetto di legge. L’Unione europea ha anche rinnovato l’invito alla Turchia a riaprire il seminario greco-ortodosso di Halki.</p>
      <p sl="en">Per quanto riguarda i diritti delle persone appartenenti a minoranze etniche, si sono compiuti alcuni passi avanti, segnatamente nel campo dei diritti culturali, ma sono necessari ulteriori progressi. Inoltre, la situazione nel sudest della Turchia rimane preoccupante.</p>
      <p sl="en">Il mandato adottato dall’Unione europea per i negoziati di adesione con la Turchia nei mesi e negli anni a venire prevede che la Turchia s’impegni a migliorare ulteriormente il rispetto dei diritti umani e delle libertà fondamentali e a consolidare e ampliare la legislazione e le misure di attuazione concernenti, tra l’altro, la libertà di religione e i diritti delle minoranze.</p>
      <p sl="en">Il Consiglio può assicurare all’onorevole deputato che l’Unione attribuisce grande importanza a queste questioni. Di conseguenza, il monitoraggio e la valutazione dei progressi, assieme al dialogo con le autorità turche, proseguiranno in seno a tutti gli organismi interessati.</p>
    </intervention>
    <intervention id="3-274" speaker_id="2229" name="Bernd Posselt" is_mep="True" mode="spoken">
      <p sl="de">Signor Presidente, i problemi riguardano principalmente i gruppi appartenenti alla minoranza cristiana in Turchia, dove i cristiani rischiano di scomparire dalla scena. Il loro numero diminuisce e il Patriarca ecumenico teme che, al termine dei negoziati di adesione, in Turchia non sarà rimasto neanche un cristiano. Per questo motivo, vorrei rivolgerle un quesito molto concreto. La legge sulla religione è stata presentata alla Commissione, la quale ha formulato aspre critiche al riguardo. I turchi hanno affermato che il loro parlamento avrebbe introdotto gli opportuni miglioramenti. Avete indicazioni certe che tali miglioramenti siano stati introdotti, in particolare per quanto riguarda i diritti di proprietà e la formazione dei sacerdoti? Avete ricevuto indicazioni certe e intendete insistere sulla necessità che le promesse siano tradotte in azioni nel corso delle prossime settimane, o intendete aspettare che i cristiani turchi spariscano dalla Turchia prima di affrontare la situazione?</p>
    </intervention>
    <intervention id="3-275" speaker_id="photo_generic" name="Douglas Alexander" is_mep="True" mode="spoken">
      <p sl="en">Presidente in carica del Consiglio . Penso che la cosa più appropriata sia aspettare la relazione della Commissione che tratta precisamente questo argomento, perché è importante – anziché procedere sulla base di singoli esempi, o a volte persino di aneddoti – disporre di prove su cui fondare le nostre affermazioni.</p>
      <p sl="en">Senza dubbio, l’Unione continua a esortare il governo turco a riaprire il seminario greco-ortodosso di Halki, come ho già detto, che è stato chiuso nel 1971. Il governo turco si è impegnato a farlo e sta cercando una soluzione compatibile con il diritto turco e accettabile per il patriarcato.</p>
      <p sl="en">Sulla questione specifica della confisca dei beni della chiesa greco-ortodossa, il Commissario Rehn ha scritto al ministro degli Esteri turco in giugno per segnalare le carenze del progetto di legge sulle fondazioni e ha specificamente evidenziato la questione dei diritti di proprietà.</p>
      <p sl="en">Come ultima osservazione – considerato il futuro molto negativo prospettato per la comunità cristiana in Turchia dall’interrogazione – vorrei fare presente che gli stessi leader di tali comunità cristiane hanno riconosciuto la portata dei progressi compiuti negli ultimi mesi in vista dell’apertura dei negoziati di adesione. Quindi, pur rispettando il punto di vista espresso dall’onorevole deputato, ritengo si debbano ascoltare anche tali voci cristiane all’interno della Turchia, le quali affermano che questo processo e la prospettiva stessa dell’adesione intervengono in loro favore e garantiscono diritti che sono stati loro drammaticamente negati in passato.</p>
    </intervention>
    <intervention id="3-276" speaker_id="21918" is_mep="True" mode="spoken" role="Presidente">
      <p sl="unknown">Annuncio l’</p>
      <p sl="unknown">interrogazione n. 15 dell’onorevole Michl Ebner (H-0798/05):</p>
      <p sl="unknown">Oggetto: Tutela e promozione dei bovini di razza montana</p>
      <p sl="unknown">Il regolamento (CE) n. 639/2003 abbassa l’età delle mucche e delle vitelle ai fini della concessione di restituzioni all’esportazione, portandola da 36 a 30 mesi. Secondo il regolamento (CE) n. 615/1998 , gli animali erano, in precedenza, ammissibili a tali importi fino al raggiungimento dei 36 mesi.</p>
      <p sl="unknown">Tale disposizione rende più difficile la vita degli allevatori nelle zone montane che sono vincolati al fatto che, nel ciclo alpino, gli animali figliano in autunno. Inoltre, le razze bovine montane che utilizzano sia l’alpeggio che il pascolo si sviluppano più lentamente, a causa delle rigide realtà ambientali, e tenuto conto delle condizioni biologiche, possono essere coperte solo a 24 mesi.</p>
      <p sl="unknown">Può il Consiglio prevedere con urgenza una deroga per i bovini di razza montana ed elevare di nuovo a 36 mesi l’età utile ai fini dell’esportazione?</p>
    </intervention>
    <intervention id="3-277" speaker_id="photo_generic" name="Douglas Alexander" is_mep="True" mode="spoken">
      <p sl="en">Presidente in carica del Consiglio . Nel quadro della procedura stabilita dal regolamento (CE) n. 639/2003, cui fa riferimento l’onorevole deputato, la Commissione è competente a presentare al comitato di gestione eventuali proposte di modifica delle misure di attuazione relative alle condizioni che disciplinano il pagamento delle restituzioni all’esportazione. Il Consiglio è chiamato ad agire soltanto se la maggioranza delle delegazioni in seno al comitato di gestione non è in grado di esprimere un parere sulla proposta. La Commissione non ha presentato proposte di questo tipo.</p>
    </intervention>
    <intervention id="3-278" speaker_id="2229" name="Bernd Posselt" is_mep="True" mode="spoken">
      <p sl="de">in sostituzione dell’autore . – Signor Presidente, si tratta di un notevole problema per le regioni montane, le quali sono particolarmente esposte al rischio di abbandono delle colture e di desertificazione. Vorrei quindi chiedere al Consiglio – non solo riguardo a questo aspetto, ma anche per l’importanza ambientale che queste razze bovine rivestono per le Alpi, in ogni caso a rischio ecologico – se approva tale linea d’azione o se mantiene l’imparzialità assoluta ed evita di prendere posizione in materia.</p>
    </intervention>
    <intervention id="3-279" speaker_id="photo_generic" name="Douglas Alexander" is_mep="True" mode="spoken">
      <p sl="en">Presidente in carica del Consiglio . L’Unione europea dispone di una grande varietà di strumenti per assistere gli allevatori in ogni circostanza. Nessuno, da quanto mi risulta, è direttamente concepito per le razze bovine montane delle Alpi, ma molti sono a disposizione di agricoltori che offrono il genere di benefici che molti cittadini dell’Unione europea assocerebbero all’allevamento alpino, quali la gestione di paesaggi e habitat sensibili e la salvaguardia della biodiversità.</p>
      <p sl="en">In risposta all’ulteriore osservazione dell’onorevole deputato, ribadisco semplicemente che è importante riconoscere le responsabilità istituzionali derivanti da questo regolamento e suggerirei che, se permangono preoccupazioni del tipo descritto dall’onorevole deputato, tenuto conto delle rispettive responsabilità della Commissione e della Presidenza, forse è più appropriato rivolgersi alla Commissione.</p>
    </intervention>
    <intervention id="3-280" speaker_id="21918" is_mep="True" mode="spoken" role="Presidente">
      <p sl="unknown">Annuncio l’</p>
      <p sl="unknown">interrogazione n. 16 dell’onorevole Esko Seppänen (H-0804/05):</p>
      <p sl="unknown">Oggetto: Sconto britannico</p>
      <p sl="unknown">Il Consiglio europeo dello scorso giugno non è riuscito a trovare un accordo sulle nuove prospettive finanziarie per il periodo 2007-2013. Uno degli ostacoli consisteva nella riduzione straordinaria accordata al Regno Unito per quanto riguarda il suo contributo al bilancio comunitario, il cosiddetto “sconto britannico”. Intende la Presidenza in carica presentare una proposta da sottoporre all’esame del Consiglio europeo volta a trattare gli Stati membri in modo uniforme, ovvero a porre fine agli abbattimenti accordati alla Gran Bretagna e ad altri Stati membri quanto alla loro contribuzione al bilancio comunitario?</p>
    </intervention>
    <intervention id="3-281" speaker_id="photo_generic" name="Douglas Alexander" is_mep="True" mode="spoken">
      <p sl="en">Presidente in carica del Consiglio . La Presidenza sa bene, come il Primo Ministro e io abbiamo affermato più volte oggi, quanto sia importante raggiungere un accordo sulle nuove prospettive finanziarie, se possibile, entro la fine dell’anno. Lavoreremo a tal fine. Si è appena conclusa una serie di riunioni bilaterali, svolte con tutti gli Stati membri e i due paesi in via di adesione al fine di stabilire le basi su cui sia possibile trovare l’accordo.</p>
      <p sl="en">Alla luce di tali consultazioni, la Presidenza si augura di poter elaborare una proposta da presentare al Consiglio. Il Primo Ministro Blair, nella lettera inviata ai capi di governo in vista della riunione informale che si svolgerà domani a Hampton Court, ha indicato di ritenere che l’accodo possa e debba essere raggiunto al Consiglio di dicembre e che personalmente farà tutto il possibile per conseguire tale risultato.</p>
      <p sl="en">Ciò detto, come è stato recisamente confermato dal colpo di scena al Consiglio europeo di giugno, il fattore determinante per raggiungere l’accordo sulle future prospettive finanziarie non dipende dalla volontà di un solo paese – quand’anche sia un paese che esercita la Presidenza – ma dall’impegno di tutti i 25 Stati membri dell’Unione europea a lavorare a favore di tale consenso.</p>
    </intervention>
    <intervention id="3-282" speaker_id="2304" name="Esko Seppänen" is_mep="True" mode="spoken">
      <p sl="fi">Signor Presidente, signor Presidente in carica del Consiglio, in giugno la questione dipendeva da pochi paesi e, in misura maggiore, dal paese che attualmente esercita la Presidenza, il Regno Unito. All’epoca, siete riusciti a silurare la soluzione che ci avrebbe permesso di approvare un quadro finanziario per il periodo 2007-2013. Ora che lo state elaborando voi e ci si interroga sull’opportunità o meno che faccia parte di una specie di pacchetto, vorrei chiedere quanto segue: è possibile che il cofinanziamento dell’agricoltura rientri in questo pacchetto, il che significa che gli stessi Stati membri comincerebbero a pagare una quota della spesa agricola obbligatoria?</p>
    </intervention>
    <intervention id="3-283" speaker_id="photo_generic" name="Douglas Alexander" is_mep="True" mode="spoken">
      <p sl="en">Presidente in carica del Consiglio . Permettetemi di affrontare i due aspetti uno alla volta.</p>
      <p sl="en">In primo luogo, sebbene possa tornare utile all’interrogazione dell’onorevole deputato far sembrare che il Regno Unito sia stato l’unico a sostenere tale posizione in seno al Consiglio europeo di giugno, mi spiace dire che semplicemente non è andata così. Lo so perché ero presente. Cinque Stati membri non hanno potuto accettare le proposte della Presidenza del Lussemburgo. Il Regno Unito ha affermato con molta chiarezza che esistevano precisi motivi per cui non poteva accettarle. Sarebbe tuttavia inopportuno che io descriva o enumeri gli argomenti avanzati dal governo britannico in giugno, considerata la mia responsabilità di rispondere oggi a nome della Presidenza.</p>
      <p sl="en">Riguardo alla questione generale dell’agricoltura, il Primo Ministro ha trattato la problematica nelle sue osservazioni di oggi: riteniamo necessario adottare una prospettiva di riforma, che tenga conto delle sfide future cui dovrà far fronte l’Unione europea nelle prossime prospettive finanziarie.</p>
      <p sl="en">Oltre a ciò, posso solo ribadire l’osservazione con cui ho cominciato la mia risposta, cioè che, come ha chiarito il Primo Ministro nelle sue osservazioni di oggi al Parlamento, stiamo facendo un serio tentativo per cercare di raggiungere l’accordo sulle future prospettive finanziarie, non solo perché sarebbe un successo per la Presidenza britannica o nell’interesse di uno Stato membro, ma perché sarebbe nell’interesse di tutti gli Stati membri dell’Unione europea disporre di un bilancio che tenga conto delle moderne priorità dell’Unione nell’era della globalizzazione. Richieste specifiche sono rivolte alla Presidenza dai dieci nuovi Stati membri, i quali hanno più volte espresso il chiaro desiderio di sapere con certezza quali fondi avranno a disposizione in futuro. Abbiamo ascoltato con attenzione tali punti di vista, in conformità delle nostre responsabilità di Presidenza. Considerate le difficoltà del Consiglio europeo di giugno, anziché presentare immediatamente delle proposte, abbiamo cercato di ascoltare i pareri espressi in altri Stati membri. Riconosciamo che il contesto politico in cui svolgere le discussioni sul finanziamento futuro sarebbe migliore se si fosse prima svolta una discussione sulla direzione futura dell’Europa, motivo per cui abbiamo organizzato la riunione informale dei capi di governo di domani. A seguito della riunione di domani a Hampton Court, cercheremo di compiere progressi concreti e reali sulle sfide che tutti ravvisiamo.</p>
    </intervention>
    <intervention id="3-284" speaker_id="21918" is_mep="True" mode="spoken" role="Presidente">
      <p sl="unknown">Annuncio l’</p>
      <p sl="unknown">interrogazione n. 17 dell’onorevole Bill Newton Dunn (H-0808/05):</p>
      <p sl="unknown">Oggetto: Stile di risposta alle domande presentate durante il Tempo delle interrogazioni</p>
      <p sl="unknown">Uno studio che ha come oggetto l’attuale Presidenza, evidenzia che a quest’ultima piace non dare risposte dirette alle domande dirette formulate durante il Tempo delle interrogazioni. Può dire la Presidenza se intende adottare lo stile della Camera dei Comuni, dove i ministri nazionali sono maestri nell’arte di rivelare il meno possibile, contrariamente ai veri principi democratici, oppure, rappresentando essa il Consiglio nel suo complesso e non i Comuni, intende adottare il sistema continentale di aiutare i cittadini, che pagano i suoi stipendi, fornendo informazioni concrete alle domande che le vengono rivolte?</p>
    </intervention>
    <intervention id="3-285" speaker_id="photo_generic" name="Douglas Alexander" is_mep="True" mode="spoken">
      <p sl="en">Presidente in carica del Consiglio . I progetti di risposta alle interrogazioni orali formulate durante il Tempo delle interrogazioni sono elaborati dal Segretariato del Consiglio in cooperazione con la Presidenza e gli Stati membri, al fine di fornire risposte più accurate alle interrogazioni degli onorevoli deputati al Parlamento.</p>
      <p sl="en">Va tuttavia ricordato che, durante il Tempo delle interrogazioni, il Presidente in carica del Consiglio agisce in nome del Consiglio; di conseguenza, egli deve evitare di rispondere a interrogazioni che esulino dalla sfera di competenza del Consiglio, per esempio su questioni strettamente legate alla politica interna.</p>
    </intervention>
    <intervention id="3-286" speaker_id="4535" name="Philip Bushill-Matthews" is_mep="True" mode="spoken">
      <p sl="en">in sostituzione dell’autore . – Grazie, signor Presidente in carica del Consiglio, e grazie per aver raggiunto l’interrogazione n. 17. Nelle ultime due occasioni, purtroppo abbiamo esaurito il tempo e la mia interrogazione è rimasta senza risposta.</p>
      <p sl="en">Il mio quesito fa seguito a un’interrogazione precedente. Ritengo che all’ultima tornata di Strasburgo la Presidenza abbia unilateralmente deciso di modificare il sistema di risposta alle interrogazioni, in modo da coinvolgere l’intero Consiglio. Mi risulta che il Presidente Borrell Fontelles abbia scritto formalmente per chiedere il ripristino del sistema che per 30 anni ha reso un buon servizio a questa Istituzione. La esorto a farlo. Possiamo anche non essere molti in Aula, ma chi è presente apprezza molto questa possibilità e non desidera che le risposte alle interrogazioni che non possono essere trattate in questa occasione siano ulteriormente rinviate.</p>
    </intervention>
    <intervention id="3-287" speaker_id="photo_generic" name="Douglas Alexander" is_mep="True" mode="spoken">
      <p sl="en">Presidente in carica del Consiglio . Posso assicurarle che, per quanto riguarda il dialogo costante con il Presidente Borrell, non vi è alcuna intenzione di sminuire la responsabilità dei ministri di rispondere del loro operato e di fornire risposte dirette alle interrogazioni dei deputati nella forma attualmente gradita. Non sono sicuro che sia gradita a entrambe le Istituzioni, ma di sicuro a voi sì! Posso anche assicurarvi che non è stato nulla di personale a impedirci di raggiungere l’interrogazione n. 17 durante il Tempo delle interrogazioni delle due tornate precedenti.</p>
      <p sl="en">Ritengo che i ministri abbiano la responsabilità fondamentale di sforzarsi di affrontare direttamente le interrogazioni presentate dal Parlamento. In base all’esperienza che sto acquisendo nel rispondere alle interrogazioni in Aula, vi sono circostanze in cui ci vengono rivolte interrogazioni dirette che riguardano questioni di interesse nazionale e non rientrano nelle competenze della Presidenza, il che si riflette inevitabilmente nelle risposte fornite.</p>
    </intervention>
    <intervention id="3-288" speaker_id="21918" is_mep="True" mode="spoken" role="Presidente">
      <p sl="unknown">Essendo scaduto il tempo assegnato alle interrogazioni, le interrogazioni dal n. 18 al n. 46 riceveranno risposta per iscritto .</p>
      <p sl="unknown">Con questo si conclude il Tempo delle interrogazioni.</p>
      <a text="(La seduta, sospesa alle 19.00, riprende alle 21.00)"/>
    </intervention>
  </section>
  <section id="creitem19" title="Composizione del Parlamento: vedasi processo verbale"/>
  <section id="creitem20" title="Afghanistan">
    <intervention id="3-292" speaker_id="1849" is_mep="True" mode="spoken" role="Presidente">
      <p sl="unknown">L’ordine del giorno reca la dichiarazione della Commissione sull’Afghanistan</p>
    </intervention>
    <intervention id="3-293" speaker_id="photo_generic" name="Benita Ferrero-Waldner" is_mep="True" mode="spoken">
      <p sl="en">Membro della Commissione. – Signora Presidente, il mese scorso circa 7 milioni di afghani si sono recati alle urne per eleggere un parlamento per la prima volta in 36 anni. Questo è stato il culmine di un processo di transizione politica concordato a Bonn quattro anni fa.</p>
      <p sl="en">Mi sono recata in Afghanistan all’inizio di settembre per assistere ai preparativi elettorali e vedere con i miei occhi l’impatto concreto che i nostri aiuti stanno avendo in loco . Ho anche avuto la possibilità di discutere di tutte le sfide che ci attendono e della prossima fase del processo di stabilizzazione con il Presidente Karzai e i suoi ministri, nonché con la società civile afghana e le Nazioni Unite. Vorrei pertanto cogliere l’occasione per spendere alcune parole sulle elezioni, sui preparativi per il periodo post Bonn e sulle future relazioni UE-Afghanistan.</p>
      <p sl="en">L’Unione europea ha sostenuto le recenti elezioni afghane in diversi modi. Non è eccessivo dire che le elezioni non si sarebbero potute svolgere senza l’Unione europea e i contributi degli Stati membri. Abbiamo finanziato il 40 per cento del bilancio elettorale, erogando 159 milioni di euro.</p>
      <p sl="en">Abbiamo anche cercato di migliorare la trasparenza dispiegando una missione di osservazione elettorale dell’Unione europea, guidata dall’onorevole Emma Bonino, che oggi è presente in Aula. Tale missione, che segue il processo dal mese di luglio, ha inoltre beneficiato della collaborazione di una delegazione di osservatori parlamentari, presieduta dall’onorevole Salafranca Sánchez-Neyra, anch’egli presente in Aula oggi. Penso di poter dire che la MOE UE è stata il più grande gruppo di osservazione internazionale nel paese. La sua presenza è stata estremamente importante.</p>
      <p sl="en">Nella sua dichiarazione preliminare, la MOE UE aveva riferito che la giornata elettorale si era svolta in maniera ampiamente pacifica, che fino a quel momento il processo era stato generalmente bene amministrato e che le elezioni rappresentavano un passo avanti per lo sviluppo democratico del paese. Tuttavia, aveva anche evidenziato una serie di preoccupazioni, ad esempio in merito al clima dell’intera campagna elettorale, alla scelta del sistema di voto e al meccanismo di ricorso. So che, in alcune province, durante la fase di conteggio dei voti, sono emerse frodi e irregolarità. La missione di osservazione ha esortato le autorità elettorali ad affrontare scrupolosamente tali preoccupazioni.</p>
      <p sl="en">Desidero congratularmi con l’onorevole Bonino per l’ottimo lavoro svolto finora dal suo gruppo. Attendo con ansia la relazione finale, che comprenderà una valutazione generale dell’intero processo elettorale, nonché raccomandazioni volte a migliorare lo svolgimento di future elezioni. L’onorevole Bonino si recherà nuovamente a Kabul entro la fine dell’anno per presentare la relazione alle parti elettorali interessate.</p>
      <p sl="en">Quale sarà il prossimo passo? Che cosa accadrà dopo il processo di Bonn? L’Afghanistan ha fatto molta strada dalla caduta dei talebani. Sono orgogliosa che l’aiuto prestato dalla Commissione europea abbia avuto un effetto concreto. Abbiamo perseguito una combinazione di ricostruzione visibile, potenziamento durevole delle capacità e miglioramento della vita quotidiana della popolazione afghana. Stiamo per erogare il miliardo di euro che abbiamo promesso a Tokyo per il periodo 2002-2006.</p>
      <p sl="en">Se ripensiamo al caos, alla devastazione e alla repressione che regnavano in Afghanistan quattro anni fa, i progressi compiuti dal paese sono evidenti. Cinque milioni di bambini hanno fatto ritorno a scuola, un terzo dei quali sono bambine. L’ottanta per cento dei bambini è stato vaccinato contro il morbillo e la poliomielite. Si stanno costruendo strade, scuole e cliniche e molte di esse sono già in funzione.</p>
      <p sl="en">La situazione resta tuttavia fragile e i miglioramenti non sono ancora pienamente sostenibili. E’ evidente che il paese ha ancora molta strada da percorrere. Occorre continuare a lavorare, soprattutto in materia di buon governo, Stato di diritto, sicurezza, lotta contro gli stupefacenti e sviluppo. Pertanto sono estremamente favorevole all’idea di tenere una grande conferenza internazionale, se tutto va bene all’inizio del 2006, lanciata alla fine di agosto dalle Nazioni Unite allo scopo di elaborare il “processo post Bonn” tra l’Afghanistan e la comunità internazionale. L’Unione europea sarà di nuovo un’importante partecipante alla conferenza.</p>
      <p sl="en">Che cosa deve fare questo processo? Deve concentrarsi in particolare sulla responsabilizzazione e sulla sostenibilità dell’Afghanistan. Una stabilizzazione duratura sarà possibile solo se la parte afghana avrà la volontà e la capacità di divenire maggiormente responsabile del processo di transizione e di renderlo sostenibile. L’accordo di Bonn ha dimostrato quanto sia importante dotarsi di obiettivi e scadenzari precisi per garantire lo slancio. Dovremmo quindi fare in modo di inserire chiari punti fermi nel processo post Bonn. Sarebbe inoltre utile prevedere qualche forma di controllo congiunto dei progressi tra Afghanistan e comunità internazionale. Il processo post Bonn dovrebbe essere bivalente: dovrebbe contenere chiari impegni da parte afghana e la promessa della comunità internazionale a mantenere gli impegni assunti a livello finanziario, politico e militare.</p>
      <p sl="en">Infine, vorrei soffermarmi sul ruolo dell’Unione europea. L’Unione europea e i suoi Stati membri svolgono un ruolo importante in Afghanistan. Insieme abbiamo erogato un terzo dei 12 miliardi e mezzo di dollari di sovvenzioni promessi alle conferenze di Tokyo e Bonn. Attualmente le truppe dell’ISAF sono costituite per l’80 per cento da soldati degli Stati membri dell’UE. Il Rappresentante speciale dell’Unione europea in Afghanistan, Francesc Vendrell, sta svolgendo un ottimo lavoro a livello politico.</p>
      <p sl="en">Attualmente, sotto l’egida della Presidenza britannica, stiamo discutendo con il governo del Presidente Karzai una dichiarazione congiunta su un partenariato UE-Afghanistan. Si tratterebbe di un importante segnale politico del proseguimento dell’impegno dell’Unione europea nei confronti dell’Afghanistan e, inoltre, evidenzierebbe le nostre aspettative, gli ulteriori progressi ai quali vogliamo assistere in questo paese in ambiti quali la governance , lo sviluppo e i diritti umani. La mia speranza è che questa iniziativa possa essere portata a termine nelle prossime settimane in modo da poterne disporre prima di un’eventuale conferenza post Bonn e da poterla utilizzare per informare le discussioni in quella sede.</p>
      <p sl="en">Infine, credo che l’Unione europea abbia sia il diritto che il dovere di svolgere un ruolo importante nel garantire il buon esito del processo post Bonn. L’impegno della Commissione, in ogni caso, non verrà meno.</p>
    </intervention>
    <intervention id="3-294" speaker_id="2002" name="José Ignacio Salafranca Sánchez-Neyra" is_mep="True" mode="spoken">
      <p sl="es">a nome del gruppo PPE-DE . – Signora Presidente, signora Commissario, onorevoli colleghi, vorrei innanzi tutto congratularmi con il Commissario Ferrero-Waldner per il positivo e attivo impegno che ha dimostrato nei confronti del consolidamento della democrazia in Afghanistan e, in secondo luogo, per l’opportuno invio di una missione di osservazione elettorale in questo paese, che attraversa un momento molto difficile. In questo modo, è stata garantita la presenza dell’Unione europea, che è viva, nonostante la crisi che stiamo attraversando e il dibattito che abbiamo tenuto questa sera con il Presidente in carica del Consiglio, il Primo Ministro britannico, Tony Blair; è stato inoltre dimostrato chiaramente che non siamo concentrati esclusivamente sui nostri problemi, ma siamo solidali nei confronti dei problemi degli altri paesi che soffrono e che hanno vissuto circostanze estremamente difficili, come nel caso dell’Afghanistan.</p>
      <p sl="es">Sono lieto di constatare la partecipazione dei membri della delegazione del Parlamento europeo a questa discussione. Vedo l’onorevole Evans, la collega Scheele, l’amico Philippe Morillon e gli onorevoli Nicholson e Schröder. Vorrei approfittare di questo dibattito in seno al Parlamento europeo per rendere omaggio, come abbiamo fatto in occasione della conferenza stampa realizzata con Emma Bonino in Afghanistan, ai candidati deceduti in questo processo elettorale, agli agenti elettorali e, soprattutto, ai cittadini dell’Unione europea che hanno perso la vita nel nobile compito di contribuire alla causa del consolidamento della democrazia in questo paese.</p>
      <p sl="es">Penso al soldato francese che ha trovato la morte proprio nel momento in cui stavamo effettuando la nostra missione e anche ai diciassette coraggiosi soldati spagnoli morti in un incidente in elicottero, ai quali abbiamo reso un omaggio di gratitudine e riconoscenza durante la nostra visita a Herat, la base del loro quartiere generale, e anche alla visita che abbiamo fatto al governatore, al Presidente, alle autorità delle Nazioni Unite, alle candidate donne e al generale a capo della missione delle forze NATO in Afghanistan.</p>
      <p sl="es">Da un punto di vista generale, vorrei dire che la nostra missione di parlamentari europei ha condiviso in toto le conclusioni dello straordinario lavoro realizzato dalla collega Emma Bonino e, da un punto di vista politico, abbiamo anche espresso il nostro giudizio sulle priorità che l’Unione europea dovrebbe stabilire per il futuro.</p>
      <p sl="es">Crediamo essenzialmente nel rafforzamento democratico del paese, da una prospettiva istituzionale e in termini di rispetto dei diritti umani e, soprattutto, dei diritti delle donne; è infatti impossibile realizzare lo sviluppo democratico di un paese senza il contributo dei suoi uomini e delle sue donne e il loro diritto a determinare il proprio futuro.</p>
      <p sl="es">Signora Presidente, la delegazione del Parlamento europeo ha affermato che sarebbe opportuno che il Parlamento europeo apportasse il proprio contributo al processo post Bonn, ospitando e organizzando un’ampia conferenza alla quale partecipino la Commissione, gli Stati membri che prendono parte ad azioni congiunte della NATO e, ovviamente, i nuovi rappresentanti del parlamento afghano, affinché possano così definire e determinare il loro futuro.</p>
      <p sl="es">A nostro parere, era anche importante che il Parlamento europeo accordasse il proprio pieno sostegno alla dichiarazione congiunta che la Commissione firmerà con le nuove autorità e con il governo afghano, in modo da fornire un quadro istituzionale nel quale vada a inserirsi l’ampia e generosa collaborazione via via dimostrata dalla nostra Istituzione.</p>
      <p sl="es">Abbiamo altresì chiesto alla Commissione di riflettere sull’opportunità di stabilire in futuro un ampio accordo di associazione in grado di istituire e orientare un formato istituzionale per il futuro della cooperazione.</p>
      <p sl="es">Signora Presidente, ci sentiamo molto rassicurati dopo che il Commissario Ferrero-Waldner ha dichiarato che l’Unione europea continuerà a prestare il proprio contributo ai dividendi della pace, della comprensione, della concordia e della riconciliazione nel tormentato paese che è stato finora l’Afghanistan.</p>
      <p sl="es">Concludo, signora Presidente, ringraziando la collega Emma Bonino, con cui abbiamo lavorato in magnifica sintonia, per l’ospitalità e il sostegno che ha offerto alla delegazione del Parlamento europeo.</p>
    </intervention>
    <intervention id="3-295" speaker_id="2099" name="Robert Evans" is_mep="True" mode="spoken">
      <p sl="en">a nome del gruppo PSE. – Signora Presidente, le elezioni svoltesi in Afghanistan il mese scorso hanno rappresentato un’importante pietra miliare e mi associo agli omaggi resi all’onorevole Bonino e ai suoi colleghi per tutto il lavoro svolto. In fin dei conti, queste sono state le prime elezioni parlamentari che si siano tenute nel paese dal 1979. L’afflusso alle urne, superiore al 50 per cento, è stato molto positivo rispetto ad altre competizioni elettorali nel mondo.</p>
      <p sl="en">Non sono mancati i problemi, ma chi vuole criticare – non necessariamente in quest’Aula – deve ricordare il punto di partenza, sintetizzato alla perfezione dalle parole “caos” e “devastazione” che il Commissario ha pronunciato nel suo intervento. Benché oggi l’Afghanistan possa essere lungi dall’essere perfetto, ha compiuto molti progressi. Noi, come gruppo di osservazione elettorale, siamo stati molto orgogliosi non solo di vedere donne recarsi alle urne per votare – molte delle quali lo hanno fatto scegliendo di non indossare il burka , com’è loro diritto –, ma anche di constatare la presenza di un elevato numero di donne tra i funzionari elettorali e i candidati. Oggi sappiamo che molte donne sono state elette. Pertanto l’Afghanistan, considerati tutti i suoi problemi, ha compiuto notevoli passi avanti.</p>
      <p sl="en">Uno dei primi nomi di cui è stata annunciata l’elezione è stato quello dell’attivista per i diritti delle donne Malalai Joya. Sarà una delle 62 donne che faranno parte del parlamento, una grande conquista, impensabile fino a poco tempo fa. Alcune di esse sono state elette di diritto, mentre altre in ragione della norma che riserva alle donne il 25 per cento dei seggi. Tuttavia, alcuni fantasmi del brutale passato dell’Afghanistan sono riemersi man mano che venivano resi noti altri risultati.</p>
      <p sl="en">Nei giorni in cui abbiamo assistito alle elezioni, il Presidente Karzai ci ha spiegato i motivi della sua scelta, o della scelta, di un sistema elettorale – di cui ha parlato anche il Commissario – basato sul voto singolo non trasferibile. Questo meccanismo non richiede ai cittadini di accordare la propria preferenza a un partito politico sulle schede elettorali, ma fornisce agli elettori un elenco costituito letteralmente da centinaia di nomi tra cui scegliere. In questi elenchi di nomi si annidano persone i cui trascorsi possono essere definiti con termini tutt’altro che lusinghieri e che, secondo i gruppi per i diritti umani, sarebbero coinvolte in crimini di guerra. L’ex governatore talebano Mawlawi Mohammadi, che se non è stato il responsabile diretto ha per lo meno predisposto la distruzione delle statue di Buddha, è stato eletto in una provincia con meno del 10 per cento dei voti, risultato che con ogni probabilità evidenzia una falla nel sistema. Il mullah Raketi, comandante di un’unità militare talebana, è stato eletto in un’altra provincia.</p>
      <p sl="en">Di conseguenza, il compito che il Presidente Karzai è ora chiamato ad affrontare non è semplice, poiché deve aiutare queste variegate forze a formare un utile, praticabile ed effettivo organo legislativo. Una delle sfide, peraltro d’importanza fondamentale, cui esse devono far fronte è il grave problema della droga che affligge il paese, che anche in questo caso è già stato citato dal Commissario. L’esercito, la polizia e le agenzie incaricate dell’ordine pubblico e dell’applicazione della legge devono collaborare con tutti gli organismi internazionali per trovare alternative per i coltivatori di oppio. Un’altra sfida consiste nel contrastare la spaventosa disponibilità di armi, che abbiamo potuto constatare in tutta evidenza sia a Kabul che nel resto dell’Afghanistan.</p>
      <p sl="en">L’anno scorso la Presidenza olandese aveva impostato molti dei suoi programmi sul sostegno e l’aiuto all’Afghanistan. Questi programmi non vanno dimenticati. La missione di osservazione elettorale di cui sono stato orgoglioso di fare parte deve rientrare in un processo più lungo e più approfondito di sostegno all’Afghanistan.</p>
    </intervention>
    <intervention id="3-296" speaker_id="1566" name="Emma Bonino" is_mep="True" mode="spoken">
      <p sl="it">a nome del gruppo ALDE . – Signor Presidente, signora Commissario, onorevoli colleghi, colgo questa occasione per ringraziare da quest’Aula coloro che hanno fatto parte del mio core team , gli osservatori di lungo periodo, coloro che con me hanno trascorso, in questo paese straordinario ma molto difficile, quattro mesi in condizioni, a volte molto particolari, molto tese, anche molto emozionanti ma non sempre facilissime. Non li vedrete mai, però esistono, erano là sotto una bandiera europea: io credo che abbiano ben rappresentato il sostegno alla democrazia che rappresenta il punto di accordo tra tutti noi, l’elemento di fondo che vogliamo sostenere.</p>
      <p sl="it">A breve la missione renderà pubblica, previa consultazione con la Commissione, la relazione finale sulle elezioni e, per la prima volta, ci impegneremo anche, sempre in consultazione, a elaborare una relazione sulla democratizzazione e i suoi passi futuri. Certo, l’intero svolgimento elettorale ha avuto momenti di caduta che, peraltro, avevamo già anticipato nel preliminary statement , ma ci sono stati anche momenti di preoccupazione, come ad esempio l’arresto di Mohaqui Nasab, il giornalista editore del settimanale sui diritti delle donne, un arresto che è stato dichiarato illegale dallo stesso responsabile della Media Commission delle autorità afghane. Credo si tratti di un elemento di preoccupazione e spero che le Istituzioni europee sapranno far presente o richiamare al rispetto della legge e dello Stato di diritto anche i nostri amici afghani e le autorità del paese.</p>
      <p sl="it">Inoltre, per quanto riguarda il futuro, come lei ha detto, del follow-up della conferenza di Bonn, vorrei sottolineare due cose. Primo, dobbiamo essere consapevoli che si tratta di un impegno perlomeno a medio-lungo termine, qualunque sia la formula da adottare. Secondo, vorrei sottolineare la dimensione regionale, così importante per il successo stesso dell’Afghanistan. Che si parli di sicurezza, di commercio o di sviluppo economico, la dimensione regionale è sicuramente un elemento da prendere in considerazione.</p>
      <p sl="it">E’ anche vero però che l’Afghanistan è uno dei paesi in cui l’impegno internazionale, in particolare quello europeo, può fare la differenza. L’Afghanistan è un paese stretto tra un futuro possibile e un passato molto duro a morire. Ma ci sono le risorse umane, a mio avviso, per guardare al futuro. Quando si vedono migliaia di ragazzine che escono da scuola con la divisa nera e il fazzolettino bianco, con in tasca libri normali, io credo che quello sia il futuro, sebbene manchino ancora molti anni alla sua completa realizzazione. Ma proprio su simili aspetti possiamo fare la differenza, sebbene non da soli. Occorre anche che gli amici americani rimangano nel paese in questo momento ancora difficile sotto il profilo della sicurezza, auspicando che possano adottare comportamenti più rispettosi delle tradizioni locali, cosa che non sempre avviene.</p>
      <p sl="it">Resto comunque convinta che un futuro sia possibile. Dipende dagli afghani, certamente, ma dipende anche da noi. Credo sia questa la speranza e l’impegno che ha animato lei nel renderci visita, la visita della delegazione europea e la nostra presenza per tante settimane che, a mio avviso, si è guadagnata anche il rispetto e la riconoscenza del popolo afghano stesso.</p>
    </intervention>
    <intervention id="3-297" speaker_id="1833" name="Marie Anne Isler Béguin" is_mep="True" mode="spoken">
      <p sl="fr">a nome del gruppo Verts/ALE. – Signora Presidente, signora Commissario, vorrei innanzi tutto porgervi le scuse della collega, onorevole Beer, la quale purtroppo, pur desiderando partecipare a questo dibattito, si trova nell’impossibilità di essere presente in Aula. Come hanno affermato i colleghi, credo che possiamo essere molto soddisfatti dell’esito delle elezioni parlamentari tenutesi in Afghanistan il 18 settembre 2005. Nonostante alcuni episodi di violenza verificatisi negli ultimi mesi, soprattutto contro candidati e scrutatori, di per sé le elezioni si sono svolte in un clima di non violenza. Questo è un ottimo segno per il cammino verso la democrazia e lo Stato di diritto in Afghanistan.</p>
      <p sl="fr">Al momento, come europei, dobbiamo chiarire i nostri impegni sul campo. Siamo favorevoli a una proroga della missione ISAF, poiché ha per scopo la ricostruzione e il rafforzamento della nazione. Questa è una missione importante, signora Commissario, in quanto crea un clima favorevole allo sviluppo del paese dopo decenni di conflitti.</p>
      <p sl="fr">A tale proposito, occorre sottolineare un punto molto importante: non dobbiamo mischiare le due missioni, l’ISAF e l’operazione Enduring Freedom . Quest’ultima, che è guidata dagli Stati Uniti, è volta a combattere il terrorismo, in altre parole i talebani. Si tratta di operazioni di combattimento. Se mischiamo le due missioni di ricostruzione, perderemo la fiducia della popolazione e offuscheremo la buona reputazione di tale missione.</p>
      <p sl="fr">Inoltre, la situazione diventerebbe molto difficile per le ONG, che attualmente cooperano con l’ISAF. Dobbiamo anche sollevare la questione degli stupefacenti nel paese, come peraltro ha fatto lei, signora Commissario. Ci occorre un piano che tenga conto di tutti gli aspetti connessi a questo problema, che interessa in ugual misura i settori agricolo e sanitario e l’economia afghana in generale. Ovviamente, questo problema riguarda anche i paesi confinanti.</p>
      <p sl="fr">Vorrei esprimere un’ultima importante considerazione. L’attuale governo del Presidente Karzai ha firmato contratti per lo stazionamento di truppe USA in Afghanistan a tempo indefinito. Riteniamo che questa azione non sia positiva per la stabilità della regione. Una volta portata a termine la costruzione della nazione, l’Afghanistan sarà uno Stato sovrano che non avrà alcun bisogno di truppe straniere.</p>
    </intervention>
    <intervention id="3-298" speaker_id="4453" name="Luisa Morgantini" is_mep="True" mode="spoken">
      <p sl="it">a nome del gruppo GUE/NGL . – Signor Presidente, onorevoli colleghi, confesso di avere sofferto per non aver potuto partecipare alle elezioni in Afghanistan: l’avrei fatto molto volentieri ma il sistema d’Hondt del Parlamento non me l’ha permesso.</p>
      <p sl="it">Sono davvero convinta che i processi di cambiamento in Afghanistan siano effettivi, efficaci, reali. Sono però lenti, difficili, complicati. L’esempio della crescita della democrazia viene proprio da una ragazza, Malalaia Joya, di 26 anni, che io ho conosciuto quando ne aveva 18, allorché era impegnata clandestinamente in Afghanistan per l’istruzione delle donne, e che è stata eletta in una provincia difficile in Afghanistan. E’ lei, tra l’altro, che due anni fa all’interno della Loyal Girka con molta chiarezza, ha detto: “I signori della guerra sono ancora qui”.</p>
      <p sl="it">Il fatto che una donna di questo tipo, pur con le difficoltà e le intimidazioni che ha dovuto subire, sia riuscita ad essere eletta – e sono certa che contribuirà alla costruzione della democrazia in Afghanistan – è un fatto straordinario, perché, a mio avviso queste elezioni sono state positive. Ringrazio anch’io Emma Bonino – della quale mi fido, sebbene dissentiamo su molti temi, per esempio sul Medio Oriente, però mi fido profondamente della sua democraticità – per la sua presenza in Afghanistan e sono molto lieta che l’Unione europea abbia svolto un ruolo così positivo.</p>
      <p sl="it">Se Malalaia Joya è un esempio del nuovo Afghanistan, lo è anche Omar, un ragazzo che io ho conosciuto quando ancora c’erano i talebani e che diceva: “Io voglio vivere: non è soltanto per le donne che sto lottando contro i talebani ma è anche per me, perché non voglio aver la barba e voglio ascoltar la musica”. Anche Omar è stato eletto e ciò rappresenta, secondo me, un altro fatto estremamente positivo.</p>
      <p sl="it">Tuttavia non possiamo ignorare le complessità e le difficili scelte per il Presidente Karzai, il quale in realtà ha scelto non già, a differenza di quanto sostiene per esempio il Human Right Watch, di punire i signori della guerra bensì ha imboccato quella che forse è l’unica strada possibile in questa fase, ovvero permettere che i signori della guerra fossero anche eletti.</p>
      <p sl="it">Ritengo vi sia inoltre un grave problema per quanto riguarda ad esempio l’ISAF, che svolge innegabilmente un ruolo estremamente positivo, benché io sia contraria a ogni guerra e a ogni partecipazione militare. Tuttavia, il ruolo svolto dalle forze statunitensi non è positivo per la conclusione dei conflitti, la riconciliazione e lo sviluppo dell’Afghanistan. Non mi riferisco soltanto all’orrore di vedere bruciati due corpi di talebani – cosiddetti talebani perché alla fine tutti sono considerati tali – ma mi riferisco anche all’assenza di legalità e alla mancanza di regole, come per esempio, nella prigione di Bagram, nella quale sono reclusi dei talebani senza nessun tipo di controllo.</p>
      <p sl="it">Proprio perché dobbiamo ragionare, capire e cambiare insieme, credo che non possiamo nasconderci delle verità che, stando alle reazioni degli afghani che abbiamo visto in televisione, possono creare conflitti. A tal proposito, ritengo importantissimo il ruolo svolto dall’UE in tali questioni. Ringrazio molto, non solo la signora Commissario ma tutta l’Unione europea, che sta lavorando in un modo diverso per riuscire a fare in modo che l’Afghanistan sia a favore della democrazia. Tuttavia per raggiungere tale obiettivo, dobbiamo veramente adoperarci per rafforzare le istituzioni statali e affinché le ONG e la società civile possano farsi comunque sentire.</p>
    </intervention>
    <intervention id="3-299" speaker_id="23746" name="Vytautas Landsbergis" is_mep="True" mode="spoken">
      <p sl="lt">Finora l’Afghanistan rappresenta l’unico caso in cui a ingaggiare una guerra con lo Stato democratico più potente del mondo era stata un’organizzazione terroristica con un indirizzo noto. A questo indirizzo corrispondeva uno Stato retrogrado che proteggeva una specifica organizzazione terroristica, ovvero l’Afghanistan governato dal partito dei talebani. Di conseguenza, l’alleanza democratica aveva potuto concentrare la propria offensiva su un preciso punto geografico, riuscendo così a eliminare la tirannia dei talebani e ad aprire la prospettiva della democrazia al popolo afghano. In effetti, era impossibile restare indifferenti alla vista dell’ampio numero di persone comuni, tra cui soprattutto donne provenienti dalle zone rurali, che per la prima volta nella loro vita si recavano a votare con la speranza di un sistema migliore, caratterizzato da libertà e rispetto per tutti. Ci accorgeremo che, benché le organizzazioni terroristiche possano avere qualche sostenitore, dopo la rimozione dei talebani nessuna di loro ripeterà l’errore di fornire biglietti da visita con un indirizzo specifico da colpire. Tali organizzazioni hanno creato una situazione in cui tutto ciò che gli altri possono fare è difendersi e, quando i terroristi provenienti da Giordania, Iran, Arabia Saudita e altri paesi, che sono attivi in Iraq, non vengono chiamati invasori, ma insorti, si crea ancora più confusione. Tuttavia, l’Afghanistan è stato il primo teatro della guerra globale al terrore e, pertanto, sta già dando vita a una vera democrazia. Attualmente l’Iraq è la frontiera fatale della guerra totale dei fanatici contro l’Occidente, mentre l’Afghanistan è ormai quasi oltre la linea di confine. Tuttavia, l’opportunità per la democrazia e i diritti umani in Afghanistan è una grande prova per tutti. L’Unione europea ha apportato un notevole contributo e l’intera Europa deve prestare il proprio aiuto nella storica costruzione di questo nuovo Stato. Sono orgoglioso che il mio paese, la Lituania, stia agendo in tal senso assumendosi la responsabilità di un’intera regione. I lituani stanno contribuendo alla costruzione del nuovo Afghanistan e altri Stati europei potrebbero fare altrettanto. Il successo delle operazioni in Afghanistan rappresenterà la prima sconfitta del fronte del terrorismo globale, nonché la speranza che questo nuovo tipo di aggressione totalitaria possa essere respinto. Grazie.</p>
    </intervention>
    <intervention id="3-300" speaker_id="4242" name="Karin Scheele" is_mep="True" mode="spoken">
      <p sl="de">Signora Presidente, come membro della delegazione di osservazione elettorale, vorrei estendere i più calorosi ringraziamenti al nostro presidente, onorevole Salafranca Sánchez-Neyra, per l’ottimo lavoro svolto dalla delegazione in Afghanistan, nonché, ovviamente, alla collega Emma Bonino, che ha guidato la missione di osservazione dell’Unione europea, e agli osservatori di lungo periodo dell’UE, che hanno fatto uno splendido lavoro e che, in certa misura, stanno continuando a farlo.</p>
      <p sl="de">Molti di noi, oggi, hanno già evidenziato l’importanza che queste elezioni hanno rivestito qualche fase del processo di democratizzazione in Afghanistan e, pertanto, vorrei concentrarmi sulla singola questione della partecipazione alla vita politica delle donne afghane. Quando il regime talebano era al potere, abbiamo ovviamente sentito parlare molto dell’oppressione delle donne afghane ed è una grande gioia constatare che, dai risultati elettorali, emerge che il 27 per cento dei futuri membri del parlamento è costituito da donne. A tale riguardo, riservare il 25 per cento dei seggi alle donne si è rivelata una misura molto utile.</p>
      <p sl="de">Tuttavia, non intendo tralasciare un fatto ovvio, ossia che non basterà applicare questa quota e mantenere calmi i paesi donatori, se vogliamo che in futuro le donne afghane partecipino in maggiore misura alla vita politica e assistano a un continuo miglioramento della loro posizione sociale. Dagli indicatori sociali emerge che la situazione resta difficile. E’ indicativo che il presidente della nostra delegazione, onorevole Salafranca Sánchez-Neyra, in occasione di una conferenza stampa tenutasi in Afghanistan abbia detto che, nel controllare gli sviluppi nel paese, l’Unione europea rivolgerà particolare attenzione ai diritti umani e in particolare a quelli delle donne.</p>
      <p sl="de">Occorre anche parlare delle condizioni in cui alcune organizzazioni non governative sono costrette a operare in Afghanistan. La Commissione deve affermare a chiare lettere che le ONG saranno sempre nostre partner , in modo che non possano essere oggetto di repressione.</p>
    </intervention>
    <intervention id="3-301" speaker_id="4522" name="Emma Nicholson of Winterbourne" is_mep="True" mode="spoken">
      <p sl="en">Signora Presidente, il Commissario Ferrero-Waldner ha colto nel segno quando, all’inizio del suo intervento, ha detto che questo è stato un evento storico: le prime elezioni da decenni a questa parte e, crediamo, anche le prime elezioni parlamentari cui le donne abbiano mai potuto partecipare.</p>
      <p sl="en">Personalmente è stato per me un grande onore fare parte del gruppo che ha avuto la possibilità di assistere a questo importantissimo evento. Desidero rivolgere un caloroso ringraziamento al caro collega Salafranca Sánchez-Neyra, che ha presieduto in maniera meravigliosa la nostra missione. Questa è stata la seconda volta che ho lavorato al suo fianco in occasione di un’elezione, prima della quale eravamo stati insieme in Libano. Desidero inoltre ringraziare la mia collega di lunga data, Emma Bonino, che ho sempre ammirato e che si occupa dell’Afghanistan da tantissimo tempo. Era stata talmente coraggiosa da recarsi nel paese quando i talebani erano ancora al potere. Pochissime donne sarebbero state in grado di dimostrare un coraggio e un impegno analoghi e ora prosegue il suo lavoro.</p>
      <p sl="en">Ho scelto di monitorare i seggi elettorali destinati esclusivamente alle donne. Ne ho viste a migliaia, molte delle quali avevano il viso nascosto dal burka , che ovviamente sollevavano quando giungevano alle cabine elettorali riservate esclusivamente alle donne. Una volta arrivate, non erano in grado di fare granché. Alcune passavano mezz’ora a lambiccarsi disorientate, nel tentativo di capire cosa significasse il foglio di carta davanti a loro, cosa dovessero fare e come si facesse a tracciare un segno. Erano prive di istruzione. Non dimentichiamo che l’Afghanistan è una delle due nazioni più povere al mondo. I dati statistici relativi alla sanità sono paragonabili solo a quelli della Somalia. Negli anni a venire aiuteremo l’Afghanistan nell’ambito dell’istruzione e dell’assistenza sanitaria preventiva, in altre parole nei settori di base. Un simile comportamento da parte nostra è più che giusto.</p>
      <p sl="en">Tuttavia, dovremmo anche ricordare i cittadini dell’Unione europea che hanno già dato la vita per questo paese. Guidati dall’onorevole Salafranca Sánchez-Neyra, abbiamo assistito a un meraviglioso e commovente omaggio ai corpi dei 17 soldati spagnoli deceduti, i cui nomi resteranno per sempre nel luogo in cui hanno trovato la morte. Questi uomini hanno sacrificato la loro vita per il futuro della popolazione afghana.</p>
      <p sl="en">Non possiamo arrenderci. Il paese è afflitto da una povertà estrema. Rimarremo sul posto molto a lungo, ma questo è il genere di lavoro che si addice perfettamente all’Unione europea.</p>
      <a text="(Applausi)"/>
    </intervention>
    <intervention id="3-302" speaker_id="28584" name="Georgios Toussas" is_mep="True" mode="spoken">
      <p sl="el">Signora Presidente, onorevoli colleghi, ormai da decenni la popolazione afghana paga col sangue e con una spaventosa distruzione i costanti interventi dell’imperialismo, determinati dalla grande importanza geostrategica che riveste il paese.</p>
      <p sl="el">L’ipocrita interesse degli imperialisti americani ed europei nei confronti degli attentati terroristici, dei diritti umani e della democrazia in Afghanistan costituisce un insulto e una derisione della storia, poiché erano state proprio queste potenze a sostenere politicamente, moralmente, finanziariamente e militarmente la più cieca e reazionaria delle forze, per arrestare il cammino del popolo afghano verso il progresso e trasformare il paese in un’avanzata base militare.</p>
      <p sl="el">La guerra scatenata nel 2001 dagli Stati Uniti d’America e dalla NATO, con il consenso dell’Unione europea, ha come obiettivo la conquista del controllo militare e politico del paese oggi sotto occupazione.</p>
      <p sl="el">E’ stata così costruita una delle maggiori basi degli Stati Uniti d’America, da cui sono minacciati gli Stati limitrofi. Il paese è vittima dei servi, assetati di potere, degli Stati Uniti e l’unico sviluppo al quale si è assistito è la coltivazione e il commercio dell’oppio.</p>
      <p sl="el">Gli sforzi degli eserciti occupanti degli Stati Uniti e dei paesi dell’Unione europea sono volti a stabilizzare forze e governi su cui essi eserciteranno un controllo assoluto.</p>
      <p sl="el">Affinché vi sia la prospettiva di una soluzione favorevole alla popolazione, tutte le forze di occupazione devono abbandonare il paese e la gente stessa, in mezzo a difficoltà davvero notevoli, deve cercare le strade che portano alla pace e all’indipendenza.</p>
    </intervention>
    <intervention id="3-303" speaker_id="28372" name="Ryszard Czarnecki" is_mep="True" mode="spoken">
      <p sl="pl">Signora Presidente, desidero rendere omaggio alla signora Commissario e all’onorevole Bonino per l’approccio proattivo. Desidero congratularmi anche con l’onorevole Salafranca, che ha guidato la delegazione, per il lavoro svolto.</p>
      <p sl="pl">La questione è estremamente complessa. L’Afghanistan può andare fiero di un passato in cui gli uomini dei suoi altipiani si battevano contro gli invasori. Al tempo stesso, tuttavia, in un certo senso si potrebbe indubbiamente affermare che il paese esporta stupefacenti nel resto del mondo. Sono lieto che l’Unione europea non stia voltando le spalle all’Afghanistan e che, tanto per dire chiaramente come stanno le cose, il contribuente europeo stia finanziando misure volte a promuovere la democrazia in un paese che sembrerebbe essere stato dimenticato da Dio e dal mondo. E’ superfluo dire che sarebbe semplicemente disastroso se gli americani fossero gli unici ad avere interesse per l’Afghanistan. A prescindere dai costi che questo comporta, sono lieto che l’Unione europea stia finanziando l’arduo ed esteso processo di costruzione della democrazia in Afghanistan e abbia fornito un aiuto concreto nel corso delle ultime elezioni. Credo che si sia trattato di una svolta, anche se resta da vedere per quanto tempo continuerà questa tendenza.</p>
      <p sl="pl">Ovviamente dovremmo ricordare che un ampio numero di paesi esercita la propria influenza sull’Afghanistan, sia in termini politici che economici. Vale la pena di rilevare che il paese è indubbiamente al centro degli interessi dell’Iran e anche del Pakistan, oltre che di quelli americani.</p>
      <p sl="pl">Va anche ricordato il fatto alquanto incredibile che la vasta maggioranza delle entrate dell’Afghanistan proviene dal commercio di droga, mentre il bilancio statale copre solo un terzo dei salari dei dipendenti della pubblica amministrazione. Senza l’aiuto di Stati Uniti e Unione europea, il paese semplicemente non esisterebbe. Dovremmo porci una domanda molto diretta, ossia chiederci se senza il nostro aiuto finanziario l’Afghanistan non esporterebbe il terrorismo nel resto mondo in misura addirittura maggiore a quella attuale. Credo che valga la pena di accordare il nostro sostegno al processo di democratizzazione nel paese.</p>
      <p sl="pl">Occorre evidenziare un altro punto. E’ risaputo che, in Afghanistan, gli europei godono di maggiore stima, oppure sono più accettati, degli amici americani. Questo segnale sta per così dire a indicare che l’Unione europea deve interessarsi di più dell’Afghanistan e mantenere la propria presenza nel paese. Desidero ringraziare tutti i colleghi che hanno esibito la bandiera dell’Unione europea in Afghanistan dimostrando alla popolazione afghana che l’UE intende aiutarla.</p>
      <p sl="pl">Ritengo che il dibattito odierno sia la dimostrazione dell’interesse del Parlamento europeo per questo problema chiave. L’Afghanistan non è una specie di terra lontana, ma un problema europeo a tutti gli effetti.</p>
    </intervention>
    <intervention id="3-304" speaker_id="1858" name="Jürgen Schröder" is_mep="True" mode="spoken">
      <p sl="de">Signora Presidente, signora Commissario, vorrei rivolgere innanzi tutto un caloroso ringraziamento all’onorevole Bonino e all’onorevole Salafranca Sánchez-Neyra per averci brillantemente guidati a Kabul. Vorrei inoltre esprimere la mia gratitudine a tutti i membri dell’Assemblea che hanno partecipato con noi a questa missione.</p>
      <p sl="de">Forse mi permetterete di tornare su un argomento che questa sera è stato sollevato in più occasioni, ossia le critiche che vengono rivolte all’Afghanistan, un paese che penso abbia compiuto un gigantesco passo avanti e che sta per compierne altri. Dovremmo essere molto cauti nell’esprimere le nostre critiche; noi europei non abbiamo una buona ragione per puntare il dito contro questo paese, che tanto ha sofferto, e dire chi va punito e cosa è andato storto.</p>
      <p sl="de">Per la verità, sono andate storte molte cose, e non ne andranno per il verso giusto molte altre, ma guardiamo alla storia dell’Europa nel secolo scorso, soffermandoci per esempio su quella del mio paese: persino nella vecchia Repubblica federale, dopo la Seconda guerra mondiale molte persone che avevano legami con il vecchio regime vennero accettate nella pubblica amministrazione e vi svolsero la loro carriera professionale. Negli ultimi tempi, poi, l’Occidente – di cui facciamo parte – ha familiarizzato con l’ex nomenklatura sovietica; mantenere rapporti amichevoli con gli ex leader del KGB è diventato motivo di vanto, e così via. Vorrei mettere in guardia dal dire costantemente agli afghani, da una posizione come la nostra, cosa devono fare.</p>
      <p sl="de">Si stanno verificando fatti molto positivi; sono rimasto particolarmente colpito dall’alto livello di apertura mentale e impegno dimostrati dai giovani. Nei seggi elettorali erano presenti molti ragazzi che prestavano il loro aiuto e, quando chiedevamo loro che cosa volessero, rispondevano: “Istruzione, istruzione, istruzione”.</p>
      <p sl="de">Concluderò dicendo che sarei felicissimo se il Parlamento europeo istituisse una delegazione per le relazioni con l’Afghanistan, perché credo che si tratterebbe del migliore aiuto che potremmo offrire ai deputati di questo paese.</p>
    </intervention>
    <intervention id="3-305" speaker_id="28392" name="Józef Pinior" is_mep="True" mode="spoken">
      <p sl="pl">Signora Presidente, vorrei rendere omaggio al popolo afghano e alle autorità del paese, in particolare al Presidente Karzai, perché sono riusciti a tenere elezioni libere. Si è trattato di un passo fondamentale verso l’instaurazione della democrazia e della pace in Afghanistan. Il 18 settembre di quest’anno si sono presentati alle elezioni 5 700 candidati ai consigli provinciali e alla Wolesi Jirga , ossia la camera bassa dell’assemblea nazionale, e in questo numero figuravano 575 donne.</p>
      <p sl="pl">Il fatto che in tutto il paese siano stati aperti 26 000 seggi elettorali dimostra l’entità dei problemi che si sono dovuti affrontare per lo svolgimento delle elezioni. La scheda elettorale di Kabul, per fare solo un esempio, era costituita da sette pagine e conteneva i nomi di 617 candidati ai 62 seggi del collegio. Il 30 per cento dei seggi in seno alla Wolesi Jirga e ai consigli provinciali è riservato alle donne. Se il numero di donne che hanno votato alle elezioni presidenziali del 2004 era superiore ai 3 milioni, per le votazioni di quest’anno si sono registrate oltre 7 000 nuove elettrici, pari al 44 per cento dei nuovi elettori registratisi.</p>
      <p sl="pl">Questo è solo il primo passo verso la democrazia in Afghanistan. La missione preelettorale del Parlamento, recatasi in Afghanistan dal 14 al 19 luglio di quest’anno sotto la guida dell’onorevole Brok, presidente della commissione per gli affari esteri, e dell’onorevole Morgantini, presidente della commissione per lo sviluppo, ha tenuto riunioni con candidati alle elezioni, organizzazioni delle donne, gruppi per i diritti umani e ONG a Kabul, Herat e Bamiyan. Le persone che abbiamo incontrato hanno espresso la loro fiducia nella vittoria della democrazia, pur dicendosi preoccupate per le minacce poste a tale processo.</p>
      <p sl="pl">A mio parere, le minacce fondamentali sono lo stato di sicurezza nel paese, la violenza nei confronti delle donne e la corruzione. Molti ex leader militari accusati di violazioni dei diritti umani o addirittura di reati si sono candidati alle elezioni e hanno ottenuto seggi. Esiste anche il rischio che elementi criminali, soprattutto baroni della droga e contrabbandieri, influenzino la politica del paese. L’Unione europea deve fare tutto il possibile per la stabilizzazione della democrazia e il riemergere della società civile in Afghanistan.</p>
    </intervention>
    <intervention id="3-306" speaker_id="4332" name="Philippe Morillon" is_mep="True" mode="spoken">
      <p sl="fr">Signora Presidente, signora Commissario, il mese scorso, quando ho accompagnato la delegazione guidata dal collega e amico Salafranca, è stata la quinta volta in cinque anni che mi sono recato in questo territorio, dove non solo ho visitato la capitale, ma ho percorso anche la maggior parte del paese, dalla valle del Panshir, nel nord, a Kandahar, la capitale dei pashtun , a sud, passando per Herat, Mazar el Sharif e Bamiyan, il luogo in cui nel 2001 i buddha giganti sono caduti vittima della barbara stupidità dei talebani.</p>
      <p sl="fr">In ogni occasione, sono rimasto colpito dal desiderio di pace e riconciliazione nutrito dall’ampia maggioranza della popolazione, una popolazione che ne ha abbastanza di violenza dopo 30 anni di guerra civile e di guerra internazionale, una popolazione, inoltre, che è vaccinata contro l’eventuale rischio di un ritorno al potere del fondamentalismo islamico, dopo la sofferenza subita sotto il regime del mullah Omar.</p>
      <p sl="fr">Ad ogni nuovo contatto, mi rendo anche conto di quanto sia ancora difficile il compito della ricostruzione e di quanto sia quindi necessario che l’Unione europea continui a fornire il proprio aiuto. In questa sede mi limiterò a citare un solo aspetto di tale aiuto, riguardante il ripristino della sicurezza, che in alcune province continua a essere oggetto di frequenti minacce. Attualmente questo aiuto è il frutto degli sforzi congiunti compiuti dall’esercito nazionale afghano e dalle forze internazionali, che a loro volta sono suddivise in due categorie con diversi mandati: la coalizione, guidata dagli Stati Uniti, opera essenzialmente nei pressi della frontiera con il Pakistan, mentre l’ISAF, che come avete detto è costituita da un’ampia maggioranza europea, viene gradualmente impiegata nel resto del paese.</p>
      <p sl="fr">Questa dualità è fonte di inefficienza: sono lieto che la NATO abbia ora intenzione di riunire la missione sotto un’unica guida, con un nuovo mandato conferito dalle Nazioni Unite. Quando verrà il momento di discuterne i termini, signora Commissario, vorrei farmi portavoce della popolazione afghana stessa, che insiste sulla necessità di essere protetta dall’interferenza dei vicini di Pakistan e Iran. Credo che, una volta raggiunto questo obiettivo, il popolo afghano saprà risolvere da sé i propri problemi.</p>
    </intervention>
    <intervention id="3-307" speaker_id="photo_generic" name="Benita Ferrero-Waldner" is_mep="True" mode="spoken">
      <p sl="en">Membro della Commissione. – Signora Presidente, vorrei soffermarmi su alcuni dei punti emersi dal dibattito, uno dei quali è la questione dei violatori dei diritti umani che sono stati eletti al parlamento; si tratta infatti di un problema che ci preoccupa tutti.</p>
      <p sl="en">Purtroppo, per l’Afghanistan non è stato facile intraprendere il processo che lo porterà ad accettare il proprio passato e mi auguro che il paese si prenda il tempo necessario per farlo. Date le circostanze, è profondamente deplorevole, ma probabilmente inevitabile, che queste prime elezioni successive al conflitto sfocino nell’elezione al parlamento di alcuni individui discutibili.</p>
      <p sl="en">Dal punto di vista politico, la questione chiave è il grado di influenza che questi soggetti riusciranno a esercitare in parlamento e, per quanto mi riguarda, credo che sia troppo presto per giudicare, poiché come hanno detto in molti, me compresa, il sistema di voto, è molto complicato. Non vi sono chiari blocchi di partito. Il parlamento sarà sicuramente molto frammentato.</p>
      <p sl="en">Vorrei inoltre evidenziare alcuni aspetti positivi riguardo a un certo numero dei candidati eletti. Vi sono state anche persone coraggiose, che in passato si sono sempre battute per la giustizia e i diritti umani in Afghanistan, che sono riuscite a farsi eleggere, tra le quali, come avete rilevato in molti, vi era un numero considerevole di donne. Ho incontrato alcune delle candidate donne e devo ammettere che sono rimasta davvero sorpresa dal loro coraggio e l’ho molto apprezzato. Quando le ho incontrate, mi hanno detto che avevano lavorato con molte donne e sono certa che tutte avranno affermato: “Verremo elette”. In ultima analisi, la loro convinzione ha trovato conferma nella realtà e questo è uno sviluppo molto positivo.</p>
      <p sl="en">Inoltre, è anche positivo rilevare che, sebbene alcuni talebani siano stati eletti, molti esponenti di spicco del precedente regime sono stati sconfitti nelle elezioni, sorte che è toccata all’ex ministro degli Esteri, all’ex viceministro degli Interni e all’ex viceministro della Giustizia. Sono sicura che gli elettori sapevano per chi non dovevano votare.</p>
      <p sl="en">Vorrei anche spendere un paio di parole sugli stupefacenti. Ci rendiamo conto che il problema della droga continua a rivestire una grande importanza. Ne abbiamo discusso anche con il Presidente Karzai e stiamo lavorando con la Presidenza britannica per vedere cosa possiamo fare in futuro per affrontare il problema con rinnovato vigore su due fronti, il primo dei quali è costituito dalle piantagioni alternative, mentre il secondo riguarda la giustizia e il diritto – che vanno rafforzati.</p>
      <p sl="en">Infine, l’istruzione è una delle questioni fondamentali. Desidero concentrarmi su questo aspetto nei programmi futuri, non solo perché si tratta di un problema che riguarda la società intera, ma soprattutto perché, per decenni, le donne non hanno avuto alcuna possibilità e dobbiamo porre rimedio a questa lacuna in qualche modo. Nel solo 2004, abbiamo costruito 50 scuole e istituti per l’assistenza all’infanzia. Abbiamo inoltre un progetto specifico per i bambini di strada. Ho fatto visita al luogo in cui lo stiamo portando avanti e, anche in questo caso, devo dire che ho visto il grandissimo coraggio ed entusiasmo che regna tra i bambini, le belle ragazze e gli avvenenti giovani con un futuro davanti. Tutti loro vogliono abbandonare la strada, in cui generalmente vendono ortaggi e altri piccoli oggetti. Anch’io ritengo che le questioni chiave saranno l’istruzione e l’assistenza sanitaria e sicuramente continueremo a insistere su questi punti.</p>
      <a text="(Applausi)"/>
    </intervention>
    <intervention id="3-308" speaker_id="1849" is_mep="True" mode="spoken" role="Presidente">
      <p sl="unknown">La discussione è chiusa.</p>
      <p sl="unknown">La votazione si svolgerà durante la seduta di Novembre.</p>
    </intervention>
  </section>
  <section id="creitem21" title="Situazione in Azerbaigian alla vigilia delle elezioni">
    <intervention id="3-310" speaker_id="1849" is_mep="True" mode="spoken" role="Presidente">
      <p sl="unknown">L’ordine del giorno reca la dichiarazione della Commissione sulla situazione in Azerbaigian alla vigilia delle elezioni.</p>
    </intervention>
    <intervention id="3-311" speaker_id="photo_generic" name="Benita Ferrero-Waldner" is_mep="True" mode="spoken">
      <p sl="en">Membro della Commissione . Signora Presidente, l’Azerbaigian è uno dei partner fondamentali dell’Unione europea nella regione del Caucaso meridionale, soprattutto in ragione della sua posizione geostrategica e delle sue risorse energetiche. Lo scorso anno abbiamo pertanto proposto al Consiglio che l’Azerbaigian, insieme all’Armenia e alla Georgia, fosse incluso nella politica europea di vicinato per rafforzare ulteriormente le nostre relazioni, sulla base dell’accordo di partenariato e cooperazione in vigore dal luglio 1999.</p>
      <p sl="en">La Commissione ha seguito i preparativi delle elezioni parlamentari del 6 novembre 2005 con grande attenzione e qualche preoccupazione.</p>
      <p sl="en">Gli eventi della scorsa settimana, proprio poco tempo prima delle elezioni, sono fonte di ulteriore preoccupazione. Alcuni ministri del governo azero sono stati destituiti dal Presidente Ilham Aliyev e successivamente arrestati con accuse che vanno dalla corruzione all’appropriazione indebita di fondi pubblici fino al tentativo di colpo di Stato.</p>
      <p sl="en">Non possiamo esprimere alcun giudizio su tali accuse, e nemmeno intendiamo interferire con le decisioni che saranno prese dalla giustizia azera. Desideriamo tuttavia segnalare che sarà cruciale che l’Azerbaigian conduca indagini regolari ed approfondite improntate alla trasparenza e, se necessario, un processo equilibrato volto a stabilire la verità.</p>
      <p sl="en">Gli arresti contribuiscono inevitabilmente a un allarmante deterioramento del clima della campagna elettorale. Purtroppo, la campagna è stata già caratterizzata da numerosi episodi di violenza e da alcuni incidenti.</p>
      <p sl="en">A causa del clima che si è instaurato, abbiamo saputo che nelle ultime ore decine di candidati si sono ritirati. L’accesso alla televisione di Stato e pubblica non è più consentito ai partiti dell’opposizione o le restrizioni imposte sono così tante da non poterlo considerare soddisfacente.</p>
      <p sl="en">In tutti i contatti che la Commissione ha recentemente avuto con le autorità azere, abbiamo insistito con forza sul rispetto delle libertà fondamentali, compresa, naturalmente, la libertà di espressione e la possibilità per i partiti politici di organizzare riunioni pubbliche senza irragionevoli restrizioni e di avere accesso ai mezzi di informazione. Abbiamo già sottolineato più volte, anche ai rappresentanti dell’opposizione, la necessità che tali diritti siano esercitati in modo moderato e pacifico.</p>
      <p sl="en">Siamo pienamente d’accordo con la valutazione della campagna elettorale dell’OSCE-ODIHR contenuta nelle due relazioni intermedie finora pubblicate. Non si può negare che sia stato compiuto qualche progresso rispetto alle elezioni parlamentari del 2000 e a quelle presidenziali del 2003. Il numero di candidati iscritti nelle liste è stato più alto di quanto non sia mai stato in passato; le autorità statali si sono dimostrate collaborative con gli osservatori internazionali; a tutti i partiti è stato assicurato in qualche misura l’accesso alla televisione.</p>
      <p sl="en">Infine, accogliamo con favore la decisione delle autorità azere di introdurre sistemi come quello che prevede di intingere nell’inchiostro indelebile il dito di chi vota, che potrebbe ridurre in misura significativa la possibilità che un elettore voti più volte, anche se il sistema è stato introdotto molto tardi.</p>
      <p sl="en">Se da una parte elogiamo l’Azerbaigian per questi progressi, conveniamo con l’OSCE-ODIHR che tutto questo probabilmente non sarà sufficiente. L’allarmante deterioramento del clima della campagna elettorale negli ultimi giorni rischia di fare passare in secondo piano questi modesti progressi.</p>
      <p sl="en">Continueremo a sorvegliare con attenzione la situazione durante la campagna elettorale, il giorno delle elezioni e dopo il 6 novembre. Conformemente alla nostra prassi consolidata, non utilizzeremo una missione di osservazione elettorale separata; come per i paesi OSCE, sarà assicurato sostegno all’ufficio OSCE e all’ufficio ODIHR che si assumeranno questo compito.</p>
      <p sl="en">Come abbiamo recentemente più volte rilevato, queste elezioni saranno una prova del nove per l’Azerbaigian e le sue aspirazioni di avvicinarsi all’Unione europea nell’ambito della politica europea di vicinato. Per quanto riguarda la questione della politica di vicinato, posso solo dire che inizieremo le consultazioni sui piani d’azione in un futuro molto prossimo. Speriamo di poter elaborare piani d’azione soddisfacenti entro il prossimo anno.</p>
    </intervention>
    <intervention id="3-312" speaker_id="4521" name="Charles Tannock" is_mep="True" mode="spoken">
      <p sl="en">a nome del gruppo PPE-DE . – Signora Presidente, lo scorso giugno sono intervenuto in plenaria durante il dibattito sui diritti dell’uomo. La situazione dell’Azerbaigian a quell’epoca era molto grave: si asseriva che il governo detenesse prigionieri politici e che le torture e i maltrattamenti fossero all’ordine del giorno nelle carceri. Questa volta intervengo come coautore della risoluzione, in quanto il Parlamento mi manda a Baku come osservatore ufficiale in occasione delle elezioni del 6 novembre. Indosso tuttavia anche le vesti di relatore del Parlamento europeo per la politica europea di vicinato, ora estesa anche alle tre repubbliche del Caucaso.</p>
      <p sl="en">Accolgo con favore il decreto del Presidente Aliyev che, almeno in teoria, incarica i funzionari statali della commissione elettorale centrale di organizzare elezioni libere, giuste e trasparenti. Credo anche che la recente destituzione dei ministri della vecchia guardia fautori della linea dura e riluttanti ad accettare i cambiamenti politici, come l’ex ministro della Sanità, Ali Insanov, lasci presagire che il partito più importante, il partito filogovernativo YAP, abbia finalmente capito che è venuto il momento di gestire pacificamente la transizione verso la democrazia pluralistica e avvicinare l’Azerbaigian alle prassi democratiche europee.</p>
      <p sl="en">Il parlamento che sarà tra breve eletto sarà senza dubbio più eterogeneo dal punto di vista politico, visto l’elevato numero di candidati iscritti nelle liste tra i quali scegliere, e avrà anche deputati tecnocratici nuovi, più giovani e indipendenti. Il sistema governativo è ancora largamente presidenziale e pertanto le elezioni politiche saranno più una prova della disponibilità da parte dello Stato a impegnarsi permanentemente in vista di una democrazia di stampo occidentale, piuttosto che un effettivo cambiamento nell’esercizio del potere, che si realizzerà invece solo nel 2008 con le prossime elezioni presidenziali.</p>
      <p sl="en">Ci sono tuttavia ancora motivi di preoccupazione in termini di libertà di stampa, di accesso politicamente equilibrato ai media e di libertà di riunione e di protesta. E’ anche vero che l’Azerbaigian è ancora travagliato dal problema del conflitto irrisolto e congelato del Nagorno-Karabagh che può essere pacificamente risolto solo con il dialogo con il gruppo di Minsk.</p>
      <p sl="en">Deploro il forte aumento delle spese militari nella regione e le minacce di escalation e una nuova esplosione delle ostilità. L’Azerbaigian beneficerà entro breve di un elevato afflusso di fondi, quando il petrolio – che ha raggiunto prezzi record – scorrerà da Baku attraverso Tbilisi fino al porto turco di Ceyhan sul Mediterraneo. E’ importante che questo denaro sia utilizzato per arricchire tutto il paese in modo equo, e ci devono essere trasparenza e un rinnovato impegno da parte del governo per lottare contro la corruzione pubblica.</p>
      <p sl="en">Infine, spero che i negoziati sul piano d’azione con l’Azerbaigian siano ripresi presto, una volta sospesi i collegamenti aerei diretti con la zona di Cipro occupata dalle forze turche, poiché questo problema è chiaramente motivo di grande preoccupazione per la Repubblica di Cipro in quanto Stato membro dell’Unione europea.</p>
      <p sl="en">Personalmente, in quanto coautore per il mio gruppo politico, raccomando questa risoluzione all’Aula. Trasmetterà un messaggio forte al governo dell’Azerbaigian in merito alla posizione di questa Assemblea e in particolare alle speranze del Parlamento europeo per il futuro democratico del paese.</p>
    </intervention>
    <intervention id="3-313" speaker_id="2295" name="Hannes Swoboda" is_mep="True" mode="spoken">
      <p sl="de">a nome del gruppo PSE . – Signora Presidente, desidero ringraziare il Commissario per il quadro molto composito, fatto di luci e ombre, che ha dipinto. In realtà possiamo individuare alcuni progressi che meritano di essere citati ed elogiati. Tuttavia, proprio recentemente, abbiamo assistito a una nuova ondata di nervosismo che ha condotto a una serie di misure non compatibili con elezioni libere.</p>
      <p sl="de">E’ assolutamente fondamentale che non ci limitiamo ad assicurare il ruolo di osservazione solo il giorno delle elezioni, in cui alcune misure che lei ha ricordato potranno sicuramente garantire qualche miglioramento, ma anche nel periodo precedente; dovremmo verificare la trasparenza del processo, la misura in cui è consentito l’accesso ai mezzi di informazione e quali sono le possibilità di sviluppo e di espansione per l’opposizione.</p>
      <p sl="de">La cooperazione della nostra delegazione con il parlamento dell’Azerbaigian ci ha offerto l’opportunità di discutere di una serie di circostanze che ci hanno fatto riflettere moltissimo. L’ambasciatore del paese ha dovuto faticare per spiegare perché le riunioni dell’opposizione continuano ad essere cancellate o rinviate oppure si sono dovute tenere alla periferia di Baku, cosa che ha sicuramente ostacolato i tentativi dell’opposizione di presentare il suo programma e i suoi candidati durante la fase pre-elettorale.</p>
      <p sl="de">Non sono pertanto per nulla sorpreso dalle parole con cui lei ricordava che alcuni cittadini che intendevano candidarsi hanno poi rinunciato perché si sono resi conto che né la campagna né le elezioni erano regolari.</p>
      <p sl="de">L’Azerbaigian dovrà abituarsi all’idea di dover compiere passi importanti nella direzione della democrazia e della trasparenza. Non ci sono dubbi sul fatto che lo aspetta un difficile percorso di trasformazione, ma – nonostante il trascinarsi del conflitto del Nagorno-Karabagh – questi passi devono essere compiuti.</p>
      <p sl="de">Durante la nostra visita nel paese, siamo stati colpiti dal fatto che – e ne abbiamo dovuto prendere nota – le misure tese a promuovere la modernizzazione, la trasparenza e la democrazia sono costantemente ostacolate adducendo come pretesto il fatto che il paese vive una fase di grave conflitto. Sappiamo che la risoluzione del conflitto è nell’interesse dell’Azerbaigian. Ci auguriamo naturalmente che questo conflitto possa essere risolto, ma non si deve consentire che impedisca al governo di ammodernare e sviluppare ulteriormente le strutture interne del paese.</p>
      <p sl="de">Lei ha già parlato dell’accesso ai media . I mezzi di informazione devono lottare contro gravi problemi, non da ultimo per quanto riguarda la loro stessa sicurezza. La sicurezza di giornalisti critici e liberi non può essere garantita; mi viene in mente per esempio Elmar Husseinow, sul cui assassinio non è ancora stata fatta luce. Ci piacerebbe naturalmente che l’Azerbaigian adottasse a questo riguardo un approccio molto più determinato.</p>
      <p sl="de">In questo contesto vorrei ricordare ancora un altro punto. L’Azerbaigian, grazie al rapido aumento delle entrate petrolifere, è ora un paese in grado di accrescere notevolmente i propri fondi. Durante la nostra visita abbiamo sentito dire che non possiamo più esercitare un’influenza concreta attraverso la politica europea di vicinato, poiché l’Azerbaigian non dipende più dai finanziamenti europei.</p>
      <p sl="de">Dovrebbe essere chiaro all’Azerbaigian che, proprio nell’interesse della propria popolazione, deve garantire il progresso economico e sociale e a tal fine ha bisogno di più investimenti le cui premesse sono più trasparenza, apertura e democrazia.</p>
      <p sl="de">Signora Commissario, ha assolutamente ragione e desidero appoggiarla. Noi – Commissione e Parlamento – insieme dovremmo fare tutto il possibile affinché in Azerbaigian, dopo le elezioni, il nuovo parlamento possa attuare ulteriori riforme importanti. Proprio nell’interesse del paese non dobbiamo lesinare i nostri sforzi.</p>
    </intervention>
    <intervention id="3-314" speaker_id="4529" name="Sarah Ludford" is_mep="True" mode="spoken">
      <p sl="en">a nome del gruppo ALDE . – Signora Presidente, le terze elezioni parlamentari dall’indipendenza si stanno per svolgere in un contesto estremamente scoraggiante in questo sistema autocratico e corrotto. Ai sostenitori dell’opposizione, ai giornalisti e agli attivisti dei diritti dell’uomo sono dispensati violenza e abusi. E’ stato consentito all’importante leader dell’opposizione, Rasul Guliyev, di iscriversi nelle liste come candidato, ma le autorità gli hanno poi negato la possibilità di ritornare a Baku e lo hanno fatto arrestare in Ucraina. Recentemente mi sono adoperata per la liberazione di una sua familiare: cittadina britannica, iscritta nel mio collegio elettorale, era trattenuta a Baku per essere interrogata dalla polizia, quando i funzionari doganali hanno asserito di aver “trovato” una pistola – chiaramente nascosta per incriminarla – nel suo bagaglio. A seguito dell’arresto ha sofferto di patologie croniche e solo ora si sta riprendendo.</p>
      <p sl="en">L’occidente – l’Europa e gli Stati Uniti – hanno avuto la tentazione di porre l’accento sulla continuità e sulla cosiddetta stabilità. Hanno messo gli occhi sul petrolio, dopo l’apertura del nuovo oleodotto Baku-Tbilisi-Ceyhan nel maggio scorso da parte dal presidente della BP, Lord Browne.</p>
      <p sl="en">Le critiche provenienti dall’estero circa le elezioni presidenziali del 2003 e le amministrative del 2004, caratterizzate da gravi brogli, sono state ingiustificatamente smorzate. Non abbiamo ancora imparato che non ci può essere effettiva stabilità senza democrazia, Stato di diritto e un’economia onesta? Questa volta l’Unione europea deve lanciare un segnale molto forte che dica che non ci può essere un partenariato con l’Azerbaigian se questo paese non assicurerà democrazia e rispetto dei diritti dell’uomo.</p>
      <p sl="en">Il Presidente Aliyev deve decidere se seguire il processo democratico o cercare di mantenere un governo autocratico con solo una vaga apparenza di legittimità. Dobbiamo dirgli che, se vuole che l’Unione europea gli sia amica, è l’unica scelta possibile.</p>
    </intervention>
    <intervention id="3-315" speaker_id="1833" name="Marie Anne Isler Béguin" is_mep="True" mode="spoken">
      <p sl="fr">a nome del gruppo Verts/ALE . – Signora Presidente, le sue osservazioni, signora Commissario, dimostrano senza ombra di dubbio che a Baku manca davvero qualcosa. E’ assolutamente necessario che una delegazione della Commissione segua le nostre politiche, per aiutare l’Azerbaigian – è un dato di fatto che la situazione in Azerbaigian non è positiva – e per riuscire, nel giro di qualche mese, a mettere nuovamente questo paese all’ordine del giorno.</p>
      <p sl="fr">In effetti, oggi più che mai, l’Azerbaigian si trova di fronte al proprio destino. Il paese deve ora dimostrare alla comunità internazionale che può essere considerato una democrazia e che ne rispetta le regole. L’Azerbaigian deve imboccare il cammino di uno Stato di diritto. Aderendo al Consiglio d’Europa, l’Azerbaigian non solo si è rivolto verso l’Europa, ma ha sottoscritto i suoi valori di democrazia e diritti dell’uomo che ci riuniscono tutti qui.</p>
      <p sl="fr">Oggi, l’Unione europea e l’Azerbaigian, come gli altri due paesi del Caucaso meridionale, stanno davvero percorrendo un cammino comune, visto che partecipano alla nuova politica di vicinato. In questo senso, hanno nuovi diritti e doveri. Il messaggio che il Parlamento europeo deve trasmettere ai nostri amici azeri è chiaro: se questo paese vuole diventare una vera democrazia, elezioni libere e trasparenti sono una pietra miliare. Le elezioni parlamentari, che si terranno il prossimo 6 novembre, devono avvenire nella trasparenza e conformemente alle regole, senza pressioni né repressione.</p>
      <p sl="fr">Ora, durante la fase che ha preceduto la campagna elettorale e nella fase attuale, abbiamo tuttavia assistito all’intensificarsi della repressione da parte della polizia, e questo è inaccettabile. La brutalità, la violenza e l’intimidazione nei confronti dell’opposizione, così come la mancanza di accesso dell’opposizione ai mezzi d’informazione non sono ammissibili. Nella nostra risoluzione precedente, avevamo già chiesto ai due schieramenti, la maggioranza governativa e l’opposizione, di non ricorrere alla violenza, affinché la campagna elettorale potesse svolgersi nelle migliori condizioni possibili. Avevamo tutti valide ragioni per essere ottimisti a quell’epoca, dopo il decreto presidenziale del maggio scorso in vista dell’organizzazione delle prossime elezioni. Nutrivamo inoltre un certo ottimismo nel vedere il numero di candidati iscritti nelle liste nei 125 collegi elettorali; anche i dissidenti avevano avuto l’autorizzazione a partecipare! Ma oggi, come lei ha detto, non possiamo non osservare che, all’approssimarsi della scadenza elettorale, la tensione cresce e le regole stabilite non sono minimamente applicate. Con l’invio di una delegazione di parlamentari europei che avrà il compito di sorvegliare il regolare svolgimento delle elezioni, il Parlamento europeo dimostra il suo interesse e la sua volontà di sostenere il processo democratico in atto in Azerbaigian.</p>
      <p sl="fr">Oggi, dobbiamo invitare tutti i partiti in lizza, e in particolare la maggioranza al potere, a dimostrare che questo paese è all’altezza delle sue ambizioni: organizzare elezioni libere e trasparenti, in cui ogni cittadino, con una sola e unica scheda elettorale, possa scegliere i candidati che in futuro dirigeranno il paese. Vorrei ricordare – perché è molto importante, signora Presidente – che le sfide in Azerbaigian sono colossali: la risoluzione del conflitto congelato del Nagorno-Karabagh, il crescente potere …</p>
      <a text="(Il Presidente interrompe l’oratore)"/>
    </intervention>
    <intervention id="3-316" speaker_id="28331" name="Jaromír Kohlíček" is_mep="True" mode="spoken">
      <p sl="cs">a nome del gruppo GUE/NGL . – Signora Commissario, dopo aver ascoltato le sue osservazioni introduttive, stentavo a credere che avrebbe continuato a parlare dell’Azerbaigian. Anche cent’anni fa, l’Azerbaigian era un paese incredibilmente ricco, ma era solo una leggenda, anche se Baku era e continua ad essere uno dei principali centri mondiali per la produzione di petrolio. E’ noto che la popolazione azera è molto povera, nonostante le abbondanti risorse naturali del paese. Centinaia di migliaia di rifugiati strappati alle loro case durante il conflitto nel Nagorno-Karabagh vivono ancora nei campi rifugiati in Azerbaigian. Inoltre, lo stato della democrazia nel paese è ampiamente illustrato dalla definizione datane una volta da un famoso esploratore che lo ha descritto come un canato. Tuttavia, l’obiettivo a breve termine deve essere quello di assicurare lo svolgimento di elezioni democratiche.</p>
      <p sl="cs">Tutte le nostre decisioni in materia devono ispirarsi in primo luogo alle risoluzioni adottate dal Parlamento e dalla delegazione interparlamentare dal 1999. Non si deve dimenticare che i paesi del Caucaso fanno parte dell’Europa. E’ pertanto fondamentale intensificare le relazioni con l’Azerbaigian e si dovrebbe farlo sulla base dei valori democratici fondamentali dell’Unione europea. In particolare, dovrebbero essere applicate norme minime in materia sociale e ambientale. Nella fase immediatamente precedente alle elezioni democratiche, è fondamentale che il clima sia favorevole ai partiti e ai politici dell’opposizione. L’accesso ai mezzi d’informazione e la libertà di associazione sono parimenti importanti, e la salvaguardia di tali diritti non deve limitarsi all’elaborazione di standard giuridici e normativi adeguati. Trovo un po’ sorprendente che il considerando L della risoluzione faccia riferimento ai negoziati sul Nagorno-Karabagh, ma che non faccia il minimo cenno alla presenza di rappresentanti governativi di Stepanakert.</p>
      <p sl="cs">Desidero concludere esprimendo il mio sostegno alla proposta di risoluzione. Sono perfettamente consapevole della complessità della situazione nel Caucaso meridionale, e capisco pertanto che non è per nulla facile fare progressi in termini di norme democratiche in un momento in cui continua ad essere presente la minaccia di attentati estremisti. Allo stesso tempo, tuttavia, non devono essere abbandonati i principi e le procedure fondamentali durante le campagne elettorali e le elezioni di organismi legislativi, che devono svolgersi conformemente alle norme dell’OSCE.</p>
    </intervention>
    <intervention id="3-317" speaker_id="4507" name="Bastiaan Belder" is_mep="True" mode="spoken">
      <p sl="nl">a nome del gruppo IND/DEM . – Signora Presidente, mancano solo 11 giorni all’inizio delle elezioni parlamentari in Azerbaigian. La cosa sorprendente è che i mezzi d’informazione a Baku sono dominati dalle notizie sulle spettacolari destituzioni e sugli arresti di membri del governo e di funzionari di alto livello del settore petrolifero del paese. Le dichiarazioni ufficiali e le accuse parlano di cospirazione con l’opposizione contro le autorità legittime e di corruzione.</p>
      <p sl="nl">Non è un’immagine molto edificante da portare ai seggi elettorali. Per questo sono molto sorpreso dal fatto che la proposta di risoluzione comune non faccia alcun riferimento a questi eventi recenti. In questa risoluzione, l’opposizione viene dipinta all’opinione pubblica come un partito che sta per compiere un colpo di Stato e, allo stesso tempo, il Presidente Ilham Aliyev si ritrae come l’incensurabile guardiano dell’ordine pubblico. Non sono rimasto sorpreso quanto ho sentito ieri sera un eminente esperto di Azerbaigian denunciare il fatto che “queste elezioni politiche del 6 novembre sono uno spreco di tempo e di denaro!”</p>
      <p sl="nl">In definitiva, tutto ciò non sarà tuttavia sufficiente a mettere fine al suo impegno. Anche lui si recherà in Azerbaigian come osservatore. Lo stesso può dirsi questa sera delle Istituzioni europee, della Commissione e del Parlamento. Qualsiasi miglioramento elettorale sarà il benvenuto. Da qui nasce il mio appello alla Commissione e a tutte le organizzazioni internazionali interessate perché insistano affinché le autorità azere garantiscano la meticolosa registrazione di tutti gli elettori (applicazione di inchiostro indelebile sul pollice, per esempio). E’ una misura precauzionale che il Presidente Aliyev, in un discorso tenuto ieri davanti ai magistrati regionali, ha detto che avrebbe preso in seria considerazione. Dopo tutto, nel passato recente, non sono mancati i casi di brogli elettorali, una vera e propria tradizione nazionale che in questi giorni sta assumendo in Azerbaigian forme sempre più sofisticate.</p>
      <p sl="nl">Desidero cogliere questa opportunità per segnalare che l’imbavagliamento e l’emarginazione dell’opposizione democratica in Azerbaigian può avere, con il passare del tempo, conseguenze politiche gravi, non solo a livello nazionale, ma anche a livello regionale. Un governo repressivo ed autoritario da parte del regime al potere genera un processo di polarizzazione e radicalizzazione politica tra le forze che vi si oppongono, il che si esprimerà con atteggiamenti sempre più antioccidentali. Lancio un monito alla Commissione affinché non sottovaluti questo sviluppo.</p>
      <p sl="nl">Questa radicalizzazione si manifesterà nello stesso modo attraverso crescenti aspirazioni islamiche, come emerge per esempio da un sondaggio di opinione condotto durante l’inverno 2004-2005, che ha evidenziato che il 23,2 per cento della popolazione era a favore dell’idea di uno Stato islamico, e un altro 28,9 per cento si è pronunciato a favore della parziale introduzione della legge della sharia islamica – sicuramente un segno vago, se paragonato al più rigoroso regime islamico attualmente al potere a Teheran.</p>
      <p sl="nl">Devo dire alla Commissione che la ricchezza delle risorse energetiche dell’Azerbaigian o le belle parole su temi quali la democratizzazione e la stabilità (geo)politica non dovrebbero renderci temporaneamente ciechi rispetto a quello che fondamentalmente manca all’Azerbaigian e al suo popolo – lo Stato di diritto democratico. Esorto la Commissione e il Consiglio ad essere chiari e diretti nel chiedere spiegazioni ai leader di Baku in proposito – senza considerare la battaglia elettorale interna – soprattutto quando vengono rivolte accuse pesanti come quelle di tentativo di colpo di Stato e di appropriazione indebita di fondi pubblici contro cittadini di primo piano.</p>
      <p sl="nl">Per riassumere, dovremmo in particolare stare attenti all’oscuro gioco di potere che il Presidente Aliyev e il suo entourage , in fase di evidente trasformazione, stanno inscenando. Un gioco che consiste in un’avida gara per dividersi gli abbondanti proventi del petrolio e nel mettere gli uni contro gli altri i più autorevoli membri del partito e i riformisti, per cercare di trarne un vantaggio personale. Un certo riserbo da parte dell’Europa e un richiamo alla cautela sono auspicabili nell’interesse stesso della società del paese.</p>
    </intervention>
    <intervention id="3-318" speaker_id="28197" name="Árpád Duka-Zólyomi" is_mep="True" mode="spoken">
      <p sl="hu">Signora Presidente, la proposta di risoluzione presentata evidenzia i problemi più urgenti dell’Azerbaigian che mettono in pericolo lo svolgimento regolare, democratico e pluralistico delle elezioni parlamentari del 6 novembre. L’impressione è che i rappresentanti dell’apparato governativo dicano una cosa e ne facciano poi un’altra.</p>
      <p sl="hu">Nonostante gli sforzi finora profusi dalla delegazione del Parlamento europeo per il Caucaso meridionale, la giustizia, il parlamento e il governo dell’Azerbaigian hanno un modo piuttosto strano di interpretare la democrazia, lo Stato di diritto e i diritti umani. Il capo di Stato e il suo entourage hanno instaurato un governo autocratico. Come ricordato dal Commissario, dobbiamo tenere conto del fatto che, la scorsa settimana, il Presidente Aliyev ha destituito molti funzionari governativi di alto livello o ne ha ordinato l’arresto e la detenzione con decreto di rinvio con l’accusa di tentato colpo di Stato. Successivamente, al culmine della campagna, sono stati arrestati decine di rappresentanti dell’opposizione e di attivisti dei diritti umani. Tutto sembra indicare che l’autorità intende difendere la propria autocrazia servendosi del suo potere e cerca di ostacolare i raduni dell’opposizione.</p>
      <p sl="hu">Poiché l’Azerbaigian fa parte della politica europea di vicinato, è nel nostro interesse che la situazione attuale si modifichi in modo sostanziale, e le prossime elezioni rappresentano la migliore opportunità di cambiamento. Il Parlamento europeo è interessato a mettere in atto un processo legislativo multipartitico che garantisca pari opportunità per l’opposizione. Credo che la proposta che abbiamo presentato sia molto importante. In questa proposta, il Parlamento europeo dichiara che l’opinione pubblica internazionale può accettare solo elezioni trasparenti e libere basate sulle pari opportunità. Non è solo un monito che il Parlamento europeo rivolge all’Azerbaigian, ma anche un messaggio importante per tutta la regione caucasica. E Baku può mettersi alla prova il 6 novembre.</p>
    </intervention>
    <intervention id="3-319" speaker_id="23707" name="Libor Rouček" is_mep="True" mode="spoken">
      <p sl="cs">Signora Commissario, onorevoli colleghi, l’Azerbaigian ha forti legami storici, culturali ed economici con l’Europa e ha anche profonde ambizioni europee. Ho potuto constatarlo di persona recentemente durante una visita nel paese, sia conversando con la gente comune per la strada che durante i colloqui con gli attori politici. Questo è uno dei motivi per i quali ho accolto con favore la decisione presa dal Consiglio europeo di giugno dello scorso anno di includere l’Azerbaigian, unitamente ad Armenia e Georgia, nella politica europea di vicinato. Sono convinto che questa politica fornisca un quadro adeguato per lo sviluppo di rapporti bilaterali e multilaterali e per la realizzazione delle ambizioni dell’Europa e dell’Azerbaigian.</p>
      <p sl="cs">Se vogliamo che questo partenariato si sviluppi e si rafforzi, occorre anche condividere certi valori comuni, come il rispetto per i diritti umani, le libertà civili, la democrazia e lo Stato di diritto. Le elezioni sono una misura importante del rispetto di questi valori in qualsiasi paese. Vorrei pertanto cogliere questa occasione per esortare le autorità azere a rispettare i principi elettorali fondamentali durante le prossime elezioni parlamentari. Questi principi includono la libertà di associazione e la libertà di espressione, sia per i candidati del governo che per quelli dell’opposizione. Le autorità devono anche assicurare che le elezioni si svolgano in un’atmosfera calma e pacifica.</p>
      <p sl="cs">Come hanno già ricordato altri oratori intervenuti prima di me, nella fase precedente alle elezioni, riceviamo segnali contrastanti. Da una parte, emerge chiaramente che rispetto alle ultime elezioni sono stati compiuti alcuni progressi; ci sono più candidati in generale, per esempio, e anche più candidati dei partiti dell’opposizione indipendenti. Dall’altra parte, tuttavia, vengono ancora imposte misure repressive, e l’opposizione è ancora vittima di soprusi. E’ mio convincimento che il modo in cui verranno condotte queste elezioni avrà un impatto anche sulle nostre azioni future. Con questo intendo dire che, se riusciremo a fare in modo che durante queste elezioni siano rispettate certe procedure, ed io parteciperò personalmente alla missione di osservazione, è indubbio che ci sarà un impatto positivo sul nostro lavoro relativo al piano d’azione proposto. Se invece quella che ci rimane è un’impressione generalmente negativa, l’effetto sul nostro lavoro sarà corrispondente.</p>
    </intervention>
    <intervention id="3-320" speaker_id="28301" name="Tadeusz Zwiefka" is_mep="True" mode="spoken">
      <p sl="pl">Signora Presidente, la libertà di parola è uno dei fattori fondamentali nel processo di costruzione democratica. Un valido indicatore della misura in cui è stata raggiunta questa libertà è il livello di libertà di cui godono i mezzi d’informazione.</p>
      <p sl="pl">L’Azerbaigian ha aderito al Consiglio d’Europa quattro anni fa. A quell’epoca, si era impegnato a garantire la libertà di parola, l’indipendenza dei mezzi d’informazione e il lavoro dei giornalisti. Queste cose le sappiamo tutti, ma permane la necessità di informare e ricordare alla popolazione azera l’importanza del ruolo svolto dai mezzi d’informazione. Dobbiamo anche ricordare alla popolazione l’importanza di un accesso libero e paritario ai mezzi d’informazione per tutti i cittadini e le forze politiche, in particolare durante le campagne elettorali, compresa la fase finale della campagna condotta in vista delle prossime elezioni di novembre.</p>
      <p sl="pl">Il fatto è che uno dei più celebri giornalisti del paese, Elmar Husseinow, è stato assassinato. Nessuno è intervenuto per evitare questo omicidio, anche se la moglie aveva riferito che il marito veniva seguito da sconosciuti e molti dei suoi amici avevano affermato che il giornalista si aspettava che sarebbe stato ucciso. Dopo questo fatto, il Presidente Aliyev ha parlato di una grave provocazione contro lo Stato, e ha accusato i colpevoli di voler danneggiare la buona reputazione dell’Azerbaigian. Il governo ha persino chiesto aiuto ad altri paesi, ma le indagini non hanno prodotto alcun risultato, anzi hanno provocato ulteriori speculazioni. I quotidiani più diffusi sono ancora controllati dal governo e la stampa dell’opposizione è letta solo da una minoranza. La pubblicazione del quotidiano Monitor è stata sospesa dopo la morte di Husseinow, e il suo successore, sebbene abbia lanciato una nuova pubblicazione, Real Azerbaijan , ha incontrato quasi immediatamente enormi problemi a livello editoriale. Attualmente la pubblicazione ha una tiratura di sole 3 000 copie.</p>
      <p sl="pl">Il caporedattore del quotidiano Yeni Musavat , che è anche deputato al parlamento e capo del partito Musavat , è uno dei leader dell’opposizione che sono stati imprigionati nell’ottobre 2003. Sebbene sia stato ormai perdonato dal Presidente, il suo gruppo editoriale ha dovuto smettere di lavorare a causa dell’enorme pressione esercitata dai partiti al governo e delle esorbitanti sanzioni pecuniarie imposte dai tribunali. Questa è la situazione nella quale si trova la stampa dell’opposizione oggi in Azerbaigian, sia in generale che nella fase immediatamente precedente alle elezioni. Anche se la televisione di Stato è stata privatizzata parecchi mesi fa, le stazioni principali funzionano ancora praticamente nello stesso modo, ossia escludono l’opposizione. Sebbene le stazioni televisive, di cui si sta preparando l’apertura, siano destinate a rivolgersi ad una fetta più ampia della società, non avranno poi nella pratica la possibilità di farlo.</p>
      <p sl="pl">In conclusione, c’è la probabilità che un giorno ci siano mezzi d’informazione liberi in Azerbaigian. E’ tuttavia troppo tardi per creare un contesto davvero diverso in termini di media prima delle elezioni di novembre.</p>
    </intervention>
    <intervention id="3-321" speaker_id="28580" name="Panagiotis Beglitis" is_mep="True" mode="spoken">
      <p sl="el">Signora Presidente, gravi violazioni delle libertà democratiche e dei diritti umani, l’arresto di avversari politici e gli attacchi ai mezzi di informazione liberi stanno compromettendo la possibilità di organizzare elezioni libere e democratiche in Azerbaigian. Durante le elezioni presidenziali del 2003 avevamo constatato gravi irregolarità. Tuttavia, non c’è stata la benché minima reazione da parte della comunità internazionale.</p>
      <p sl="el">Ma la Commissione europea è davvero pronta oggi ad attivare la clausola di sospensione dell’accordo di partenariato e cooperazione per violazioni dei diritti democratici?</p>
      <p sl="el">Il regime azero, in violazione dell’ordine giuridico internazionale, consente collegamenti aerei verso la parte occupata della Repubblica di Cipro. La Commissione europea deve essere chiara e determinata nel suo messaggio agli azeri. Lo stesso messaggio decisivo, in merito all’esclusione dalla politica europea di vicinato, deve essere trasmesso nella fase precedente alle elezioni politiche.</p>
      <p sl="el">Il rilascio di tutti i prigionieri politici, il rispetto per lo Stato di diritto, l’organizzazione di elezioni libere e la democratizzazione delle istituzioni devono essere le premesse fondamentali per l’ulteriore sviluppo dei rapporti tra Unione europea e Azerbaigian.</p>
    </intervention>
    <intervention id="3-322" speaker_id="photo_generic" name="Benita Ferrero-Waldner" is_mep="True" mode="spoken">
      <p sl="en">Membro della Commissione . Signora Presidente, desidero semplicemente esprimere alcune osservazioni sul dibattito.</p>
      <p sl="en">La prima è che condividiamo le preoccupazioni in merito a questo processo elettorale. Abbiamo costatato che la libertà di stampa e la libertà di espressione talvolta sono violate e che dobbiamo seguire tutto il processo con molta attenzione. Tuttavia, posso dire che il piano d’azione nell’ambito della politica europea di vicinato – che non è ancora pronto poiché abbiamo appena avviato i negoziati – offrirà un’opportunità per promuovere la riforma democratica. Ci consentirà inoltre di condizionare la nostre offerte a ulteriori riforme democratiche e al rispetto dello Stato di diritto. Convengo tuttavia che, viste le nuove possibilità offerte dal petrolio, non sarà così semplice come pensavamo in precedenza, poiché in futuro nel paese ci sarà più ricchezza.</p>
      <p sl="en">In secondo luogo, recentemente ho partecipato a colloqui con i tre paesi del Caucaso a New York durante il Vertice del Millennio e la settimana ministeriale. Abbiamo anche discusso della questione dei voli. Speriamo che le cose cambino. La situazione è molto chiara e io sono stata inflessibile. Ora siamo in attesa del ritorno di una troika ad alto livello per vedere come possiamo avviare questi negoziati sui piani d’azione.</p>
      <p sl="en">Per quanto riguarda il conflitto nel Nagorno-Karabagh, siamo disposti a mettere in atto un programma di ricostruzione, una volta raggiunto un accordo sul piano di pace. Sembra – ed è quello che ho sentito dire quando ho parlato con i due ministri – che ci siano alcuni sviluppi positivi. Spero che si realizzino dopo le elezioni in Azerbaigian, da una parte, e il referendum armeno, dall’altra. E’ un problema molto complesso. Io stessa ho spesso assistito a sviluppi positivi, per esempio nel 2000, quando ero presidente dell’OCSE. Alla fine c’è stata ancora volta una battuta d’arresto. Tuttavia le possibilità ci sono e vorremmo esplorarle.</p>
      <p sl="en">Vorrei anche aggiungere che attualmente abbiamo una delegazione a pieno titolo in Georgia, e una delegazione regionalizzata che si occupa dell’Armenia, mentre intendiamo istituire una delegazione a pieno titolo in Azerbaigian nel 2007. Volevamo istituire una delegazione regionalizzata, ma gli azeri non hanno accettato, insistendo sul fatto che vogliono averne una propria e basta. La questione è anche finanziaria e riguarda il finanziamento del servizio esterno. Spero che si possano ottenere fondi a titolo della rubrica 4.</p>
      <p sl="en">Infine, in materia di islamismo radicale, il nostro messaggio al Presidente Aliyev è stato molto chiaro. Abbiamo detto che se non avesse concesso un attimo di tregua all’opposizione politica, non avrebbe fatto altro che spianare la strada all’islamismo radicale. Deduco dal dibattito che su questo siamo tutti d’accordo. Spero che gli azeri ascoltino il nostro messaggio.</p>
    </intervention>
    <intervention id="3-323" speaker_id="1849" is_mep="True" mode="spoken" role="Presidente">
      <p sl="unknown">Al termine della dichiarazione della Commissione, desidero informare il Parlamento che ho ricevuto sei proposte di risoluzione , che sono state presentate a norma dell’articolo 103, paragrafo 2, del Regolamento.</p>
      <p sl="unknown">La discussione è chiusa.</p>
      <p sl="unknown">La votazione si svolgerà il 27 ottobre 2005, alle 11.30.</p>
      <p sl="unknown">Dichiarazione scritta (articolo 142 del Regolamento)</p>
    </intervention>
    <intervention id="3-324" speaker_id="28427" name="Alessandro Battilocchio" is_mep="True" mode="spoken">
      <p sl="it">L’Azerbaijan è un partner strategico per l’Europa, a livello economico, di sicurezza, di politica estera. Per questo l’UE lo ha accolto tra i partner della Politica di Vicinato e segue con interesse l’evoluzione politica interna. Le prossime elezioni sono per la storia dell’Azerbaijan una tappa fondamentale che sancirà la direzione verso la quale il Paese intenderà muoversi e la sua volontà di seguire la scia di altre ex repubbliche sovietiche verso una maggiore partecipazione democratica, trasparenza e libertà di espressione.</p>
      <p sl="it">Alla vigilia di un tale evento un certo nervosismo è comprensibile. Non ritengo tuttavia giustificabile l’atteggiamento finora tenuto dall’attuale governo, che sembra creare di proposito un clima di timore che degenera in violenze ed ingerenza illegittima nello svolgimento della campagna elettorale, come testimonia il ritiro dalle liste di diversi candidati.</p>
      <p sl="it">Anche la decisione di usare l’inchiostro per limitare il rischio di frodi è arrivata tardi e dopo troppe obiezioni, il che non fa altro che gettare una cattiva luce sulla buona volontà del governo di procedere in modo chiaro e trasparente. Da come si svolgeranno quest’ultima settimana elettorale e soprattutto il turno stesso, dipenderà il futuro atteggiamento dell’UE e la nostra apertura verso un partenariato sempre più fruttuoso.</p>
    </intervention>
  </section>
  <section id="creitem22" title="Il processo di Barcellona rivisitato">
    <intervention id="3-326" speaker_id="1849" is_mep="True" mode="spoken" role="Presidente">
      <p sl="unknown">L’ordine del giorno reca la discussione sulla relazione (A6-0280/2005), presentata dall’onorevole Jäätteenmäki a nome della commissione per gli affari esteri, sul processo di Barcellona rivisitato [2005/2058(INI)].</p>
    </intervention>
    <intervention id="3-327" speaker_id="28314" name="Anneli Jäätteenmäki" is_mep="True" mode="spoken" role="relatore">
      <p sl="fi">Signora Presidente, tra le regioni limitrofe dell’Unione europea, l’area attorno al Mediterraneo è quella che forse ha influenzato in maggior misura la cultura e la storia degli Stati membri dell’Unione nel corso del tempo. La nostra lingua, la nostra religione, l’origine delle nostre parole e dei nostri numeri affondano le loro radici nella regione del Mediterraneo. La regione ha anche un’importanza strategica, ma, soprattutto, i paesi che si affacciano sulla sponda del Mediterraneo sono nostri vicini.</p>
      <p sl="fi">Ma la storia è storia. Il 1995 ha segnato un punto di svolta nelle relazioni tra l’Unione europea e i suoi vicini del sud. Fu allora che iniziò il processo di Barcellona. Oggi, 10 anni dopo, la politica mediterranea è una delle grandi priorità della politica estera dell’Unione europea. Potremmo pertanto dire che a questo riguardo ci sono stati cambiamenti e sviluppi considerevoli</p>
      <p sl="fi">Oggi, 10 anni dopo, dovremmo forse chiederci tuttavia se abbiamo davvero bisogno del processo di Barcellona. L’Europa è così diversa da quella che era quando è iniziato il processo. Credo e sono convinta che la risposta unanime del Parlamento sarà che abbiamo effettivamente bisogno di questo partenariato. L’Europa ne ha bisogno, noi europei ne abbiamo bisogno e, com’è auspicabile, ne hanno bisogno i nostri partner , molto più di quanto ne avessero bisogno quando la cooperazione a questo livello ha avuto inizio. E’ tuttavia necessaria una cooperazione più efficace e, in realtà, è necessaria più cooperazione. Mi fa piacere poter dire che il Parlamento europeo è sempre stato un convinto sostenitore del processo di Barcellona, e molti deputati hanno fatto moltissimo per portare avanti questo partenariato.</p>
      <p sl="fi">Vista la situazione, desidero ricordare alcuni dei temi sui quali spero che il processo di Barcellona si concentrerà con maggiore attenzione nel futuro. Uno è l’istruzione. C’è un elevato livello di analfabetismo nei paesi partner . Noi, nei nostri paesi, sottolineiamo l’importanza dell’istruzione e delle competenze; è l’unico modo in cui possiamo avere successo. In quei paesi la situazione è identica. Desidero in particolare sottolineare quanto sia importante per le ragazze e le donne avere l’opportunità di studiare e per l’Unione europea investire nel definitivo sradicamento dell’analfabetismo. A noi, nell’Unione europea, piace sottolineare quanto sia importante che una democrazia funzioni, ma prima che si possa pensare che la democrazia funzioni, la gente deve saper leggere. Saper leggere è fondamentale per la democrazia.</p>
      <p sl="fi">In secondo luogo, desidero segnalare il tema della crescita economica e delle relative riforme. L’Unione europea ha sostenuto attivamente l’integrazione economica e il libero scambio, ed è in effetti il principale partner commerciale dei singoli paesi partner . Oltre il 50 per cento del commercio di questi paesi avviene con l’Unione europea e solo il 13 per cento con gli Stati Uniti d’America. Tutto questo è però accompagnato da un grosso dilemma. Gli intensi rapporti commerciali esistenti tra l’Unione europea e i paesi partner non si riflettono in alcun aumento dell’influenza politica dell’Unione europea. Il 50 per cento del commercio non significa che abbiamo il 50 per cento dell’influenza.</p>
      <p sl="fi">Desidero anche mettere in rilievo l’importanza del lavoro della Fondazione Anna Lindh. Spero che nei prossimi anni si investano più tempo e più energie, poiché il dialogo tra le religioni e le culture è importante. Purtroppo, non si può sottacere il fatto che il processo di Barcellona non è stato un successo a tutti gli effetti da questo punto di vista ed è un aspetto che deve essere migliorato.</p>
      <p sl="fi">La migrazione è un aspetto importante del partenariato euromediterraneo e oggi sembra che i problemi non facciano che crescere, quindi dobbiamo investire tempo e denaro anche in questo settore.</p>
      <p sl="fi">Infine, desidero ricordare che, in quanto rappresentante della regione nordica, sono stata particolarmente lieta di rivestire il ruolo di relatrice. Ho imparato moltissimo e ho anche constatato che occorre promuovere il dialogo tra le culture dell’Europa settentrionale e meridionale. Con una certa sorpresa, mi sono anche resa conto che ora come ora non vi è sufficiente dialogo nemmeno all’interno del Parlamento.</p>
    </intervention>
    <intervention id="3-328" speaker_id="photo_generic" name="Benita Ferrero-Waldner" is_mep="True" mode="spoken">
      <p sl="de">Membro della Commissione . Signora Presidente, la relazione che l’onorevole Jäätteenmäki ha presentato al Parlamento è eccellente. Il titolo – “Il processo di Barcellona rivisitato” – potrebbe a prima vista suonare piuttosto sorprendente, ma forse penso di poterlo interpretare in questo modo: si tratta di rafforzare e di approfondire il partenariato tra l’Europa e gli altri Stati del Mediterraneo, com’è chiaramente espresso anche nella proposta di risoluzione.</p>
      <p sl="de">Il decimo anniversario del processo di Barcellona non offre solo l’opportunità di valutare i successi del passato – perché i successi ci sono, anche se non tutto quello che volevamo fare è stato realizzato. Dobbiamo soprattutto guardare avanti, dobbiamo costruire sulle fondamenta poste da questi successi e sfruttare, con determinazione e coraggio politico, tutte le potenzialità di questa cooperazione per il futuro.</p>
      <p sl="de">Sono d’accordo con l’onorevole Jäätteenmäki quando dice che il processo di Barcellona sarà ovviamente necessario anche in futuro. Per questo annetto particolare importanza al grande Vertice di Barcellona che si svolgerà alla fine di novembre, in occasione del quale i capi di Stato e di governo per la prima volta avranno la possibilità di pronunciarsi su questo tema.</p>
      <p sl="de">La Commissione, su mio suggerimento, ha elaborato una sua comunicazione, alla quale attribuisco un particolare significato, poiché affronta gli stessi punti che noi tutti in quest’Aula – ho infatti sentito queste stesse osservazioni da voi – consideriamo particolarmente importanti. Tre sono i punti essenziali ai quali aggiungerei la cultura.</p>
      <p sl="de">Il primo tra questi punti è la riforma politica e in particolare la promozione dei diritti umani, della democrazia e del buon governo, temi sui quali tornerò più tardi. Il secondo è quello dell’istruzione e della formazione; l’onorevole Jäätteenmäki ha ragione quando dice che è un tema sul quale dobbiamo continuare a lavorare, un settore nel quale dobbiamo diventare più forti. E’ un punto che mi sta particolarmente a cuore e intendo accertarmi che si faccia qualcosa in merito.</p>
      <p sl="de">Il terzo settore è quello dello sviluppo economico, quello in cui forse abbiamo finora realizzato i maggiori successi, ma nel quale sono comunque necessari ulteriori progressi. Vorrei tornare su questo aspetto e discuterne in modo dettagliato.</p>
      <p sl="de">Dobbiamo naturalmente lavorare ancora in materia di cultura. Sappiamo che la Fondazione Anna Lindh, il dialogo tra civiltà e culture e il potenziale di espansione di questa rete sono estremamente importanti. E’ ovvio che la Commissione è disposta a fornire assistenza a questo riguardo.</p>
      <p sl="de">Vorrei iniziare da un’analisi della riforma politica, della democrazia e dei diritti umani, settori nei quali non possiamo stare a guardare, ma dobbiamo impegnarci per sostenere la riforma dall’esterno. Non possiamo naturalmente imporre le riforme; dobbiamo piuttosto offrire un appoggio determinato e prevedere la possibilità di misure di sostegno. E’ pertanto fondamentale che la politica di vicinato si basi sul processo di Barcellona quando si tratta di mettere a disposizione gli strumenti corretti. Nelle ultime settimane, ho visitato molti di questi paesi mediterranei – Tunisia, Giordania e Libano tra gli altri – e ho visto con quanta efficienza possiamo lavorare con questi strumenti, anche quando, come avviene in questi paesi, le tematiche legate ai diritti dell’uomo sono affrontate con approcci diversi.</p>
      <p sl="de">Abbiamo elaborato soluzioni specifiche per promuovere i diritti umani. Prevediamo – dall’anno prossimo in poi, ma sicuramente a partire dal 2007 – di fornire un’assistenza integrativa sotto forma di uno “strumento per la democrazia”: i paesi che stanno compiendo progressi particolarmente positivi nell’ambito delle riforme riceveranno, a titolo di sostegno, un supplemento del 10 per cento almeno oltre ai fondi che già ricevono. Spero che possa essere per questi paesi un incentivo che li spinga a impegnarsi con dedizione ancora maggiore e incoraggi altri, che ora procedono lentamente, a fare altrettanto.</p>
      <p sl="de">Questo presuppone il potenziamento e lo sviluppo degli aspetti politici e di politica di sicurezza del partenariato. Proprio perché occorre utilizzare meglio il contesto politico, considero particolarmente importanti le riunioni congiunte di Parlamento ed Euromed, ma anche le riunioni del Consiglio dei ministri e la troika possono contribuire a favorire un ulteriore sviluppo.</p>
      <p sl="de">In secondo luogo, è fondamentale pensare all’importanza cruciale dell’istruzione, soprattutto per quanto riguarda l’impatto che ha sulla società. Nei paesi del Mediterraneo, un terzo della popolazione ha meno di 15 anni di età, e questo significa che dobbiamo concentrarci in particolare sull’istruzione. La relazione del PNUS sullo sviluppo umano ha evidenziato che l’istruzione e la parità per le donne, in particolare, potranno contribuire a favorire lo sviluppo.</p>
      <p sl="de">Per questo ho voluto privilegiare in particolare lo sradicamento dell’analfabetismo, ricordando la dichiarazione di intenti del Millennio delle Nazioni Unite secondo cui tale obiettivo dovrebbe essere realizzato entro il 2015. Spero che sia possibile. Mi piacerebbe sapere che le ragazze e i ragazzi hanno le stesse opportunità di iscriversi nella stessa scuola e di ricevere la stessa istruzione. Mi piacerebbe anche che fossero privilegiate le misure speciali di sostegno per le donne. Stiamo mettendo a punto un programma di borse di studio a tale fine, che elargirà in particolare borse per neolaureate, con l’obiettivo di accelerare lo sviluppo in questo ambito.</p>
      <p sl="de">Tra i temi sociali, considero molto importanti anche i problemi legati alla migrazione. Oggi, per esempio, ho ricevuto il viceministro degli Esteri marocchino, Taieb Fassi Fihri, e naturalmente abbiamo discusso dei recenti fatti di Ceuta e Melilla, ai quali non possiamo rimanere indifferenti. Dobbiamo lavorare assieme per individuare soluzioni, non solo per l’Unione europea nel suo complesso nei suoi rapporti con il Mediterraneo in generale, ma anche per gli Stati subsahariani e per l’Africa. Mentre naturalmente dobbiamo cercare di porre fine al traffico di esseri umani, affinché nessuno sia vittima di questo orribile commercio, dobbiamo anche creare nuove opportunità di sviluppo per questi paesi, affinché non si verifichino movimenti migratori di questo tipo.</p>
      <p sl="de">Mentre i rifugiati devono essere trattati conformemente a quanto stabilito dalla Convenzione, nel pieno rispetto dei loro diritti umani, deve essere arginato l’enorme afflusso di rifugiati illegali, e questo sarà sicuramente uno dei temi centrali del Vertice di Barcellona.</p>
      <p sl="de">Sul fronte economico, abbiamo fatto molto per garantire un commercio normale e la creazione di una zona di libero scambio entro il 2010, ma rimane ancora molto di più da fare in materia di servizi e commercio agricolo, e il commercio sud-sud, noto anche come processo di Agadir, deve essere ulteriormente sviluppato. Tra gli altri temi cruciali vi sono i trasporti, l’energia e l’ambiente. Ci sarà una conferenza sui trasporti a dicembre a Marrakech; sul fronte dell’energia, devono essere sviluppate sempre più reti subregionali. Per quanto riguarda l’ambiente, nella misura del possibile dovrebbe essere garantito un Mediterraneo pulito.</p>
      <p sl="de">L’onorevole Jäätteenmäki pone giustamente una particolare enfasi sulla cooperazione culturale alla quale intendiamo attribuire maggiore attenzione in futuro.</p>
      <p sl="de">E’ ormai chiaro a tutti che, sebbene il processo di Barcellona offra la possibilità di fare sedere allo stesso tavolo Israele e Palestina, questo stesso processo è costantemente messo in ombra dal processo di pace in Medio Oriente, ed è quindi essenziale fare progressi a questo livello. Pronunciando queste parole, penso a James Wolfensohn, l’inviato del Quartetto, che ha svolto davvero un ottimo lavoro al riguardo e che appoggiamo completamente.</p>
    </intervention>
    <intervention id="3-329" speaker_id="28137" name="Kader Arif" is_mep="True" mode="spoken">
      <p sl="fr">relatore per parere della commissione per il commercio internazionale . – Signora Presidente, signora Commissario, onorevoli colleghi, desidero in primo luogo congratularmi con l’onorevole Jäätteenmäki per la sua relazione sul processo di Barcellona rivisitato.</p>
      <p sl="fr">Ora vorrei esporre il mio punto di vista. Il mese prossimo, i capi di Stato e di governo europei si riuniranno con i loro omologhi mediterranei per celebrare il decimo anniversario del processo di Barcellona. L’obiettivo del partenariato euromediterraneo era quello di offrire l’ambiziosa prospettiva di un futuro migliore e multiforme, a livello politico, economico, sociale e culturale. Il bilancio, dieci anni dopo, è controverso. Abbiamo creato un forum di discussione e di cooperazione con i nostri vicini mediterranei, e di questo mi rallegro, ma siamo ancora molto lontani dalla realizzazione di tutti gli obiettivi stabiliti. Il conflitto in Medio Oriente non è stato risolto. La regione è sempre instabile. I diritti umani e la democratizzazione non progrediscono, o lo fanno in misura insufficiente. La sponda meridionale del Mediterraneo e la sua popolazione non hanno beneficiato del benessere economico e sociale previsto. La disoccupazione, tra i giovani in particolare, è ancora troppo elevata e ingenera flussi migratori privi di qualsiasi speranza.</p>
      <p sl="fr">A livello economico, citerò un unico esempio: la fine dell’accordo multifibre, che si somma alle difficoltà incontrate dalla regione. Anche se le nuove regole sul cumulo d’origine, proposte dal Commissario Mandelson, vanno nella giusta direzione, l’integrazione economica sud-sud è ancora lungi dall’essere completa. Siamo il partner privilegiato di questa regione e tutte le speranze sono rivolte verso di noi. Preoccuparsi di questi popoli, significa innanzi tutto rispondere alle loro preoccupazioni e alle loro aspirazioni; in altri termini questo significa essere in grado di realizzare più coesione sociale e sviluppo economico sostenibile.</p>
      <p sl="fr">La nuova politica di vicinato che ci viene proposta è un elemento positivo, perché richiede più democrazia, anche se gli aiuti dovranno essere divisi maggiormente tra i nostri vicini dell’est e del sud. Spero che questa nuova politica consenta di perseguire gli obiettivi del processo di Barcellona e che tenga conto delle difficoltà specifiche di questa zona. Mi preoccupa inoltre l’assenza, nello strumento di vicinato e di partenariato, proposto dalla Commissione, di un riferimento specifico agli Obiettivi del Millennio.</p>
      <p sl="fr">Nel contesto globalizzato nel quale viviamo, la liberalizzazione non può essere la risposta ai problemi esistenti. Questo vale per la protezione dell’ambiente – visto che siamo responsabili del nostro pianeta – ma in modo ancora più forte per la questione dei servizi pubblici tesi a soddisfare le necessità fondamentali delle popolazioni, ossia l’istruzione, la sanità, la cultura, l’accesso all’acqua e all’energia, che la commissione per il commercio internazionale di cui faccio parte aveva proposto e che la commissione per gli affari esteri non ha accettato.</p>
      <p sl="fr">Condividiamo l’affermazione secondo cui il nostro lavoro è ancora incompleto. Cerchiamo allora domani di trovare un accordo per realizzare un obiettivo comune.</p>
    </intervention>
    <intervention id="3-330" speaker_id="4482" name="Rodi Kratsa-Tsagaropoulou" is_mep="True" mode="spoken">
      <p sl="el">relatore per parere della commissione per i diritti della donna e l’uguaglianza di genere . – Signora Presidente, signora Commissario, onorevoli colleghi, desidero in primo luogo ringraziare l’onorevole Jäätteenmäki per la sua relazione e per la sua disponibilità alla cooperazione, che ha consentito di elaborare una proposta di risoluzione completa in termini di informazione e proposte politiche.</p>
      <p sl="el">Il decimo anniversario del processo di Barcellona ci offre un’ottima opportunità per valutare, e soprattutto, per ridefinire la nostra visione politica e la nostra strategia alla luce della nuova situazione dell’Unione europea allargata, delle sfide della globalizzazione e del crescere della minaccia terroristica.</p>
      <p sl="el">Il processo di Barcellona merita un’attenzione particolare da parte nostra perché è l’espressione più integrata della politica estera dell’Unione europea, in quanto è un partenariato multilaterale globale che si esprime attraverso una strategia integrata. E’ strettamente collegato agli interessi vitali dell’Unione europea, in quanto può contribuire alla pace e alla sicurezza nella nostra regione e può influenzare la pace e l’equilibrio nel mondo.</p>
      <p sl="el">I risultati realizzati finora non sono soddisfacenti. Entrambe le parti hanno peccato di debolezza e hanno commesso errori. C’è stata una certa mancanza di perspicacia, di volontà politica, di finanziamenti sufficienti e l’incapacità da parte dei partner di promuovere le riforme e la cooperazione reciproca che potrebbero dare loro la possibilità di diventare mercati ed economie capaci di esercitare una certa forza di attrazione.</p>
      <p sl="el">Reputo preoccupante che questo rapporto multilaterale e questa procedura multilaterale non abbiano contribuito a risolvere problemi cronici quali il conflitto israelo-palestinese e la questione di Cipro. E’ anche preoccupante che il processo non abbia raggiunto la gente. I cittadini non sono diventati partecipanti e partner di questo processo, che anzi ignorano, su entrambe le sponde del Mediterraneo. Non hanno preso coscienza delle sfide che ci impongono la convivenza o dei nostri punti in comune o persino del merito delle nostre differenze.</p>
      <p sl="el">Confido nel fatto che il Vertice del 2005, 10 anni dopo il primo, inserisca tra le sue priorità proprio la necessità di coinvolgere la società civile nel processo di Barcellona.</p>
      <p sl="el">Ci aspettiamo che siano incoraggiate iniziative quali la piattaforma Euromed citata dall’onorevole Jäätteenmäki, e altre forme di cooperazione a tutti i livelli, per esempio tra gli enti locali, le regioni e le università. La mobilità dei cittadini in tutti i gruppi sociali e professionali deve essere incoraggiata. Il ruolo della Conferenza ministeriale euromediterranea è molto importante e ha già iniziato a dimostrare il proprio valore e speriamo che possa contribuire alla comprensione reciproca e a forgiare una coscienza comune. Ci aspettiamo un dialogo effettivo tra le culture, nel pieno senso della parola, che non significa semplicemente incontrarsi per scambiarsi biglietti da visita, ma avviare un dialogo con la volontà di rivelare le nostre differenze e di trovare i nostri punti in comune. Il dialogo tra le culture deve comprendere tutti i significati della parola: gli standard culturali, l’interpretazione della storia, lo stile di vita e la posizione delle donne. Mi fa piacere, signora Commissario, che lei abbia fatto specificatamente riferimento a questo, ma vorrei segnalarle che la commissione per i diritti della donna e l’uguaglianza di genere ha condotto un lavoro prezioso, non solo nel parere allegato alla relazione, ma anche in una relazione redatta nel 2002, che ha costituito la base del primo programma regionale per le donne nel Mediterraneo oggi in essere. Non ci limitiamo a chiedere istruzione e posti di lavoro. Chiediamo una vera e propria rivalutazione della situazione delle donne e, da parte della Commissione europea, un’analisi quantitativa e qualitativa dei risultati finora conseguiti con la nostra politica e l’integrazione della dimensione di genere in tutti e tre i pilastri del processo di Barcellona.</p>
    </intervention>
    <intervention id="3-331" speaker_id="4521" name="Charles Tannock" is_mep="True" mode="spoken">
      <p sl="en">a nome del gruppo PPE-DE . – Signora Presidente, in quanto relatore sulla politica europea di vicinato, credo che sia chiaramente nel nostro reciproco interesse rafforzare i legami con i nostri partner del Mediterraneo meridionale, in Nordafrica e Medio Oriente, come formalmente deciso nell’ambito del processo di Barcellona il 28 novembre di dieci anni fa.</p>
      <p sl="en">Insieme ai nostri alleati americani, trasmettiamo un messaggio chiaro: sosteniamo, in questa regione, il consolidamento della società civile, un’economia di mercato aperta, il pluralismo democratico e il rispetto dei diritti umani fondamentali, inclusi la libertà dei mezzi d’informazione, l’indipendenza della giustizia e lo Stato di diritto e, in particolare, i diritti delle donne, come ha ricordato la collega che mi ha preceduto. Da questo punto di vista la Tunisia è un paese progredito agli occhi del mondo arabo. Anche la cooperazione in materia ambientale è una delle nostre priorità.</p>
      <p sl="en">Questi paesi, e in particolare le loro popolazioni in rapida espansione, assicureranno mercati sempre più interessanti per i nostri prodotti. Reputo che sia nell’interesse dell’Unione europea destinare sostanziali aiuti allo sviluppo attraverso l’attuale programma MEDA che, credo, preveda un importo di circa 3 miliardi di euro all’anno, e infine attraverso l’ENPI (strumento europeo di vicinato e partenariato), recentemente annunciato, per aiutare il gruppo di paesi del partenariato euromediterraneo caratterizzati da una crescita economica forte, evitando l’incremento della disoccupazione e le tensioni che a loro volta, dal punto di vista della sicurezza dell’Unione europea, favoriscono la formazione di un fertile terreno di reclutamento per gli esponenti della linea dura islamica. Lo abbiamo visto recentemente negli attentati a Casablanca in Marocco, nella tragica guerra civile in anni recenti in Algeria e nell’ascesa di Hamas, Hezbollah e Jihad islamica nei territori palestinesi occupati. Dobbiamo naturalmente ricordare che i tragici attentati di Madrid sono stati perpetrati da salafisti maghrebini.</p>
      <p sl="en">Dobbiamo anche cercare di evitare forti flussi migratori incontrollati verso l’Unione europea. Altrimenti, assisteremo al completo crollo delle buone relazioni intercomunali che abbiamo ora.</p>
      <p sl="en">Speriamo tutti che ci possa essere una zona di libero scambio entro il 2010. La nuova Assemblea parlamentare euromediterranea favorisce il dialogo tra nemici tradizionali come Israele e il mondo arabo. Questo forum non ha altri obiettivi oltre a quello di consentire a questi popoli di risolvere pacificamente i loro problemi. Il ritiro di Israele da Gaza, a mio avviso, è un buon punto di partenza per riportare all’ordine del giorno la road map per la pace. Questa assemblea è anche un forum per lo scambio di idee tra il mondo islamico e l’Unione europea a maggioranza cristiana.</p>
      <p sl="en">Nutro un certo ottimismo in merito alla diffusione dei nostri valori democratici in questa regione, con le recenti elezioni in Iraq, Palestina e Libano ed ora, persino alcuni timidi passi democratici in questa direzione in Egitto.</p>
      <p sl="en">A nome del mio gruppo politico, raccomando calorosamente la relazione Jäätteenmäki al Parlamento.</p>
    </intervention>
    <intervention id="3-332" speaker_id="28278" name="Luis Yáñez-Barnuevo García" is_mep="True" mode="spoken">
      <p sl="es">a nome del gruppo PSE . – Signora Presidente, desidero in primo luogo congratularmi con la relatrice, onorevole Jäätteenmäki, che ha svolto un enorme lavoro in vista della preparazione di questa relazione e che è stata così aperta agli emendamenti presentati dal mio gruppo politico. Desidero anche ringraziare il Commissario, signora Benita Ferrero-Waldner, che è qui con noi a un’ora così tarda.</p>
      <p sl="es">Sono ormai passati dieci anni dalla storica dichiarazione di Barcellona che ha condotto al primo Vertice euromediterraneo, ospitato dal Primo Ministro Felipe González, allora Presidente in carica dell’Unione europea. Le prospettive di un’associazione euromediterrenea che allora erano state aperte ci avevano dato enormi speranze. E’ vero che i risultati sono stati irregolari e che resta ancora molto da fare, ma è anche vero che gli ostacoli e le difficoltà sono e sono stati immensi, e non ha senso ignorarli.</p>
      <p sl="es">Il Mediterraneo, la culla della cultura europea, è stato e continua ad essere, in parte, un mare di confronti e conflitti. Il partenariato euromediterraneo trova un suo senso se viene visto come lo strumento destinato ad eliminare questi ostacoli e promuovere il dialogo e la cooperazione tra nord e sud, ma anche a privilegiare i rapporti sud-sud in quelle regioni che sono gravemente indebolite.</p>
      <p sl="es">Per quanto concerne il Vertice di Barcellona di novembre, Barcellona + 10, la cosa più importante è definire priorità chiare, praticabili e realistiche che devono allo stesso tempo essere ambiziose. Ora abbiamo un quadro di riferimento, che è l’alleanza tra civiltà, proposta dal Primo Ministro Zapatero e adottata dalle Nazioni Unite, con la dichiarazione del suo Segretario generale nel luglio di quest’anno. Una premessa fondamentale per la realizzazione degli obiettivi è la riduzione della tensione nella regione, in particolare il conflitto israelo-palestinese, il vero tallone d’Achille delle relazioni euromediterranee. L’obiettivo principale di questa associazione è la creazione di un’area di prosperità condivisa, la realizzazione di progressi in termini di riduzione della povertà, di superamento delle differenze socioeconomiche tra nord e sud e, come è stato detto, di promozione delle riforme politiche, di democratizzazione, di Stato di diritto e di rispetto dei diritti dell’uomo.</p>
      <p sl="es">Dal dibattito sono emersi molti altri temi: il problema della gestione dei flussi migratori, la discriminazione nei confronti delle donne, i gravi problemi ambientali cui il Mare Nostrum deve far fronte, il dialogo tra le tre religioni monoteistiche, la necessità di cooperazione locale e regionale, la lotta contro il terrorismo, il controllo delle armi di distruzione di massa, la partecipazione dei popoli, eccetera. Ma soprattutto – e qui concludo – per l’Unione europea e gli Stati membri è in particolare necessario trovare una profonda volontà politica e assumere un grande impegno economico e credere davvero che, in materia di relazioni euromediterranee, la posta in gioco è davvero alta.</p>
      <p sl="es">Il Mediterraneo è il lato più vulnerabile dell’Unione europea e, se non prenderemo sul serio questi problemi, in futuro ne pagheremo il prezzo.</p>
    </intervention>
    <intervention id="3-333" speaker_id="4273" name="Cecilia Malmström" is_mep="True" mode="spoken">
      <p sl="sv">a nome del gruppo ALDE . – Signora Presidente, nella fase immediatamente precedente al suo decimo anniversario, è sicuramente giustificata una valutazione del processo di Barcellona. Oggi il mondo è molto diverso da dieci anni fa. C’è stato l’allargamento che, per esempio, ha interessato Cipro e abbiamo avviato i negoziati con Turchia e Croazia. E’ stata definita la politica di vicinato, e abbiamo visto come, in molti dei paesi aderenti al partenariato, la democratizzazione è progredita mentre, in certi altri, purtroppo ha fatto passi indietro. La lotta contro il terrorismo è diventata sempre più importante. Anche la guerra in Iraq e il difficile processo che ora il paese sta attraversando nel suo cammino verso la democrazia hanno un impatto sui rapporti con la regione nel suo insieme. Abbiamo poi l’Iran e i problemi in materia di politica sui combustibili nucleari in quel paese. Abbiamo le elezioni in Palestina e il ritiro da Gaza, ma, allo stesso tempo, il processo di pace è in fase di stallo. Gli eventi in Libano e in Siria e la situazione sempre tragica nell’ultima colonia africana, il Sahara occidentale, dimostrano che resta ancora molto da fare nella regione.</p>
      <p sl="sv">Alla luce di ciò, è del tutto naturale riconsiderare e discutere del processo di Barcellona, un processo che ha creato strutture, strutture molto importanti nonostante tutto, e una cooperazione più consolidata tra di noi. Gli accordi di associazione con tutti i paesi hanno determinato un incremento di interscambio, commercio, progetti e molti forum comuni, e hanno dato vita a un impegno a lungo termine per tutta l’Unione europea. Ne è una dimostrazione il fatto che in Aula stasera ci sono deputati di tutta Europa, e non solo del sud.</p>
      <p sl="sv">Abbiamo una storia e una cultura comuni e anche problemi comuni e soluzioni comuni a questi problemi. I settori interessati, numerosi, comprendono terrorismo, migrazione, crescita, sviluppo, commercio, ambiente ed energia. Tuttavia, i temi più importanti per il futuro sono soprattutto diritti umani e democrazia. Sono gli ambiti in assoluto più importanti e in questi il processo di Barcellona ha fallito da molti punti di vista. Anche se gli accordi di associazione contengono clausole in materia di diritti umani, non vengono applicate perché non disponiamo di meccanismi affidabili per affrontare le gravi violazioni dei diritti umani che si verificano nei paesi con i quali cooperiamo. Talvolta l’interesse nei confronti di questo problema è piuttosto limitato.</p>
      <p sl="sv">Queste sono le grandi sfide per il processo di Barcellona in futuro. Dobbiamo ristrutturare tutta la nostra cooperazione in modo che diventi un quadro che consenta di compiere un importante passo avanti per la democratizzazione nella regione. Non c’è nulla che possa contribuire alla stabilità più della transizione alla democrazia. I paesi meno liberi al mondo sono concentrati in Medio Oriente, e questo crea un fertile terreno di coltura per fanatismo, frustrazione e forse anche terrorismo. Perciò, nell’ambito del processo di Barcellona, dobbiamo dare vita a strategie che favoriscano un’ampia democratizzazione. Dobbiamo sostenere i dissidenti, la società civile, la libertà di espressione e le comunità fondate sullo Stato di diritto, eccetera. I mezzi per realizzare questi obiettivi sono naturalmente il commercio, gli interscambi, i programmi formativi e la cooperazione culturale.</p>
      <p sl="sv">Il processo di Barcellona deve in questo modo diventare una sorta di alternativa per i paesi che non potranno mai aderire all’Unione europea. Deve fornire vantaggi pratici in cambio delle riforme che chiediamo. Se riusciremo a realizzare tutto questo, avremo dato un contributo storico. In conclusione, desidero elogiare la collega, onorevole Jäätteenmäki, per la sua relazione molto costruttiva.</p>
    </intervention>
    <intervention id="3-334" speaker_id="4385" name="Hélène Flautre" is_mep="True" mode="spoken">
      <p sl="fr">a nome del gruppo Verts/ALE . – Signora Presidente, credo che il Commissario Wallström e lei, signora Commissario, abbiate, come altri, messo il dito su una questione in merito alla quale il processo di Barcellona non ha mantenuto tutte le sue promesse. Faccio ovviamente riferimento alla questione dei diritti umani e della democrazia. Per convincersene, basta valutare attentamente la situazione della libertà di stampa nella regione – è stato fatto su invito dell’onorevole Patrie, questo pomeriggio – oppure la situazione della libertà di espressione in Tunisia, alla vigilia del Vertice mondiale sulla società dell’informazione. Prova ne sono le numerose violazioni dei diritti alla libertà di associazione, alla libertà di espressione e alla libertà di riunione, un sistema giudiziario che in molti paesi presenta gravi lacune, la tortura che è all’ordine del giorno o addirittura sistematica in certi paesi, e i difensori dei diritti umani che, in tutto il mondo, subiscono numerose violazioni dei loro diritti e sono vittime di gravi soprusi.</p>
      <p sl="fr">Il processo di Barcellona quindi su queste tematiche non ha mantenuto tutte le sue promesse. Come ha detto l’onorevole Jäätteenmäki, credo che presenti anche gravi lacune per quanto riguarda i diritti delle donne, i diritti economici e sociali e i meccanismi attuati in vista di una politica efficace in materia di democrazia e diritti dell’uomo. Malgrado tutto questo, il processo di Barcellona ha permesso di mettere in atto meccanismi e forum di dialogo politico su tali questioni, ponendo così le basi necessarie per l’attuazione di una politica ambiziosa per la promozione dei diritti dell’uomo e della democrazia.</p>
      <p sl="fr">Signora Commissario, lei ha detto che la questione dell’immigrazione sarà al centro delle discussioni del Vertice di Barcellona. Mi consenta, a questo proposito, di richiamare la sua attenzione su un punto. Credo che, per quanto concerne la lotta contro il terrorismo e l’immigrazione illegale, noi stiamo sostanzialmente incoraggiando i paesi a violare il diritto internazionale. E’ piuttosto chiaro ed è stato appena illustrato ancora una volta dagli incidenti di Lampedusa che coinvolgono la Libia, e più recentemente dagli incidenti nelle enclave spagnole di Ceuta e Melilla e in Marocco. Chiedendo a questi paesi di arginare il flusso di rifugiati subsahariani, li incoraggiamo a violare i diritti umani. Prima di cercare di contenere la pressione di coloro che definisce “immigranti illegali”, l’Europa deve definire la propria politica in materia di immigrazione legale. Sapete però che su questo tema si fanno ben pochi progressi.</p>
      <p sl="fr">Sono convinta che la società civile e i parlamentari possano contribuire a migliorare l’attuazione delle nostre politiche in materia di diritti umani e di democrazia in questa regione. Per questo auspico davvero che la Commissione sia presente a Rabat in occasione della prossima riunione straordinaria dell’Assemblea parlamentare euromediterranea.</p>
    </intervention>
    <intervention id="3-335" speaker_id="4467" name="Adriana Poli Bortone" is_mep="True" mode="spoken">
      <p sl="it">a nome del gruppo UEN . – Signor Presidente, onorevoli colleghi, desidero ringraziare innanzitutto la relatrice per l’impegno profuso in questa relazione ma anche la signora Commissario, per le parole di speranza che ha pronunciato rispetto a questa tormentata area del Mediterraneo.</p>
      <p sl="it">Nel 1995 a Barcellona è stato avviato un processo irreversibile di una più stretta cooperazione fra i paesi dell’area mediterranea. I pessimisti ci diranno che i risultati sono stati inferiori alle attese, che il progresso economico dei paesi della riva sud è stato insufficiente, che il dialogo politico è stato difficoltoso e frammentario, che in materia di diritti umani e di democrazia l’Europa non è riuscita a farsi ascoltare a dovere, che la cooperazione economica sud-sud è ancora agli albori e che sul fronte della cogestione del fenomeno immigrazione i risultati non sono soddisfacenti. Oggi certamente è cambiato lo scenario geopolitico internazionale dell’area del mediterraneo, per cui quello che era l’ambizioso progetto del processo di Barcellona deve essere rimodulato e adattato al nuovo contesto internazionale perché il partenariato euromediterraneo possa affrontare le sfide attuali.</p>
      <p sl="it">Partiamo comunque da quello che è stato fatto. Si sono messi in moto meccanismi di cooperazione interministeriali congiunti, che non saranno più messi in discussione, per la risoluzione in comune di problematiche dell’area in questione. Si è dato vita all’Assemblea euromediterranea, come accompagnamento della cooperazione governativa, nella quale si lavora insieme con le regole del parlamentarismo. Si è definito un programma di aiuti di settecento milioni di euro l’anno, MEDA, allo scopo di trasferire risorse e progettualità da nord e sud e il programma ha oggi raggiunto dei tassi di esecuzione abbastanza interessanti. Si è messo in moto, ma è cominciato comunque, un processo democratico in alcuni paesi rivieraschi, il Libano, l’Egitto, in qualche maniera anche la Palestina. Si sono firmati accordi di associazione tra l’Unione europea e tutti i paesi del versante sud e non sono certo mancate le forme di cooperazione, apparentemente secondarie ma molto efficaci sul piano culturale, avviate nel quadro più ampio dell’accordo di Barcellona.</p>
      <p sl="it">Tutto questo ha permesso di conoscerci meglio e di più ed apre le porte con un certo ottimismo ad un secondo decennio, nel quale bisogna consolidare gli aspetti positivi del processo, dare ulteriore concretezza alla progettualità in corso e agli obiettivi, correggere gli eventuali errori commessi, perché la stabilità, la pace e la democrazia e, il progresso socioeconomico possano diventare risultati condivisi da un sempre maggior numero di paesi e cittadini nell’area mediterranea.</p>
      <p sl="it">Mi sia consentito ricordare soltanto, infine, il problema della cultura, che non è soltanto istruzione e formazione ma anche beni culturali. Attraverso la salvaguardia dei beni culturali possiamo conoscerci e rispettarci meglio nelle nostre diversità e nelle nostre identità.</p>
    </intervention>
    <intervention id="3-336" speaker_id="28400" name="Francisco José Millán Mon" is_mep="True" mode="spoken">
      <p sl="es">Signora Presidente, la regione mediterranea è importante per gli Stati membri e per l’Unione europea nel suo insieme. E’ chiaro che i paesi della sponda meridionale non godono dello stesso livello di sviluppo e/o di prosperità economica. La maggior parte di questi paesi deve tuttavia fare fronte a vari problemi, in misura più o meno grande: problemi politici, sviluppo democratico insufficiente e limitato pluralismo; problemi economici, in quanto si tratta di economie antiquate che non hanno la capacità di generare occupazione per una popolazione in crescita e che non esercitano un sufficiente potere di attrazione per gli investimenti stranieri necessari; problemi sociali, elevata povertà e disuguaglianza sociale, analfabetismo, discriminazione nei confronti delle donne – come già ricordato – insufficiente capacità delle istituzioni pubbliche, con conseguenze negative in termini di sanità, istruzione, economia, controllo alle frontiere, e molto altro ancora.</p>
      <p sl="es">La regione del Mediterraneo deve pertanto essere trattata come una priorità dall’Unione, non solo in ragione dei numerosi legami storici, politici, economici e sociali tra i paesi delle due sponde, ma anche per altre ragioni, come la sicurezza, compresa la minaccia terroristica, o le sfide dell’immigrazione. La cooperazione tra le due sponde è pertanto essenziale e deve comprendere un’ampia gamma di attività. La cooperazione deve funzionare nei due sensi – lo ripeto – nei due sensi.</p>
      <p sl="es">I problemi di questi paesi vicini ci riguardano, il nostro è un futuro condiviso; è impossibile erigere un muro tra il nord e il sud del Mediterraneo, soprattutto nel mondo globalizzato di oggi. Dobbiamo pertanto intensificare le nostre relazioni con questi paesi, incoraggiarli ed aiutarli a superare i problemi ai quali ho fatto riferimento prima.</p>
      <p sl="es">La relazione che approveremo domani insiste pertanto sulla necessità di una modernizzazione politica, economica, sociale e istituzionale e sui progressi in termini di diritti umani. A tale riguardo, accolgo con favore le parole del Commissario e l’importanza che attribuisce a questi temi.</p>
      <p sl="es">Abbiamo bisogno di uno slancio verso le riforme – e credo che su questo dovremmo essere tutti d’accordo – sulla sponda meridionale. L’Unione europea non deve occuparsi unicamente della stabilità di questi paesi; la stabilità non può alla fine diventare una scusa per non andare avanti. Se insistiamo sulla necessità delle riforme nei nostri paesi, come possiamo non insistere sulla necessità di attuare riforme in questi paesi? Questi paesi devono svilupparsi. Altrimenti i problemi aumenteranno e le crisi politiche ed economiche – anche nel settore dell’immigrazione e della sicurezza – non faranno che accentuarsi e alla fine ci si troverà in una situazione di vuoto di riforme che determina instabilità.</p>
      <p sl="es">Di qui l’importanza del processo di Barcellona e della politica europea di vicinato. Devono essere strumenti di primaria importanza per l’Unione per dimostrare innanzi tutto ai paesi in questione che sono prioritari nell’ambito della nostra azione estera e, naturalmente per aiutarli, per chiedere anche a loro di cooperare lealmente con noi per risolvere questi problemi e, infine, per incoraggiarli a intraprendere la strada della riforma. Una riforma che può portare prosperità, libertà e, in ultima istanza, più stabilità per questi paesi e quindi per tutto il bacino del Mediterraneo.</p>
      <p sl="es">Spero che il prossimo Vertice di Barcellona sia all’altezza della sfida e desidero naturalmente concludere ringraziando l’onorevole Jäätteenmäki per tutto l’impegno profuso.</p>
    </intervention>
    <intervention id="3-337" speaker_id="1065" name="Pasqualina Napoletano" is_mep="True" mode="spoken">
      <p sl="it">Signor Presidente, onorevoli colleghi, io vorrei sottolineare rapidamente tre aspetti di questo processo. Il primo riguarda la proiezione del Partenariato euromediterraneo nella politica di vicinato, come ha ricordato la signora Commissario Ferrero. Credo che questo aspetto non debba farci concentrare soltanto sui piani di azione bilaterale ma debba portarci a strutturare uno spazio geografico e politico europeo e mediterraneo.</p>
      <p sl="it">Per tutto questo serve innanzitutto la dimensione politica che, dobbiamo dire, è cresciuta perché il Parlamento europeo ha contribuito alla creazione dell’Assemblea europarlamentare euromediterranea, le società civili hanno costruito il forum civile e quello che mancano sono i governi, dove sono i governi? Io credo che per progredire in questo processo noi avremo bisogno che parlamenti, società e governi dialoghino un po’ di più e lì si può costruire anche una dimensione più avanzata dei diritti umani. Infine il sociologo Edgard Mo … ci ricorda giustamente che non sono le culture, le religioni, le civiltà a dialogare ma sono le persone, gli individui, gli uomini e le donne e, io credo che il limite più grave in tutti questi anni di questo processo molto generoso e molto intelligente sia stato proprio quello di non essere riusciti a mettere in relazione le nostre diverse società e quindi oggi il terrorismo e l’immigrazione rischiano di rendere ancora più profondo questo baratro. Io sono d’accordo con la nostra relatrice, che bisogna rafforzare tutti i programmi e tutti gli strumenti che aiutino le nostre società a conoscersi e a dialogare e quindi l’istruzione e la cultura, la formazione e l’informazione. Insomma noi appoggiamo la nostra relatrice perché il suo rapporto va in questa direzione e la politica euromediterranea ha bisogno di meno retorica e molto più concretezza.</p>
    </intervention>
    <intervention id="3-338" speaker_id="28412" name="Bernat Joan i Marí" is_mep="True" mode="spoken">
      <p sl="en">Signora Presidente, negli ultimi anni l’Unione europea ha osservato con attenzione i paesi dell’Europea centrale e orientale. Gran parte dell’attenzione dell’Unione si è concentrata sull’allargamento, sul nuovo processo di adesione e sul futuro allargamento.</p>
      <p sl="en">Purtroppo, l’Europa meridionale e la sponda meridionale del Mediterraneo hanno spesso ottenuto attenzione solo quando si sono manifestati problemi specifici – come per esempio quando migliaia di immigrati sono arrivati a Ceuta, Melilla o Lampedusa, oppure quando la situazione è diventata molto difficile per i rifugiati del Sahara occidentale a Tindouf. La situazione dei diritti umani nel bacino meridionale e orientale del Mediterraneo non è migliorata. Non ci sono chiari miglioramenti in questo settore, e nemmeno in materia di democrazia, libertà e trasparenza. Devo inoltre segnalare che la frattura economica si è accresciuta con il passare degli anni.</p>
      <p sl="en">Nell’Unione europea, gli Stati membri continuano ad essere strenuamente attaccati ai loro rapporti bilaterali con i governi sulla riva sud del Mediterraneo. Questo chiaramente rende meno coerente il partenariato. E’ un vecchio problema della politica europea che non riesce ad agire all’unisono, anche nel rapporto con regioni strategiche come la sponda meridionale del Mediterraneo. La domanda è sempre la stessa: chi prenderà il telefono e parlerà a nome dell’Europa?</p>
      <p sl="en">Vorrei ricordare un’altra importante carenza del nostro dialogo interculturale. Alcune culture e lingue molto importanti sono ostracizzate e non sono rappresentate. Desidero ricordare la lingua e la cultura amazigh, ignorata e addirittura bandita in molti paesi del Nordafrica, e la lingua e la cultura catalana. Spero che la prossima riunione a Barcellona possa essere un’opportunità per realizzare risultati più visibili e concreti a breve termine.</p>
    </intervention>
    <intervention id="3-339" speaker_id="28280" name="Filip Andrzej Kaczmarek" is_mep="True" mode="spoken">
      <p sl="pl">Signora Presidente, l’allargamento dell’Unione europea ha automaticamente aumentato il numero di paesi interessati al processo di Barcellona. Desidero sottolineare che questo processo è importante non solo per Malta e Cipro, ma anche per i paesi dell’Europa centrale e orientale. Ciò è dovuto a vari motivi, di cui alcuni sono storici mentre altri sono molto più recenti e pratici.</p>
      <p sl="pl">Non più di 20 anni fa, il polacco medio considerava la Libia l’unico paese mediterraneo con il quale la Polonia intratteneva rapporti stretti. All’epoca, i rapporti tra le Comunità europee e il paese erano molto meno amichevoli. Migliaia di polacchi lavoravano in Libia, moltissime copie del “Libro verde” di Gheddafi erano state pubblicate nella traduzione in polacco. Oggi la situazione è completamente diversa. Decine di migliaia di turisti polacchi visitano la Tunisia e l’Egitto ogni anno, e molti polacchi vanno in pellegrinaggio in Israele. Gli scienziati polacchi sono impegnati in ricerche in tutti i paesi della regione, dalla Siria al Marocco.</p>
      <p sl="pl">Per questo non sono solo i politici e i diplomatici ad essere interessati al concetto lato di politica di vicinato, ma anche ampie fasce della popolazione dei nuovi Stati membri. I problemi relativi all’immigrazione clandestina, al rispetto dei diritti umani, alla parità di diritti per le donne, al progresso della democrazia e allo sviluppo economico dei paesi del bacino del Mediterraneo sono diventati anche problemi nostri.</p>
      <p sl="pl">L’Europa non è mai stata e sicuramente non sarà mai un territorio isolato. I rapporti con i nostri vicini più prossimi sono indice della nostra solidarietà e della nostra responsabilità. Quando parlo di solidarietà non la intendo solo come un dovere nei confronti dei partner nell’Unione europea, ma anche come un compito che va molto al di là delle frontiere dell’Europa e ci porta ovunque la gente desideri pace, stabilità, Stato di diritto, crescita economica e libertà.</p>
      <p sl="pl">L’Unione europea trarrà vantaggio dalla concretizzazione del numero massimo possibile di questi valori nei paesi nostri vicini a sud e a est. I nuovi Stati membri dell’Unione europea vogliono davvero essere coinvolti nella costruzione di un partenariato politico imperniato sulla sicurezza, così come di un partenariato economico e finanziario e di un partenariato sociale, culturale e umanitario.</p>
    </intervention>
    <intervention id="3-340" speaker_id="1973" name="Carlos Carnero González" is_mep="True" mode="spoken">
      <p sl="es">Signora Presidente, il processo euromediterraneo ha dieci anni e la prima conclusione che possiamo trarre è che, se non fosse esistito, avremmo dovuto inventarlo con urgenza, semplicemente per il fatto che, come afferma la relazione dell’onorevole Jäätteenmäki, nonostante i suoi difetti, è stato un successo. E’ stata una sfida inimmaginabile: risolvere i problemi strutturali e storici dei paesi del Mediterraneo in un decennio. Abbiamo tuttavia lavorato con grandissimo impegno e stiamo cominciando a individuare soluzioni per alcuni di questi problemi.</p>
      <p sl="es">Credo pertanto che l’obiettivo della creazione di una zona di libero scambio entro il 2010, invece di essere l’obiettivo finale, debba essere un primo passo al quale ne devono seguire altri e al quale devono essere poi aggiunte molte altre cose. Dobbiamo intensificare, oltre a riformare, il processo euromediterraneo; dobbiamo sottolineare l’idea fondamentale che lo ha ispirato e, in questo caso, trasformare i risultati potenziali in una realtà tangibile.</p>
      <p sl="es">Inoltre, la situazione internazionale dimostra che il processo euromediterraneo è il modo migliore per promuovere la cooperazione. Altre strategie, basate sull’aggressione e sulle minacce, non danno risultati. Tuttavia, il premio per chi avanza, che è al centro del processo euromediterraneo, si sta rivelando efficace. Per esempio, ho presieduto la delegazione degli osservatori del Parlamento europeo alle elezioni legislative in Libano, un partner euromediterraneo. Le elezioni si sono svolte con qualche problema, ad onor del vero, ma ci sono state. E anche in altri Stati, sono stati compiuti progressi sulla via della democrazia, anche se purtroppo, in altri, non sta cambiando nulla.</p>
      <p sl="es">Cerchiamo di fare progressi in termini di democrazia, diritti umani e uguaglianza. Desidero naturalmente sottolineare gli aspetti positivi della sua proposta. Pensiamo anche al fatto che abbiamo bisogno di uno spazio euromediterraneo di libertà, sicurezza e giustizia, cerchiamo di accompagnare la zona di libero scambio con il concetto fondamentale della coesione economica, sociale e territoriale, che è valido per i nostri partner quanto lo è per noi, e promuoviamo anche la partecipazione politica.</p>
      <p sl="es">L’Assemblea parlamentare euromediterranea è un successo straordinario. C’è stata l’Assemblea ACP-UE e questa è la seconda istituzione che abbiamo creato.</p>
      <p sl="es">Credo pertanto, signora Presidente, che il Vertice di Barcellona sarà utile, perché ci consentirà di creare una cittadinanza euromediterranea nell’ambito di un processo, il processo euromediterraneo, che è la migliore manifestazione concreta dell’alleanza tra civiltà proposta.</p>
    </intervention>
    <intervention id="3-341" speaker_id="28120" name="Simon Busuttil" is_mep="True" mode="spoken">
      <p sl="en">Signora Presidente, signora Commissario, se dovessi dire ai miei elettori che intervengo alle 23.30 nel Parlamento europeo, dubito che mi crederebbero, né tanto meno mi direbbero che si sono sintonizzati sul nuovo sito web del Parlamento per ascoltarmi. L’ora tarda di questo dibattito non ci ha tuttavia impedito di esprimere un giudizio ragionevole sul processo di Barcellona, e la relatrice deve essere sicuramente elogiata per la sua relazione chiara e franca.</p>
      <p sl="en">A dieci anni dal suo avvio, il processo di Barcellona non può essere definito all’altezza delle aspettative e sarebbe giusto concludere che non abbiamo molto da celebrare. Tuttavia, con questo non voglio dire che debba regnare il pessimismo; dovremmo piuttosto guardare all’esperienza degli ultimi dieci anni e dimostrare che possiamo imparare da essa.</p>
      <p sl="en">Ecco alcune lezioni che vorrei trarre. Primo, dovremmo evitare di mettere troppa carne al fuoco. Se necessario, dovremmo ammettere che il processo di Barcellona probabilmente è stato troppo ambizioso e dovremmo invece concentrarci maggiormente sugli aspetti per i quali possiamo davvero fare la differenza.</p>
      <p sl="en">In secondo luogo, dobbiamo riconoscere che i problemi dei nostri partner del Mediterraneo sono anche nostri. Prendiamo l’esempio dell’immigrazione: le limitazioni poste dal processo di Barcellona all’immigrazione si sono trasformate in un grave problema sulla soglia degli Stati membri dell’Unione europea. Quindi, aiutando i nostri partner del Mediterraneo, in realtà aiutiamo noi stessi. Potrebbe essere una situazione di vantaggio reciproco.</p>
      <p sl="en">Terzo, dobbiamo trattare i nostri partner del Mediterraneo come partner a tutti gli effetti. Troppo spesso, l’Europa è caduta nella trappola di assumere un tono di superiorità accondiscendente con i suoi partner, ai quali sembra voler dettare le regole, mentre non è sicuramente questo l’approccio corretto.</p>
      <p sl="en">Infine, il processo ha bisogno di visibilità, sia per i cittadini dell’Unione europea che per i cittadini dei paesi partner . Fino a quando i cittadini non si renderanno conto che il processo può riguardarli direttamente e portare loro un vantaggio concreto, sarà difficile chiedere il loro sostegno.</p>
    </intervention>
    <intervention id="3-342" speaker_id="4309" name="Béatrice Patrie" is_mep="True" mode="spoken">
      <p sl="fr">Signora Presidente, signora Commissario, onorevoli colleghi, mi congratulo con l’onorevole Jäätteenmäki per le sue analisi, che condivido. Grazie, signora Commissario, per le sue proposte risolute.</p>
      <p sl="fr">Che sia attraverso il processo di Barcellona, gli accordi di associazione o, più recentemente, nell’ambito della politica europea di vicinato, l’Europa si pone come partner dei paesi della riva sud del Mediterraneo. Questo partenariato comporta una dimensione economica, sociale e culturale, ma, soprattutto, deve fondarsi sul riconoscimento reciproco di una piattaforma politica, costituita da valori indivisibili comuni: democrazia, libertà fondamentali, diritti umani, uguaglianza di genere. Tra le libertà fondamentali ci sono il diritto alla sicurezza individuale, la libertà di coscienza, la libertà di espressione.</p>
      <p sl="fr">Nel momento in cui si impedisce agli attivisti dei diritti umani di tenere la loro riunione in Tunisia, nel momento in cui esaminiamo le conclusioni del rapporto Mehlis sull’assassinio di Hariri, dobbiamo ricordarcene. A questo riguardo, la libertà di stampa, sulla quale voglio insistere oggi, e lo status dei giornalisti costituiscono indubbiamente i migliori esempi di questa serie di valori condivisi. Senza sicurezza individuale per questi giornalisti, non c’è alcuna libertà di espressione, e senza libertà di espressione per la stampa, non c’è democrazia! La libertà di espressione non è un valore occidentale: brillava più nell’islam degli Ommayadi che nelle tenebre dell’Inquisizione.</p>
      <p sl="fr">Per questo, dopo l’assassinio di Samir Kassir, dopo l’orribile attentato, più recentemente, ai danni di May Chidiac, ho preso l’iniziativa, d’accordo con i miei colleghi della delegazione per le relazioni con i paesi del Mashrek, da una parte, e della commissione per gli affari esteri, dall’altra, di organizzare oggi un’audizione, durante la quale abbiamo sentito giornalisti di tutta l’area mediterranea. Questa mattina, abbiamo presentato un appello simbolico al Presidente del Parlamento europeo a favore della libertà di stampa nell’area euromediterranea. Vi propongo questa sera di incidere nel marmo del processo di Barcellona la libertà di stampa come condizione imprescindibile dei nostri accordi di partenariato.</p>
    </intervention>
    <intervention id="3-343" speaker_id="23707" name="Libor Rouček" is_mep="True" mode="spoken">
      <p sl="cs">Onorevoli colleghi, oggi celebriamo il decimo anniversario del processo di Barcellona e i cambiamenti che si sono verificati in questi dieci anni. Anche se alcuni di questi cambiamenti sono stati positivi, molti sono stati invece negativi. Desidero attirare l’attenzione dell’Aula su uno di quelli positivi, segnatamente l’allargamento dell’Unione europea ai paesi dell’Europa centrale e orientale, poiché credo che questi paesi abbiano qualcosa da offrire al processo di Barcellona. Per esempio, la loro esperienza di transizione da un regime autoritario a un regime democratico o di attuazione di riforme economiche di grande successo e il superamento delle conseguenze sociali negative di queste riforme sono ancora fresche nella loro memoria. Inoltre, tutti questi paesi hanno legami molto forti con i paesi del Nordafrica, che si tratti di legami politici, economici o culturali. In alcuni casi, questi legami risalgono a molti anni fa, mentre in altri sono più recenti.</p>
      <p sl="cs">Vorrei segnalare che è nel nostro interesse, ossia nell’interesse dell’Europa come dei nostri partner nordafricani, fare buon uso dell’esperienza di questi nuovi Stati membri, e intensificare il processo di Barcellona grazie alle loro esperienze. Credo che in questo modo potremmo lavorare meglio insieme per risolvere i problemi di cui stiamo discutendo oggi, come l’immigrazione, la lenta attuazione delle riforme politiche e, in molti casi, riforme economiche e sociali insufficienti.</p>
    </intervention>
    <intervention id="3-344" speaker_id="28580" name="Panagiotis Beglitis" is_mep="True" mode="spoken">
      <p sl="el">Signora Presidente, sono passati dieci anni dalla dichiarazione di Barcellona ed è pertanto giunto il momento di svolgere una revisione onesta e spassionata delle politiche e delle azioni di questa iniziativa di cooperazione euromediterranea davvero storica.</p>
      <p sl="el">Nel 1995, abbiamo definito obiettivi ambiziosi, poiché il contesto regionale era molto più favorevole. Purtroppo, temo che oggi lo scenario geopolitico regionale del Medio Oriente e del Mediterraneo in generale non sia favorevole all’attuazione della cooperazione euromediterranea. La battuta d’arresto subita dal processo di pace in Medio Oriente e la questione palestinese continuano ad avere un’influenza decisiva e negativa sulla cooperazione euromediterranea. Questa era ed è la conditio sine qua non per la realizzazione degli obiettivi.</p>
      <p sl="el">Tutti hanno parlato di risultati non particolarmente incoraggianti. Vorrei tuttavia commentare due punti fondamentali. La questione è quella di capire come il processo di Barcellona andrà avanti nei prossimi anni. Credo che sia particolarmente difficile per la politica europea di vicinato coesistere con il processo euromediterraneo, se ci sono sovrapposizioni tra obiettivi e politiche. E’ difficile per l’Unione europea convincere i partner mediterranei dell’onestà delle sue intenzioni senza risorse finanziarie significative e con un bilancio comunitario limitato. Nella cooperazione euromediterranea abbiamo assistito a un’inflazione istituzionale con la creazione costante di nuove istituzioni e organismi. Come potranno funzionare senza un finanziamento sufficiente? Come potranno essere attivate iniziative serie, come quella del Primo Ministro spagnolo, Zapatero, sull’alleanza tra civiltà e il dialogo tra le religioni? Alla conferenza di Barcellona di novembre, le liste dei desideri non saranno sufficienti a convincere i partner mediterranei. Quello di cui abbiamo bisogno sono una road map e priorità realistiche per la realizzazione degli obiettivi della cooperazione euromediterranea.</p>
    </intervention>
    <intervention id="3-345" speaker_id="28392" name="Józef Pinior" is_mep="True" mode="spoken">
      <p sl="pl">Signora Presidente, desidero attirare l’attenzione dell’Aula su due temi.</p>
      <p sl="pl">La politica mediterranea dell’Unione europea prevede un partenariato mediterraneo tra società fondate sulle fedi ebraica, cristiana e islamica. In un’epoca come la nostra in cui il fondamentalismo è in crescita e la minaccia terroristica si accentua, le misure comuni adottate con università, scuole, istituzioni civiche e chiese volte a promuovere la comprensione reciproca e la tolleranza tra i giovani nei paesi del Mediterraneo sono di fondamentale importanza. Posso dire al Parlamento che i nuovi Stati membri cercano ispirazione nelle esperienze acquisite nell’ambito del partenariato mediterraneo mentre si impegnano per elaborare una politica orientale dell’Unione europea. La creazione di un’area culturale comune basata sui diritti umani e sulla democrazia, unitamente al rifiuto del fanatismo di qualsiasi tipo, è la nostra risposta ai movimenti sciovinisti presenti oggi nel mondo.</p>
      <p sl="pl">Il secondo tema che desidero affrontare è il problema dell’immigrazione. L’immigrazione può essere considerata come una minaccia, come è stato ampiamente illustrato recentemente dagli scritti di Oriana Fallaci. Il vero messaggio dei suoi libri è che nell’Unione europea dovrebbe essere introdotta una nuova forma di apartheid . Allo stesso tempo, tuttavia, l’immigrazione può anche rappresentare un’opportunità per promuovere lo sviluppo dell’Europa e l’istituzione di un ordine internazionale basato su pace e dignità umana. Il processo di Barcellona dovrebbe essere la prova del fatto che tale ordine è fattibile, e dovrebbe essere la risposta dell’Europa alla minaccia di uno scontro di civiltà.</p>
    </intervention>
    <intervention id="3-346" speaker_id="photo_generic" name="Benita Ferrero-Waldner" is_mep="True" mode="spoken">
      <p sl="en">Membro della Commissione . – Signora Presidente, grazie di questo dibattito molto interessante. Credo che sia chiaro a tutti noi che il processo di Barcellona, di cui stiamo celebrando il decimo anniversario, è un processo molto importante e storico, anche se le nostre valutazioni sono tra loro un po’ divergenti.</p>
      <p sl="en">Credo che si possa dire senza ombra di dubbio che il processo di Barcellona ha già prodotto alcuni risultati, anche se non è stato sfruttato completamente. Concordo con coloro che hanno detto che dobbiamo approfondirlo e consolidarlo e dobbiamo trovare la motivazione per portare avanti il lavoro.</p>
      <p sl="en">Vi posso ripetere che sono un’appassionata fautrice, direi addirittura un’attivista del processo di Barcellona, e per questo ho intrapreso questa comunicazione, di cui ho già parlato, nella quale ho privilegiato quelli che, almeno a mio parere, sono i settori più importanti. Non possiamo fare tutto allo stesso tempo: istruzione, democrazia, diritti umani, riforme e sviluppo economico sono priorità, ma non dobbiamo dimenticare l’aspetto culturale e anche il nostro patrimonio – ricordate il programma “Patrimonio Euromed”.</p>
      <p sl="en">Qual è la differenza tra Barcellona e la politica di vicinato? Per alcuni, forse c’è un po’ di confusione. Vorrei dare qualche spiegazione. Barcellona è la piattaforma multilaterale, il processo multilaterale, è il processo da regione a regione. Questo non esclude il processo bilaterale complementare della politica di vicinato, con un programma personalizzato per ogni paese.</p>
      <p sl="en">Perché è così importante? Come molti di voi sanno, i vari paesi hanno atteggiamenti diversi. Sono appena rientrata dal Libano, dove stiamo lavorando con il Primo Ministro sul suo progetto di riforma, nonché sul nostro piano d’azione. A questo riguardo nutro molte speranze. Recentemente sono anche stata in Giordania, dove faremo tutto quanto in nostro potere per sostenere il programma nazionale. Il viceministro marocchino è stato qui oggi e collaboreremo strettamente con il Marocco.</p>
      <p sl="en">Ci sono altri paesi riguardo ai quali sono piuttosto insoddisfatta e per i quali dobbiamo lavorare insieme. Spetta tuttavia a questi paesi impegnarsi per un cambiamento, e a noi spetta sostenerli. Sebbene dobbiamo condividere la responsabilità e dare prova di solidarietà, ogni paese dovrebbe innanzi tutto disporre del pieno controllo del suo processo e delle sue riforme. Non dobbiamo dimenticare che sono questi paesi ad essere i primi responsabili del loro sviluppo.</p>
      <p sl="en">La piattaforma non governativa Euromed ha presentato le sue idee a Lussemburgo dal 1° al 3 aprile 2005, e questo forum civile di grande successo è stato organizzato con una serie di consultazioni nazionali e si è concluso con l’approvazione di uno statuto e della carta della piattaforma ONG, e con l’elezione di un consiglio di amministrazione. Ci sono state molte proposte, il che è sicuramente positivo. Ciò è stato rafforzato nella dichiarazione prevista per Barcellona. So che la Presidenza britannica intende conferire a tali ONG il diritto di parola. Ritengo che sia molto positivo e una fonte di arricchimento per tutti noi.</p>
      <p sl="en">La Commissione ha organizzato tre conferenze stampa e nel 2006 sarà costituita una media task force che si occuperà di questo settore.</p>
      <p sl="en">Chi non porta avanti le riforme nei rispettivi paesi contribuisce all’instabilità di questi stessi paesi e quindi di tutta la regione, mentre chi promuove le riforme accresce la stabilità del proprio paese e della regione.</p>
      <p sl="en">Infine, desidero dire che mi è dispiaciuto moltissimo non poter partecipare alla riunione dell’Assemblea parlamentare euromediterranea a Rabat, ma è stata organizzata in un giorno in cui il Consiglio “Affari generali”, ossia il Consiglio dei ministri degli Esteri, si riuniva e il mio obbligo primario era quello di partecipare al Consiglio, altrimenti sarei sicuramente stata presente.</p>
    </intervention>
    <intervention id="3-347" speaker_id="1849" is_mep="True" mode="spoken" role="Presidente">
      <p sl="unknown">La discussione è chiusa.</p>
      <p sl="unknown">La votazione si svolgerà il 27 ottobre 2005, alle 11.30.</p>
    </intervention>
  </section>
  <section id="creitem23" title="Ordine del giorno della prossima seduta: vedasi processo verbale"/>
  <section id="creitem24" title="Chiusura della seduta"/>
</text>
