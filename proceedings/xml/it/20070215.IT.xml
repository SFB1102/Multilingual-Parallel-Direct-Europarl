<?xml version='1.0' encoding='utf-8'?>
<text id="20070215.IT" lang="it" date="2007-02-15" place="Strasburgo" edition="Edizione GU">
  <section id="creitem1" title="1. Apertura della seduta"/>
  <section id="creitem2" title="2. Presentazione di documenti: vedasi processo verbale"/>
  <section id="creitem3" title="3. Relazione annuale della BEI (2005) (discussione)">
    <intervention id="4-007" speaker_id="4393" is_mep="True" mode="spoken" role="Presidente">
      <p sl="unknown">L’ordine del giorno reca la relazione presentata dall’on. Cristóbal Montoro Romero, a nome della commissione per i problemi economici e monetari, sulla relazione annuale della Banca europea per gli investimenti (BEI) per il 2005 [(2006/2269(INI) ] – (A6-0011/2007).</p>
    </intervention>
    <intervention id="4-008" speaker_id="28385" name="Cristóbal Montoro Romero" is_mep="True" mode="spoken" role="relatore">
      <p sl="es">Signor Presidente, signor Commissario, signor Presidente della Banca europea per gli investimenti, la relazione oggi in discussione rientra nell’ambito del dialogo intrattenuto da due Istituzioni europee.</p>
      <p sl="es">Tale dialogo sta dando risultati positivi che, in definitiva, giustificano lo spirito di collaborazione e l’apprezzamento, da parte del Parlamento, del notevole lavoro svolto dalla Banca europea per gli investimenti.</p>
      <p sl="es">Lavoriamo alla presente relazione da mesi, dal 20 giugno dello scorso anno, e ci siamo anche recati presso la sede centrale della BEI a settembre.</p>
      <p sl="es">Proficuo è stato inoltre il lavoro svolto con i vari gruppi politici, con tutti quelli che hanno presentato emendamenti. Siamo giunti a un accordo sull’inserimento di detti emendamenti con i gruppi PSE, ALDE, UEN, Verts/ALE e GUE/NGL. Vorrei dunque ringraziarli pubblicamente per la loro disponibilità a collaborare che, il 23 gennaio, ha reso possibile l’approvazione unanime del progetto di relazione da parte della commissione per i problemi economici e monetari.</p>
      <p sl="es">L’operato della BEI è apprezzabile e lo valutiamo positivamente, soprattutto nel contesto di un anno come il 2005, in cui l’economia europea ha registrato un relativo ristagno e abbiamo avuto l’impressione che, in termini relativi e comparativi, la componente strutturale della nostra economia – il suo potenziale di crescita – sia stata inferiore a quella di altre regioni sviluppate del mondo.</p>
      <p sl="es">Questa impostazione è importante per valutare le azioni economiche della BEI. Tali azioni, volte in ultima analisi a potenziare le risorse fisiche dell’Unione europea sotto forma di infrastrutture, consentono di migliorare il potenziale di crescita dell’Unione. Il nuovo approccio, che è presente nelle attività della BEI già dal 2005 e che si rivolge principalmente alle piccole e medie imprese, le quali sono senza dubbio la struttura portante dell’Unione europea, è un altro elemento positivo che apprezziamo e conseguentemente attueremo.</p>
      <p sl="es">Riteniamo infine che i punti focali dell’azione della Banca, vale a dire promuovere la coesione economica e sociale dell’Unione europea, incoraggiare l’iniziativa Innovazione 2010, salvaguardare l’ambiente, sviluppare le reti transeuropee e contribuire alla politica esterna di cooperazione e assistenza allo sviluppo, si siano concretamente tradotti in interventi soddisfacenti.</p>
      <p sl="es">Ciò premesso, la relazione contiene un primo suggerimento, ossia l’idea di interrogarsi sull’adeguatezza delle risorse della BEI per attuare tali politiche ambiziose, visto che la BEI, come banca pubblica, è relativamente piccola se raffrontata alle banche pubbliche dei paesi che costituiscono l’Unione europea.</p>
      <p sl="es">Quanto ai principali obiettivi, raccomandiamo alla BEI di continuare ad operare soprattutto nelle regioni meno sviluppate al fine di promuoverne la ripresa, suggerendole peraltro di concentrare i propri sforzi di investimento in dette regioni su progetti riguardanti l’innovazione e la società basata sulla conoscenza.</p>
      <p sl="es">Nella relazione poniamo poi l’accento, come è ovvio, sull’energia, le componenti energetiche e il miglioramento della sicurezza dell’approvvigionamento e della libertà del mercato. Anche in tale ambito, la BEI può offrire il proprio apporto, finanziando, tra l’altro, le reti transeuropee che, come dicevo poc’anzi, sono assolutamente fondamentali per lo sviluppo strutturato dell’economia europea.</p>
      <p sl="es">Ci rivolgiamo inoltre alla BEI per quel che riguarda la politica estera, poiché riteniamo che il volume di prestiti concesso all’America latina sia insufficiente rispetto alle attività esterne svolte in altre regioni del mondo.</p>
      <p sl="es">Per quanto concerne i metodi di intervento, accogliamo con favore l’intensificazione della collaborazione con la Commissione sui programmi già in corso. Ci soddisfa il volume di risorse stanziato per le piccole e medie imprese e vorremmo ribadire che ciò rappresenta un elemento fondamentale che dobbiamo continuare a migliorare in futuro.</p>
      <p sl="es">Va infine sottolineato anche il miglioramento dell’accesso alle informazioni e della trasparenza nella gestione, aspetti che la BEI sta evidentemente ottimizzando. La relazione contiene una valutazione positiva in tal senso e incoraggia la Banca a proseguire sulla via della trasparenza, sottoponendo realmente i suoi conti ai criteri di Basilea II, nonché fornendo ai suoi utenti informazioni più articolate attraverso una migliore comunicazione del suo operato, a partire dagli intermediari finanziari dell’Unione europea.</p>
    </intervention>
    <intervention id="4-009" speaker_id="photo_generic" name="Joaquín Almunia" is_mep="True" mode="spoken">
      <p sl="es">Membro della Commissione. – Signor Presidente, la Commissione è soddisfatta del dialogo proficuo intercorso negli ultimi anni tra la BEI e il Parlamento, che trova riscontro nella relazione dell’onorevole Montoro oggi in esame, un dialogo al quale la politica di trasparenza attuata dalla Banca e dal suo Presidente Maystadt, ha indubbiamente contribuito in maniera positiva.</p>
      <p sl="es">Considerato l’allargamento dell’Unione europea a 10 nuovi paesi nel 2004, completato il 1° gennaio di quest’anno con l’adesione di Bulgaria e Romania, vista la maggiore interdipendenza delle economie e in un contesto, nel 2005, di fragilità di bilancio nella maggior parte degli Stati membri, la Banca europea per gli investimenti ha rappresentato, nell’anno analizzato dalla presente relazione, e ancora oggi rappresenta, uno strumento essenziale per rispondere alle sempre maggiori richieste di finanziamento che devono soddisfare le politiche dell’Unione europea.</p>
      <p sl="es">I nuovi strumenti introdotti nell’ambito del quadro di bilancio dell’Unione per il periodo 2007-2013 ne sono una dimostrazione, al pari dell’ampliamento del mandato esterno della Banca approvato dal Consiglio “ECOFIN” qualche mese fa. Tra tali strumenti, particolarmente interessanti sono il meccanismo di finanziamento con ripartizione dei rischi, che potenzierà gli investimenti del settore privato nelle attività di ricerca e sviluppo attraverso un maggiore accesso ai fondi della Banca, lo strumento di garanzia per le reti di trasporto transeuropee e il contributo alla politica di coesione mediante il programma JASPERS, attuato in collaborazione con la Banca europea per la ricostruzione e lo sviluppo, e il programma JESSICA, realizzato di concerto con la Banca per lo sviluppo del Consiglio d’Europa.</p>
      <p sl="es">Inoltre, il Fondo europeo per gli investimenti, integrato nel gruppo BEI, rafforzerà il proprio contributo agli obiettivi dell’Unione grazie al suo coinvolgimento nel programma europeo “Competitività e innovazione”, nonché alle maggiori opportunità offerte alle piccole e medie imprese di accedere a fondi nell’ambito del programma JEREMIE, congiuntamente ai Fondi strutturali.</p>
      <p sl="es">A livello di politica esterna, la principale caratteristica del nuovo mandato esterno della Banca europea per gli investimenti è il suo maggiore allineamento alle priorità delle azioni esterne dell’Unione. In tal senso, le risorse della Banca per le azioni condotte nel Mediterraneo, tramite il FEMIP, e nei paesi limitrofi, attraverso il nuovo fondo di investimento, oltre all’accordo di azione tripartita tra Commissione, BEI e BERS, sono state potenziate.</p>
      <p sl="es">La BEI disporrà altresì di maggiori risorse per intervenire in aree come l’America latina e l’Africa, sviluppi riassunti tutti nella relazione dell’onorevole Montoro e considerati estremamente importanti e positivi dalla Commissione, che dimostrano il ruolo centrale svolto dalla Banca europea per gli investimenti nel conseguimento degli obiettivi dell’Unione. Di conseguenza, lo spirito di dialogo costruttivo che prevale tra il Parlamento e la Banca non può che essere molto incoraggiante.</p>
      <p sl="es">Da parte mia posso soltanto aggiungere, in veste di Commissario responsabile delle relazioni con la Banca europea per gli investimenti guidata dal signor Maystadt, che sinora la collaborazione è stata eccellente e confido nel fatto che resti tale anche in futuro. Sono certo che questa collaborazione tra Parlamento e Banca e tra Commissione e Banca ci faciliterà nel raggiungimento degli obiettivi comuni delle nostre due Istituzioni per il futuro dell’Unione europea.</p>
    </intervention>
    <intervention id="4-010" speaker_id="28636" name="Péter Olajos" is_mep="True" mode="spoken">
      <p sl="hu">a nome del gruppo PPE-DE. – Signor Presidente, la ringrazio. Essendo appena divenuto membro della commissione per i bilanci, questo è il mio primo intervento in tale veste. Innanzitutto, vorrei elogiare l’attività della Banca europea per gli investimenti che, nel corso del 2005, ha reso accessibile più del 50 per cento dei suoi prestiti alle piccole e medie imprese, che occupano due terzi della forza lavoro europea. Spero che il programma JEREMIE, diventato operativo di recente, conseguirà il suo scopo, ossia agevolare il credito alle micro, piccole e medie imprese.</p>
      <p sl="hu">Analogamente, il programma JASPERS sarà di notevole aiuto agli Stati membri nella preparazione di importanti progetti. Delle tre regioni JASPERS che coprono i dodici nuovi Stati membri, è stato inaugurato soltanto il centro di Varsavia. Speriamo dunque che le altre due regioni vengano presto attivate, per quanto ancora non riesca a comprendere perché per il centro della seconda regione sia stata scelta Vienna, che non fa neanche parte del programma, anziché un’altra città, altrettanto idonea all’assolvimento dei compiti previsti e interessata all’attività della regione, come Budapest, Praga o Bratislava.</p>
      <p sl="hu">Per quanto riguarda l’armonizzazione tra obiettivi industriali e ambientali, l’Europa non sta procedendo male, benché occorra profondere ulteriore impegno. Ci si potrebbe addirittura rallegrare del fatto che il 30-35 per cento dei prestiti della Banca sia stato investito in progetti volti al miglioramento dell’ambiente naturale e urbano, anche se, alla fine, il 60 per cento dei prestiti è stato stanziato per progetti urbani, mentre solo il 20 per cento è andato al miglioramento dell’efficienza energetica.</p>
      <p sl="hu">Per eliminare le disparità a livello di Stati membri in campo energetico, la collaborazione del gruppo bancario è indispensabile. Lasciatemi citare in proposito l’esempio del mio paese, l’Ungheria: secondo i rilevamenti Eurostat, tra tutti i paesi dell’Europa centrale e orientale, lo Stato ungherese spende meno di tutti per misure di risparmio energetico ed efficienza energetica. Parliamo, fino al 2013, di soli di 10 miliardi di fiorini rispetto ai 100 miliardi spesi per sovvenzionare il prezzo del gas. Insieme, dunque, dobbiamo ancora profondere notevoli sforzi in tale ambito. I miei complimenti, infine, al relatore.</p>
    </intervention>
    <intervention id="4-011" speaker_id="21918" name="Manuel António dos Santos" is_mep="True" mode="spoken">
      <p sl="pt">a nome del gruppo PSE. – Signor Presidente, signor Commissario, onorevoli colleghi, vorrei congratularmi con l’onorevole Montoro Romero per l’eccellente relazione presentataci oggi che, come ha rammentato egli stesso, ha ottenuto un sostegno unanime in seno alla commissione per i problemi economici e monetari. Vorrei tuttavia sottolineare la valutazione positiva che è stata nuovamente formulata dal Parlamento in merito alle attività della Banca europea per gli investimenti e, in particolare, al suo modello di governo.</p>
      <p sl="pt">La BEI è riuscita a migliorare la qualità delle proprie attività rafforzando, nel contempo, sia la trasparenza delle proprie operazioni che l’apertura e la lealtà con la quale si rapporta con altre Istituzioni, in particolare il Parlamento europeo. Di volta in volta, la BEI si impegna a migliorare la qualità dei servizi offerti e a conseguire nuovi obiettivi intermedi nell’ambito della sua missione fondamentale, obiettivi strategici che è sempre riuscita a raggiungere. Ora speriamo che la Banca risponda nuovamente in maniera affermativa ai suggerimenti e alle raccomandazioni presenti in questa relazione.</p>
      <p sl="pt">In tale contesto, è estremamente importante che le attività finanziarie della BEI continuino ad essere orientate a sostenere progetti volti a promuovere l’efficienza energetica e sviluppare fonti di energia rinnovabili attraverso un impegno della stessa Banca a raggiungere livelli persino superiori. La Banca, inoltre, deve anche essere in grado di potenziare significativamente il proprio sostegno alle attività economiche e sociali condotte al di fuori dell’Unione europea, e segnatamene in Africa, America latina e nei paesi associati del Mediterraneo.</p>
      <p sl="pt">Come afferma la relazione, la BEI non può e non deve competere con istituzioni finanziarie intermediarie private nei casi in cui tali istituzioni siano disposte e in grado di finanziare progetti E’ essenziale, però, che la Banca confermi l’impegno assunto nei confronti degli obiettivi della strategia di Lisbona in materia di crescita e occupazione e che assolva le responsabilità pratiche specifiche derivanti da tale impegno.</p>
      <p sl="pt">E’ dunque fondamentale che potenzi le proprie attività per quanto concerne il finanziamento di infrastrutture e sostenga i campi più vulnerabili della produzione, ora costituita dalle migliaia di piccole e medie imprese che operano sul mercato europeo e rappresentano una quota sostanziale dei posti di lavoro. Una delle missioni essenziali dell’Unione europea è la promozione dell’integrazione economica e sociale e, in quanto Istituzione finanziaria dell’Unione, la BEI deve assumere un ruolo determinante nel conseguimento di tale obiettivo. Questi sono probabilmente i messaggi più importanti che il Parlamento può e deve trasmettere sfruttando l’opportunità che gli viene offerta, visto che, in questa occasione, il suo appoggio alle attività della Banca e le sue valutazioni sulla loro qualità non sono in discussione.</p>
    </intervention>
    <intervention id="4-012" speaker_id="28243" name="Jorgo Chatzimarkakis" is_mep="True" mode="spoken">
      <p sl="de">a nome del gruppo ALDE. – Signor Presidente, in primo luogo, vorrei associarmi alle fervide congratulazioni che sono state rivolte all’autore di questa eccellente relazione, che ha raccolto un ampio sostegno maggioritario in seno alla commissione, ma vorrei anche congratularmi con il Presidente della Banca europea per gli investimenti, oggi tra noi, che rappresenta la più grande banca di investimenti del mondo. La BEI gode di un’ottima reputazione e l’Unione europea può essere orgogliosa dell’importante ruolo che svolge sulla scena mondiale grazie alla Banca, merito che va attribuito in parte allo stesso Presidente, signor Maystadt, e al suo ruolo di comunicatore, capace di far sentire la propria influenza nella sfera politica.</p>
      <p sl="de">Il mio incarico di relatore per il programma “Competitività e innovazione” (CIP), principale programma per l’innovazione in Europa, mi ha fatto comprendere quanto importante sia il compito svolto dalla BEI in termini di innovazione. La Banca, attraverso i programmi JASPERS e JEREMIE, ha introdotto ulteriori strumenti che contribuiscono realmente a sviluppare l’innovazione e metterla a frutto.</p>
      <p sl="de">Come abbiamo potuto constatare, la BEI ha anche svolto un ruolo decisivo nel compromesso raggiunto sul bilancio grazie al meccanismo di finanziamento con ripartizione dei rischi, contributo per il quale la ringrazio sinceramente. Senza l’apporto della Banca non avremmo potuto adottare il bilancio.</p>
      <p sl="de">Vorrei tuttavia aggiungere, e ciò vale anche per i miei colleghi dei paesi mediterranei, che dovremmo prestare maggiore attenzione all’innovazione anche nel campo della coesione. Sostenere semplicemente la coesione non è sufficiente nel quadro di una strategia di Lisbona basata sull’innovazione. Dobbiamo sincerarci che l’attenzione di tutti i progetti si concentri sull’innovazione.</p>
      <p sl="de">La BEI dovrebbe inoltre esplorare nuove vie, e in proposito vorrei citare la questione dei brevetti. L’Europa dispone di pochissimi brevetti rispetto agli Stati Uniti e, in particolare, di brevetti molto costosi rispetto alla Cina. In tale ambito, la Banca europea per gli investimenti potrebbe svolgere un ruolo decisivo finanziando brevetti per le piccole e medie imprese, tema sul quale si è tenuta recentemente una conferenza alla quale la BEI ha partecipato attraverso il Fondo europeo per gli investimenti. La BEI e il FEI hanno espresso forte sostegno in tal senso, come ha fatto lo stesso Parlamento, ma la Commissione si è dimostrata un po’ titubante. E’ questa invece la via che dobbiamo seguire se vogliamo sensibilizzare ulteriormente le piccole e medie imprese all’innovazione.</p>
      <p sl="de">Vorrei ora passare al tema principale, quello dell’energia. Sono lieto che la BEI abbia già assunto un ruolo di grande rilievo in un ambito che, nei prossimi anni, diverrà di sempre maggiore attualità e interesse. La Banca sostiene moltissimi progetti, riguardanti soprattutto la realizzazione di infrastrutture di approvvigionamento, e, in tale ambito, il suo apporto continuerà ad essere fondamentale, in quanto la nostra strategia energetica potrà essere attuata unicamente se la Banca continuerà a svolgere un ruolo di guida attivo in questo contesto.</p>
      <p sl="de">Vorrei infine citare il tema dei progetti attuati al di fuori dell’Unione europea. Il relatore chiede un incremento dei fondi per l’America latina. Questo, però, non basta. Dobbiamo fare in modo che la BEI possa erogare fondi in qualsiasi parte del mondo vengano attuati progetti strategici europei, come ad esempio per l’aeroporto di Pechino. Questo per noi europei è della massima importanza. La BEI deve essere il punto di riferimento del panorama dell’assistenza europea, ed è compito del suo Presidente, signor Maystadt, assicurare che ciò di fatto avvenga. Va inoltre chiarito il rapporto tra la Banca europea per gli investimenti e la Banca europea per la ricostruzione e lo sviluppo (la Banca del Consiglio d’Europa).</p>
    </intervention>
    <intervention id="4-013" speaker_id="26828" name="Guntars Krasts" is_mep="True" mode="spoken">
      <p sl="lv">a nome del gruppo UEN. – Signor Presidente, vorrei esprimere il mio apprezzamento al relatore per l’accurata valutazione del ruolo della Banca europea per gli investimenti quale Istituzione finanziaria dell’Unione europea nel conseguimento degli obiettivi dell’Europa. La ragion d’essere della Banca è la promozione dell’attività economica. Dalla politica energetica dell’Unione europea e dai capitoli crescita e occupazione della strategia di Lisbona, soprattutto quello relativo all’occupazione, nel cui ambito non sono stati stanziati fondi per le iniziative proposte, emergono nuove opportunità e nuovi compiti per la Banca. Vorrei elogiare la decisione della Banca di mutare rotta nella sua politica di finanziamento dei progetti passando dalla quantità alla qualità. Certo, questo richiederà un maggiore lavoro analitico, ma creerà decisamente condizioni migliori per lo sviluppo di un’attività economica competitiva. Il rifiuto della Banca europea per gli investimenti a partecipare al finanziamento del progetto di gasdotto sul Baltico, scelta che ha dato luogo a non poche controversie, può considerarsi una decisione molto ponderata di non partecipare a progetti che indeboliscano la solidarietà nell’ambito della politica energetica europea. La missione della Banca è, e resta, la promozione della coesione economica e sociale dell’Unione europea. Avallo dunque la richiesta formulata nella relazione per quel che riguarda la coesione economica e sociale secondo cui la Banca dovrebbe concentrarsi sulle regioni meno sviluppate, vale a dire quelle dell’obiettivo 1, cosa che non sempre la Banca ha fatto nell’attuare la sua politica dei prestiti. Vanno soprattutto apprezzate le attività della Banca volte a promuovere l’integrazione delle regioni meno sviluppate nell’economia basata sulla conoscenza, nonché i suoi sforzi per sviluppare strumenti finanziari che possano essere impiegati per sostenere le piccole e medie imprese. Sono lieto che la Banca abbia assunto il ruolo di catalizzatore finanziario nel sostegno alle reti di comunicazione europee. Richiamando capitali privati, l’intervento della Banca nel finanziamento del collegamento delle reti energetiche transfrontaliere sarà particolarmente importante nei casi in cui la complessità delle procedure di finanziamento rende difficile attirarli. Nel contempo, la Banca potrebbe svolgere un ruolo più incisivo nell’incanalare capitali privati verso vari progetti di investimento, offrendo maggiori opportunità di valutare gli investimenti in relazione a progetti ai quali la Banca partecipa o intende partecipare. Lo sviluppo della struttura della Banca non ha perfettamente rispecchiato il processo di allargamento dell’Unione europea e, come segnala la relazione, la Banca non dispone di una delegazione permanente nella regione del Baltico. Concordo infine con la richiesta formulata nella relazione secondo cui la Banca dovrebbe migliorare la propria politica di comunicazione e tradurre i principali contenuti presenti sul suo sito Internet in tutte le lingue degli Stati membri dell’Unione europea. Grazie.</p>
    </intervention>
    <intervention id="4-014" speaker_id="4384" name="Alain Lipietz" is_mep="True" mode="spoken">
      <p sl="fr">a nome del gruppo Verts/ALE. – Signor Presidente, è con grande piacere che procediamo nuovamente all’esame della presente relazione annuale che, quest’anno, ha raccolto in maniera particolarmente agevole l’unanimità in seno alla commissione per i problemi economici e monetari. Tutti i grandi gruppi la hanno votata e il relatore, onorevole Montoro Romero, si è dimostrato molto aperto a tutti i suggerimenti, compresi i nostri. Tale unanimità all’interno della nostra commissione rispecchia pienamente la profonda soddisfazione del Parlamento europeo per l’atteggiamento che la BEI ha saputo assumere nei nostri confronti da quando, nel 1999, ho avuto l’onore di essere il primo relatore di questo Parlamento per le attività della BEI.</p>
      <p sl="fr">Possiamo dire che siamo riusciti a creare legami permanenti tra le nostre due Istituzioni e a garantire quella relazione simbiotica tra le aspirazioni dei deputati al Parlamento europeo, che spesso trasmettono le richieste di associazioni e organizzazioni non governative, e la politica della BEI, progressivamente allineatasi alla strategia di Göteborg-Lisbona sulla base delle nostre raccomandazioni.</p>
      <p sl="fr">Quest’anno, oltre a constatare che gli obiettivi stabiliti sono stati ampiamente rispettati dalla BEI, vorrei semplicemente richiamare l’attenzione sulle difficoltà che noi stessi, con le nostre richieste, creiamo alla Banca. Abbiamo parlato poc’anzi del gasdotto del Baltico; è vero che nel momento in cui esigiamo la massima sicurezza in materia di sviluppo duraturo, dobbiamo operare una serie di scelte tra vari obiettivi.</p>
      <p sl="fr">Esiste tuttavia un altro problema più complesso; infatti, chiedere alla Banca di effettuare maggiori prestiti alle PMI significa chiederle di individuare disposizioni operative che consentano alle piccole imprese e alle banche intermediarie di attuare gli obiettivi che abbiamo assegnato alla Banca.</p>
    </intervention>
    <intervention id="4-015" speaker_id="2304" name="Esko Seppänen" is_mep="True" mode="spoken">
      <p sl="fi">a nome del gruppo GUE/NGL. – Signor Presidente, signor Commissario, signor Maystadt, sono relatore permanente sui prestiti e le garanzie della Banca europea per gli investimenti in seno alla commissione per i bilanci e, pertanto, vorrei fare alcune osservazioni.</p>
      <p sl="fi">Occorre tener presente che il compito principale della Banca è fornire capitale per realizzare progetti negli Stati membri dell’Unione europea. L’Unione sostiene prestiti a paesi terzi, che possono considerarsi parte della sua politica esterna, e, a tal fine, approva un mandato generale per la BEI relativo alle garanzie sui prestiti concessi a paesi esterni. Grazie alla garanzia dell’Unione europea, i paesi assistiti ricevono prestiti a tassi di interesse inferiori a quelli di mercato. In riferimento al parere espresso nella relazione secondo cui i prestiti concessi ai paesi latinoamericani rappresentano un’esigua percentuale del totale, vorrei ribadire che il compito primario della BEI è finanziare progetti all’interno dell’Unione europea.</p>
      <p sl="fi">Quando, a dicembre, ha approvato il nuovo mandato relativo alle garanzie sui prestiti esterni, il Parlamento ha affermato, nel contempo, di voler partecipare alla definizione delle priorità dei prestiti. Il Parlamento ha unanimemente chiesto di modificare la base giuridica del mandato in maniera che rispecchiasse meglio la natura dell’assistenza allo sviluppo e contestualmente desse al Parlamento la possibilità di esprimersi nell’ambito della definizione delle priorità. Il Consiglio, tuttavia, non era disposto a modificare la base giuridica. E’ opinione della commissione per i bilanci che il Parlamento dovrebbe proporre un ricorso contro il Consiglio dinanzi al Tribunale delle Comunità europee.</p>
      <p sl="fi">La relazione della commissione concentra la propria attenzione sul sostegno alle piccole e medie imprese, efficacemente sostenute dal Fondo europeo per gli investimenti, il cui aumento di capitale è attualmente discusso da quest’Assemblea. Il Parlamento è incline a sostenere la proposta di aumento del capitale del FEI secondo quanto suggerito dalla Commissione. Ciò significa che le piccole e medie imprese potranno contare su una maggiore liquidità, che è già una risposta alle richieste espresse nella relazione.</p>
    </intervention>
    <intervention id="4-016" speaker_id="28493" name="Derek Roland Clark" is_mep="True" mode="spoken">
      <p sl="en">a nome del gruppo IND/DEM. – Signor Presidente, leggendo la relazione dell’onorevole Montoro Romero, noto un grande apprezzamento per la BEI e il suo lavoro. Io, purtroppo, non posso condividere questo entusiasmo. Certo, le mie parole possono suonare un po’ ingrate; dopo tutto, il Regno Unito, lungi dall’essere una delle nazioni più povere, sembra trarne non pochi benefici.</p>
      <p sl="en">Nel 2005, abbiamo ricevuto 3 979 miliardi di euro di prestiti, pari al 9,4 per cento di tutti i prestiti concessi a progetti negli Stati membri. La verità, tuttavia, è che l’importo prestato al Regno Unito è molto inferiore a quello da esso versato all’Unione europea. Nel 2005, pur detraendo la riduzione, abbiamo versato nelle casse comunitarie 3,6 miliardi di sterline, ossia circa 5,4 miliardi di euro, e questo non lo definirei esattamente il giusto ritorno sul denaro investito.</p>
      <p sl="en">Ovviamente apprezzo il finanziamento di alcuni progetti come quello di ampliamento della linea ferroviaria di East London o il miglioramento di alcune parti della rete di approvvigionamento idrico. Tuttavia, come è ovvio, la centrale eolica al largo della costa del Cumberland è uno spreco di denaro.</p>
      <p sl="en">Il punto è che se il Regno Unito non fosse membro dell’Unione europea sarebbe in grado di finanziare questi progetti senza prestiti e potrebbe persino risparmiare. Starebbe dunque molto meglio e non sarebbe costretto a sventolare quella miserabile bandiera con il suo cerchio di stelle.</p>
    </intervention>
    <intervention id="4-017" speaker_id="33986" name="Petre Popeangă" is_mep="True" mode="spoken">
      <p sl="it">în numele grupului ITS. – Apreciez raportul profesorului Cristobal Montoro Romero ca fiind unul remarcabil dovedind un înalt profesionalism, echidistanţă şi determinare în analiză şi prezentare. În aceiaşi termeni consider şi raportul privind activitatea desfăşurată în anul 2005 de către Banca Europeană de Investiţii pe care, îl apreciez ca fiind unul care îţi lasă, după lecturare, o stare de bine. Remarcabil este faptul că autorii s-au străduit şi au izbutit să prezinte de o manieră clară, atât activitatea desfăşurată în perioada de referinţă, cât şi programele de perspectivă menite să răspundă marilor provocări actuale cu care se confruntă Uniunea Europeană şi nu numai. Din lipsă de timp o să mă limitez doar la câteva remarci în legătură cu unul dintre aceste programe, şi anume cel referitor la promovarea coeziunii economice şi sociale în interiorul Uniunii Europene, în special în zonele puţin dezvoltate.</p>
      <p sl="it">Un program generos, însă, fiindcă există un însă, având în vedere că raportul face referiri şi la zonele mai puţin dezvoltate ale spaţiului european, din care face parte şi România, m-aş fi aşteptat ca programul să conţină de o manieră mai concretă şi un eventual sistem de facilităţi precum termene de graţie, dobânzi încurajatoare şi altele, care să permită ţărilor din aceste zone recuperarea mai rapidă a decalajelor în vederea accelerării procesului de integrare în Uniunea Europeană.</p>
      <p sl="it">Recent, unul dintre membrii marcanţi ai conducerii Băncii Europene de Investiţii a făcut o vizită în România unde a fost primit la toate nivelurile decizionale. Nutresc speranţa că după această vizită, paleta programelor pe care instituţia ce o conduce le va dezvolta în România va cuprinde şi altele care, împreună cu cel privind coeziunea economică şi socială vor contribui de o manieră mult mai consistentă la definitivarea şi pe această cale a procesului de implementare completă a legilor economiei de piaţă liberă şi concurenţială specifică ţărilor Uniunii Europene.</p>
    </intervention>
    <intervention id="4-018" speaker_id="4238" name="Hans-Peter Martin" is_mep="True" mode="spoken">
      <p sl="de">Signor Presidente, spesso non c’è niente di meglio di un insuccesso per imparare. Questa discussione giunge in un momento opportuno per la BEI. Nelle ultime settimane, il tema che presumibilmente rappresenterà la principale preoccupazione della prossima generazione, se non addirittura delle prossime generazioni, ha finalmente conquistato il suo posto in cima all’agenda politica. Mi riferisco al cambiamento climatico. In proposito, suggerirei che la BEI riveda tutte le sue attività per individuare i progetti che ancora beneficiano del suo sostegno e che, come già sappiamo, alla fine, si ripercuoteranno su di noi a causa del cambiamento climatico. Dovrebbe chiedersi in quali campi potrebbe essere notevolmente più attiva e, ovviamente, in questo caso alludo al piano di azione per l’energia citato nel paragrafo 6 della relazione.</p>
      <p sl="de">Al riguardo si può assumere un approccio decisamente più radicale. La BEI ha un’opportunità unica di affermare con sufficiente chiarezza che esistono anche progetti europei lungimiranti. L’energia rinnovabile è un campo infinitamente ampio, come lo è quello dei trasporti. L’Istituzione dovrebbe rendere noto che, al riguardo, si è resa conto della situazione per tempo; tra 10 o 15 anni, potremo così affermare che, già all’epoca, la BEI aveva dato prova di lungimiranza nei prestiti sostenuti.</p>
      <p sl="de">Ciò mi porta ai paragrafi 19 e 21 della relazione in merito ai quali vorrei chiedere alla BEI di fare in modo che i fondi raggiungano effettivamente i beneficiari finali, anziché svanire o insabbiarsi nelle banche intermediarie, nonché di interessarsi del contesto ambientale. Per inciso, è mio parere che ci occorrano urgentemente meno burocrazia comunitaria e più democrazia.</p>
    </intervention>
    <intervention id="4-019" speaker_id="4483" name="Ieke van den Burg" is_mep="True" mode="spoken">
      <p sl="en">Signor Presidente, un minuto non è tanto e lo userò soprattutto per congratularmi in primo luogo con l’onorevole Montoro Romero per la sua relazione, che sosteniamo incondizionatamente. Spero che il collega abbia anche compreso che i tre emendamenti aggiuntivi da noi presentati sono integrazioni della sua relazione, non critiche, e mi riferisco in particolare all’emendamento n. 2, che si occupa del problema attuale di combinare aiuti di Stato autorizzati e fondi erogati dalla BEI. E’ un problema che credo valga la pena di affrontare, per cui spero che gli emendamenti siano adottati.</p>
      <p sl="en">Per quel che mi resta del mio minuto, mi complimento con il signor Maystadt, non solo per la qualità del suo operato presso la Banca, ma anche per l’aumento dei fondi che ha recentemente assicurato. Spero realmente che le valutazioni dei rischi e i controlli basati sulle norme avanzate di Basilea II possano essere adeguatamente attuati, ma credo che sull’argomento torneremo in una futura relazione.</p>
    </intervention>
    <intervention id="4-020" speaker_id="28285" name="Margarita Starkevičiūtė" is_mep="True" mode="spoken">
      <p sl="lt">Signor Presidente, anch’io desidero associarmi alle osservazioni formulate dai colleghi che hanno rilevato la costruttiva collaborazione instauratasi tra la Banca europea per gli investimenti e il Parlamento europeo nella soluzione dei problemi correnti. Tutti noi dobbiamo confrontarci con una sfida di fondo, ossia l’ammodernamento del mercato interno di un’Europa allargata. A mio parere, il mercato interno europeo potrebbe definirsi, con un’espressione ora in voga, “economia in transizione”, termine con cui ci si riferisce a contesti economici caratterizzati da incertezza, rischio, nuove sfide e condizioni in rapido mutamento. Ritengo dunque che la Banca europea per gli investimenti debba essere più audace nell’offrire nuovi strumenti finanziari, e vorrei sottolineare che essa opera in tale direzione nel campo sia del prestito che dell’investimento, soprattutto nei paesi che non utilizzano l’euro.</p>
      <p sl="lt">Un altro aspetto importante delle “economie in transizione”, che conosco per mia esperienza personale, è che occorre insegnare agli operatori del mercato come impiegare tali strumenti. Moltissimi progetti, per quanto estremamente validi, non vengono finanziati per carenza di conoscenze. Mi riferisco, ad esempio, al noto progetto JEREMIE per le piccole imprese o ai progetti JASPERS e JESSICA. Ebbene, tali progetti non saranno efficaci a meno che la Banca, che ha acquisito moltissime informazioni, non le condivida e presti notevole attenzione al supporto tecnico. Forse la distanza della Banca, che la costringe a operare nelle varie regioni attraverso rappresentanti, non le permette di far giungere il suo contributo al normale cittadino, alla piccola impresa o alla piccola città. Spero dunque che la Banca valuti l’opportunità di rendere le sue soluzioni più accessibili a singoli cittadini e regioni.</p>
      <a text="(Applausi)"/>
    </intervention>
    <intervention id="4-021" speaker_id="28389" name="Zbigniew Krzysztof Kuźmiuk" is_mep="True" mode="spoken">
      <p sl="pl">Signor Presidente, vorrei avallare la valutazione positiva formulata dal relatore in merito alle attività della Banca europea per gli investimenti nel corso del 2005. Da qualche tempo, la Banca si adopera per attuare progetti in linea con la strategia di Lisbona e ritengo che, in un prossimo futuro, i loro effetti positivi saranno tangibili. Nondimeno, vorrei formulare alcuni commenti in merito alle attività della BEI.</p>
      <p sl="pl">In primo luogo, devo sottolineare che lo scopo fondamentale della Banca è sostenere la coesione economica e sociale in tutti gli Stati membri dell’Unione europea. Una percentuale significativa dei fondi della Banca dovrebbe pertanto essere stanziata a favore delle regioni più povere dell’Unione. Invece, come il relatore giustamente sottolinea, negli ultimi quattro anni, compreso il 2005, è accaduto il contrario. Le cosiddette regioni dell’obiettivo 2 hanno ricevuto la maggior parte dei finanziamenti a discapito delle regioni economicamente meno sviluppate dell’obiettivo 1.</p>
      <p sl="pl">In secondo luogo, si osserva una marcata tendenza da parte della BEI a sostenere le regioni meridionali dell’Unione europea a spese di quelle orientali. Lo stesso dicasi nel caso di paesi che non sono membri dell’Unione. La Banca può giustamente essere orgogliosa dei tanti progetti intrapresi nell’ambito della cosiddetta politica di vicinato nel Mediterraneo, ma sul sito Internet della BEI non mi è riuscito di trovare un solo progetto avviato nell’ambito della politica di vicinato per l’Europa orientale.</p>
      <p sl="pl">Il mio ultimo commento riguarda la valutazione dell’efficacia dei progetti avviati dalla Banca. Mi pare evidente che la Banca dovrebbe condurre una valutazione ex post dei risultati conseguiti in termini di crescita economica e creazione di posti di lavoro. In particolare, concordo con il relatore nel sostenere che rendere disponibili informazioni e analisi sui progetti non riusciti potrebbe risultare utile poiché aiuterebbe a identificare indicatori di cui la Banca potrebbe avvalersi nel momento in cui, in futuro, dovesse prendere decisioni in merito alla realizzazione di ulteriori progetti.</p>
    </intervention>
    <intervention id="4-022" speaker_id="4432" name="Claude Turmes" is_mep="True" mode="spoken">
      <p sl="fr">Signor Presidente, poiché dispongo soltanto di un minuto, mi concentrerò sul tema dell’energia.</p>
      <p sl="fr">Credo che la Banca possa aiutarci a riacquistare una certa credibilità a livello europeo, ma dobbiamo smettere di menare il can per l’aia quando parliamo di fonti energetiche rinnovabili ed efficienza energetica.</p>
      <p sl="fr">Al vertice di marzo propongo di presentare quattro iniziative concrete: un fondo europeo importante per la ristrutturazione delle abitazioni europee (infatti, il 50 per cento del gas europeo serve per riscaldare abitazioni isolate male), un fondo per finanziare l’ammodernamento dell’illuminazione pubblica in Europa, che dovrà consentire di sostituire, in soli tre anni, da 6 a 8 centrali a carbone inquinanti, un fondo a favore delle metropoli europee, che consenta di investire nei trasporti pubblici in quanto, se non si modifica la politica nelle grandi città, non si potrà cambiare la politica europea dei trasporti, e, infine, un coinvolgimento della Banca in progetti volti a far sì che il Mare del Nord, oggi consacrato a gas e petrolio, in futuro diventi un mare dedito ad attività offshore e, successivamente, all’energia marina.</p>
      <p sl="fr">Voi disponete dei mezzi. Aiutateci a ridare speranza ai cittadini europei.</p>
    </intervention>
    <intervention id="4-023" speaker_id="1969" name="Johannes Blokland" is_mep="True" mode="spoken">
      <p sl="nl">Signor Presidente, vorrei sollevare la questione delle attività di investimento della Cina in Africa, tema che richiede urgentemente una discussione in riferimento alle condizioni di prestito della Banca europea per gli investimenti. Come il Presidente Maystadt ha giustamente rammentato a novembre dello scorso anno, si tratta di un grave problema al quale la comunità finanziaria internazionale deve dare risposta. Il prestito competitivo è un fenomeno indesiderabile perché potenzialmente in grado di ridurre al minimo tutte le condizioni dei prestiti, sempre che rimangano condizioni nel campo della democrazia e dei diritti umani.</p>
      <p sl="nl">La BEI ritiene di potersi schierare con la comunità finanziaria internazionale per esercitare pressioni sulla Cina? Le considerazioni relative ai diritti umani e alla democrazia non dovrebbero essere secondarie rispetto al guadagno economico a breve termine, neanche nella politica creditizia cinese nei confronti dell’Africa. In un momento in cui quest’Aula, in una risoluzione sulle relazioni con la Cina, formula un veemente appello alla libertà e ai diritti umani, noi perderemmo la nostra credibilità se non prescrivessimo questi stessi requisiti quali condizioni imprescindibili per la concessione di prestiti ai paesi africani.</p>
    </intervention>
    <intervention id="4-024" speaker_id="28295" name="Antolín Sánchez Presedo" is_mep="True" mode="spoken">
      <p sl="es">Signor Presidente, il Trattato di Roma ha creato la BEI quale Istituzione finanziaria volta a conseguire obiettivi comuni.</p>
      <p sl="es">In tal senso, l’iniziativa Innovazione 2010 risponde all’impegno della strategia di Lisbona di rendere l’Europa un’economia basata sulla conoscenza attraverso operazioni in vari campi, specialmente la formazione di capitale umano.</p>
      <p sl="es">Nel 2005 sono stati concessi prestiti per l’istruzione e la formazione per un importo pari a 2,3 miliardi di euro. L’emendamento da me presentato in commissione insisteva sul fatto che il finanziamento dei progetti educativi non dovrebbe limitarsi unicamente all’istruzione superiore, ma andrebbe esteso ad altri ambiti.</p>
      <p sl="es">La cultura dell’innovazione deve raggiungere tutti i livelli dell’istruzione europea ed essere instillata in tutti i cittadini dell’Unione sin dall’infanzia. E’ un’idea valida, ad esempio, quella di prevedere un sostegno finanziario per progetti pilota a livello di scuola elementare.</p>
      <p sl="es">Vorrei ringraziare il relatore, onorevole Montoro, che ha incluso tali aspetti nella sua relazione, per il contenuto della stessa e il consenso che ha riscosso.</p>
    </intervention>
    <intervention id="4-025" speaker_id="photo_generic" name="Philippe Maystadt" is_mep="True" mode="spoken">
      <p sl="fr">Presidente della Banca europea per gli investimenti. – Signor Presidente, in primo luogo vorrei ringraziare il vostro relatore, onorevole Montoro Romero, per la sua analisi molto approfondita delle attività della Banca europea per gli investimenti. L’onorevole Montoro Romero si è impegnato personalmente venendo in sede e ponendo numerose domande e, con l’ausilio dei suoi collaboratori, ha stilato una relazione che coglie perfettamente le priorità strategiche della Banca europea per gli investimenti.</p>
      <p sl="fr">Tali priorità strategiche sono perfettamente condensate nel progetto di risoluzione e posso dirvi che la Banca accetta senza riserve le raccomandazioni ivi contenute. Per quanto riguarda le priorità trattate nei paragrafi da 2 a 10 del progetto di risoluzione, condurremo le nostre attività secondo gli orientamenti suggeriti, anche nel campo energetico sul quale, giustamente, si è concentrata l’attenzione di diversi oratori. In proposito posso dirvi che nel piano di attività per i prossimi tre anni abbiamo deciso di prestare almeno 4 miliardi di euro all’anno per progetti che riguardino le energie, di cui almeno 800 milioni di euro nell’ambito delle energie rinnovabili.</p>
      <p sl="fr">Ci siamo inoltre prefissi una regola, che probabilmente non sarà facile rispettare, ma è comunque una regola: vogliamo che almeno metà delle nuove capacità di produzione di elettricità che saremo chiamati a finanziare sia legata a energie rinnovabili.</p>
      <p sl="fr">Un altro elemento portante delle nostre attività in campo energetico sarà beninteso il miglioramento dell’efficienza energetica. Ho preso nota delle proposte estremamente concrete dell’onorevole Turmes e, in proposito, posso segnalargli che già finanziamo, in diversi Stati membri, programmi di ristrutturazione delle case popolari volti a migliorarne l’efficienza energetica e siamo ovviamente disposti a potenziare la nostra azione in tale ambito che, come è stato rammentato, è fondamentale per il nostro futuro.</p>
      <p sl="fr">Sempre per quanto concerne le raccomandazioni contenute nella prima parte del progetto di risoluzione, si fa riferimento alla rappresentanza della Banca europea per gli investimenti nei paesi nordici, e l’onorevole Krasts ha richiamato l’attenzione su tale aspetto. Posso confermargli che la BEI ha deciso, in linea di principio, di aprire un ufficio di rappresentanza nei paesi nordici. Attualmente è in corso una concertazione tra gli Stati membri interessati e, non appena perverranno a un accordo, l’ufficio verrà aperto.</p>
      <p sl="fr">Visto che affrontiamo il tema degli uffici esterni della BEI, vorrei rispondere alla domanda posta dall’onorevole Olajos in merito ai nuovi uffici della BEI nelle regioni più particolarmente interessate dal programma JASPERS. Ebbene, abbiamo deciso di aprire tre nuovi uffici: il primo, quello di Varsavia, è già aperto; gli altri due, quelli di Bucarest e Vienna, lo saranno nei prossimi mesi. L’onorevole Olajos ha chiesto perché la scelta si sia orientata su Vienna, citando lui stesso altre possibilità: Budapest, Praga, Bratislava. E’ stata scelta Vienna perché gli Stati membri interessati non riuscivano a mettersi d’accordo e, quindi, Vienna è parso un valido compromesso.</p>
      <p sl="fr">Per tornare poi in maniera più sistematica sulle diverse formule di collaborazione con la Commissione citate dal Commissario Almunia, vorrei dire che esistono, di fatto, tre nuove iniziative importanti: il programma JEREMIE, che è un programma molto originale per trasformare Fondi strutturali in strumenti finanziari rinnovabili, il programma JASPERS, al quale ho già fatto riferimento, che è una forma di assistenza tecnica per contribuire all’identificazione e alla preparazione di grandi progetti che potranno essere finanziati dai Fondi strutturali, e, infine, il programma JESSICA nel campo della ristrutturazione urbana.</p>
      <p sl="fr">Inoltre, sempre con la Commissione, abbiamo messo a punto un nuovo fondo di garanzia per il finanziamento delle reti transeuropee, nonché uno strumento di ricerca citato dall’onorevole Chatzimarkakis, che rientra tra i nuovi strumenti finanziari auspicati dall’onorevole Starkevičiūtė. Questo è solo un esempio delle varie innovazioni in tale ambito che dovrebbe consentirci, lo ribadisco, di imprimere, con la Commissione, un effetto leva per incrementare sensibilmente i finanziamenti a favore della ricerca e dell’innovazione.</p>
      <p sl="fr">Diversi oratori hanno segnalato il ruolo che può essere svolto dal Fondo europeo per gli investimenti, che troverà nuovo slancio nel sostegno alle piccole e medie imprese grazie a un aumento di capitale attualmente in fase preparatoria e a uno stanziamento ulteriore, nell’ambito del programma quadro “Competitività e innovazione”, di un miliardo di euro che consentirà di introdurre prodotti finanziari più innovativi, soprattutto a beneficio delle piccole imprese in fase di avviamento.</p>
      <p sl="fr">Queste sono, signor Presidente, le osservazioni che mi premeva formulare. Posso in ogni caso confermarvi che, avendo letto con estrema attenzione il progetto di risoluzione, possiamo impegnarci a metterne in atto le raccomandazioni. Inoltre, qualora il Parlamento lo desiderasse, saremmo disposti a stilare entro un anno una relazione sullo stato di avanzamento dell’attuazione di tali raccomandazioni.</p>
    </intervention>
    <intervention id="4-026" speaker_id="4393" is_mep="True" mode="spoken" role="Presidente">
      <p sl="unknown">La discussione è chiusa.</p>
      <p sl="unknown">La votazione si svolgerà alle 12.00.</p>
      <p sl="unknown">Dichiarazione scritta (articolo 142 del Regolamento)</p>
    </intervention>
    <intervention id="4-027" speaker_id="33775" name="Jean-Pierre Audy" is_mep="True" mode="written">
      <p sl="it">In primo luogo, mi complimento per l’eccellente relazione del collega spagnolo Cristóbal Montoro Romero sulla relazione annuale della Banca europea per gli investimenti (BEI).</p>
      <p sl="it">Appoggio le sue proposte volte a rafforzare il ruolo della nostra Banca pubblica al servizio di un miglior funzionamento del mercato interno e di una maggiore influenza esterna dell’Unione. Sono tuttavia deluso per gli scarsi accenni agli aspetti finanziari e, in particolare, ai motivi per i quali gli Stati membri non hanno versato il loro contributo al capitale, pari a 155 miliardi di euro. Tale situazione comporta una palese carenza di capitali propri e, dunque, riduce il margine di azione.</p>
      <p sl="it">La Banca deve l’ottima valutazione ottenuta soltanto al fatto che i suoi azionisti sono i 27 Stati membri dell’Unione europea e che beneficia della garanzia comunitaria del bilancio dell’Unione su un numero elevatissimo di impegni finanziari.</p>
      <p sl="it">In merito a quest’ultimo punto, non mi spiego perché questa garanzia comunitaria non sia sempre remunerata in maniera trasparente, visto che la trasparenza è un obiettivo della Banca apprezzato nella relazione parlamentare. Sarà interessante analizzare l’applicazione volontaria alla BEI del rapporto di solvibilità (Basilea II), la metodologia impiegata e gli aggregati costitutivi di tale rapporto.</p>
    </intervention>
  </section>
  <section id="creitem4" title="4. Aumento del prezzo dell’energia (discussione)">
    <intervention id="4-029" speaker_id="4393" is_mep="True" mode="spoken" role="Presidente">
      <p sl="unknown">L’ordine del giorno reca la relazione presentata dall’on. Manuel António dos Santos, a nome della commissione per i problemi economici e monetari, sull’impatto macroeconomico dell’aumento del prezzi dell’energia [(2006/2247(INI) ] (A6-0001/2007).</p>
    </intervention>
    <intervention id="4-030" speaker_id="21918" name="Manuel António dos Santos" is_mep="True" mode="spoken" role="relatore">
      <p sl="pt">In primo luogo vorrei ringraziare tutti i colleghi della commissione per i problemi economici e monetari e i relatori per parere delle varie commissioni che si sono pronunciati su questa relazione per il loro aiuto e i loro eccellenti contributi. Sono grato anche al Commissario Almunia per gli incoraggiamenti che mi ha dimostrato in diverse occasioni.</p>
      <p sl="pt">Onorevoli colleghi, di recente il Presidente della Commissione ha affermato qui in Parlamento che l’Europa non può aspirare a parlare al resto del mondo con una sola voce in tema di politica energetica se, al suo interno, è del tutto incapace di parlare con 27 voci. Probabilmente, questa considerazione è anche il messaggio più importante della relazione di cui stiamo discutendo, un messaggio che ha un destinatario preciso: il Consiglio europeo e gli Stati membri. Il Vertice di primavera che si terrà a Bruxelles l’8 e il 9 marzo prossimi sarà una buona occasione per diffondere questo messaggio. E’ giunto quindi il momento di passare dalle semplici dichiarazioni d’intenti all’azione, attuando così un cambiamento di atteggiamento che deve avvenire ora – o mai più.</p>
      <p sl="pt">Questo non è, evidentemente, il momento migliore per addentrarci in un’analisi dettagliata della natura, delle cause e delle conseguenze delle varie crisi energetiche che abbiamo dovuto affrontare. La relazione si occupa diffusamente di questi temi, e anche se non lo facesse saremmo comunque tutti in grado di indicare le caratteristiche peculiari di ciascuna delle quattro crisi petrolifere con cui l’economia europea si è dovuta confrontare negli scorsi 50 anni. E’ chiaro che, sia dal punto di vista del nuovo paradigma economico – che potremmo chiamare “globalizzazione” – sia in una prospettiva politica e strategica – che potremmo chiamare “assenza di multilateralismo” –, la situazione odierna è alquanto differente da quella che c’era intorno alla metà dello scorso secolo. Ma è proprio per questo motivo che dobbiamo essere abbastanza intelligenti e umili da comprendere che problemi diversi richiedono sempre soluzioni diverse, e che i problemi più complessi richiedono le soluzioni più ambiziose e radicali.</p>
      <p sl="pt">E’ innegabile che le turbolenze che si sono verificate sui mercati energetici e l’instabilità dei prezzi hanno rallentato la crescita economica e rinfocolato gli aumenti di prezzo, così come è impensabile che questi passi indietro non siano stati aggravati da pesanti manovre speculative sul prezzo delle materie prime nel settore dell’energia. E’ ovvio che le aree economiche fortemente integrate, come, per fortuna, l’Unione europea, hanno la capacità di assorbire gli choc in tempi brevi e di perseguire i loro obiettivi principali dando adeguata attuazione alle rispettive politiche economiche. E’ altrettanto vero, però, che il rallentamento della crescita economica e la perdita di competitività portano inevitabilmente alla creazione di un minor numero di posti di lavoro; inoltre, i posti di lavoro che non vengono creati adesso non potranno mai essere compensati dagli eventuali nuovi posti di lavoro futuri.</p>
      <p sl="pt">L’Unione europea è composta da Stati membri che hanno tassi di crescita diversi e strutture produttive diverse, e di conseguenza sono diversi anche i loro livelli di dipendenza. Le difficoltà incontrate da alcuni Stati membri dovranno sempre essere sommate alle difficoltà incontrate a livello globale e scontate dall’intera area economica e politica alla quale gli Stati appartengono.</p>
      <p sl="pt">La Commissione ci ha avvisati che andremo incontro a un esito inevitabile se non adotteremo misure immediate. La dipendenza dell’Europa nel settore energetico crescerà a livelli insostenibili entro il 2030, e sappiamo tutti che tale dipendenza avrà un prezzo in termini sia dell’impatto sull’economia sia dei rapporti politici e strategici che si consolideranno negli anni a venire.</p>
      <p sl="pt">Pertanto, la questione energetica riveste un’importanza fondamentale per il futuro dell’Europa ed è, più di tutto, una questione di natura politica che comporta la necessità di fornire risposte e di assumere impegni a livello politico e comunitario. Anche gli aspetti più prettamente tecnici, come la scoperta e lo sviluppo di nuove fonti alternative e la realizzazione di sistemi di regolamentazione interconnessi, possono essere risolti brillantemente soltanto se saranno affrontati in un’ottica sovranazionale, senza la quale sarà impossibile mobilitare le enormi risorse finanziarie necessarie per la ricerca e lo sviluppo.</p>
      <p sl="pt">Si propone quindi che l’Unione, per il tramite delle sue Istituzioni, si impegni in una discussione globale sulle questioni destinate a suscitare l’interesse degli operatori economici, degli enti di rappresentanza del settore e dei cittadini. Successivamente, l’Unione dovrebbe procedere a una valutazione dell’impatto effettivo delle diverse fonti energetiche e delle loro possibili combinazioni sulla crescita economica, sulla tutela ambientale e sulla riduzione degli effetti negativi sul clima.</p>
      <p sl="pt">A questo punto, come si è visto anche di recente, i singoli Stati membri non sono più in grado di risolvere da soli questi problemi. Ciò di cui abbiamo bisogno è una vera politica energetica comune europea, come indicato dalla Commissione, anche se ad avere l’ultima parola al riguardo è il Consiglio. Come si sa, l’Unione europea non solo è afflitta da una pericolosa dipendenza dall’energia che importa, ma non dispone neppure, nel suo complesso, della garanzia che l’energia di cui necessita per raggiungere i propri obiettivi di crescita e per garantire il benessere dei propri cittadini sia effettivamente prodotta.</p>
      <p sl="pt">All’interno dell’area europea si può fare molto: risparmio energetico, promozione dell’efficienza, diversificazione delle risorse e tutela dell’ambiente. Tuttavia, l’obiettivo primario può essere raggiunto solamente attraverso il dialogo con tutte le altre regioni del mondo, comprese sia quelle che sono prevalentemente produttrici di energia sia quelle che ne consumano quantità crescenti. In questo nuovo secolo, la politica estera dell’Unione europea dovrà integrare la dimensione energetica tra le sue priorità, e per ottenere buoni risultati dovrà fondarsi su tre assi basilari: solidarietà verso l’UE e i suoi principi e valori strutturali, solidarietà verso i paesi in via di sviluppo e solidarietà verso la dimensione ambientale del mondo in cui viviamo e senza il quale non possiamo sopravvivere.</p>
      <p sl="pt">Approvando questa relazione il Parlamento, come già in occasioni precedenti, darà prova della sua volontà e onorerà la sua responsabilità di attivarsi in un settore che è fondamentale per il benessere dei cittadini, nonostante tutte le difficoltà. Osiamo sperare che al Vertice di primavera dei capi di Stato e di governo saranno compiuti passi avanti e che non ci si limiterà a dichiarazioni di buone intenzioni, che non risolvono nessuno dei problemi odierni e servono solo a creare o accumulare problemi per il futuro.</p>
    </intervention>
    <intervention id="4-031" speaker_id="photo_generic" name="Joaquín Almunia" is_mep="True" mode="spoken">
      <p sl="es">Membro della Commissione. – Desidero anzi tutto rivolgere i miei ringraziamenti e le mie congratulazioni all’onorevole dos Santos e alla commissione per i problemi economici e monetari per questa relazione.</p>
      <p sl="es">Si tratta di una relazione esaustiva dal punto di vista dei contenuti, la quale arriva peraltro al momento giusto, dato che l’8 marzo il Consiglio europeo discuterà l’ampio pacchetto sull’energia approvato a gennaio dalla Commissione.</p>
      <p sl="es">Il pacchetto contiene una proposta per una strategia europea globale capace di cogliere la sfida di garantire l’approvvigionamento energetico e, allo stesso tempo, di contrastare il cambiamento climatico.</p>
      <p sl="es">Il fatto che nelle settimane e nei mesi scorsi il prezzo del petrolio sia sceso dai livelli massimi di quasi 80 dollari al barile che aveva raggiunto nell’estate del 2006, durante la crisi libanese, non significa che le conclusioni e le raccomandazioni principali contenute nella relazione non siano più così rilevanti.</p>
      <p sl="es">Quelle conclusioni e raccomandazioni mettono l’accento sui fattori strutturali che hanno portato ai livelli di prezzo raggiunti di recente, o ai livelli attuali. Tali fattori sono indubbiamente destinati a permanere.</p>
      <p sl="es">Tuttavia, alla luce delle previsioni dei tassi di crescita e inflazione per il 2006 che sono state rese note nei giorni scorsi, vale la pena sottolineare che l’economia europea ha reagito, in linea generale, molto bene all’instabilità e ai rialzi del prezzo del petrolio nel corso di quest’anno.</p>
      <p sl="es">Condivido le preoccupazioni espresse nella relazione riguardo alle conseguenze degli aumenti dei prezzi; è altrettanto vero, però, che negli ultimi mesi tali conseguenze sono state meno gravi del temuto e di quelle che sono emerse in precedenti casi di forti aumenti del prezzo del petrolio.</p>
      <p sl="es">Questo è un punto che va rimarcato e che si riallaccia alla discussione svoltasi ieri in questa stessa Aula sulle relazioni Bullmann e Andersson. E’ significativo che, in un momento in cui il Consiglio europeo si accinge a discutere sia del pacchetto sulla strategia energetica e sul cambiamento climatico sia della strategia di Lisbona, le economie europee abbiano vissuto un periodo di forti aumenti del prezzo del petrolio e che, contemporaneamente, la crescita economica abbia accelerato senza che vi siano state tensioni particolarmente preoccupanti sui prezzi.</p>
      <p sl="es">Come ho detto ieri in questa sede, tutto ciò non è stato l’effetto del caso, bensì il risultato degli sforzi compiuti negli ultimi anni per rendere più efficiente il funzionamento dei mercati europei dei beni, dei servizi, dei capitali e del lavoro, ed è altresì il risultato, al di là degli elementi ciclici dell’attuale congiuntura economica, degli effetti positivi che iniziamo a vedere grazie alle riforme strutturali già attuate e agli sforzi compiuti negli anni scorsi a fini di consolidamento dei bilanci.</p>
      <p sl="es">Questo messaggio deve arrivare ai cittadini forte e chiaro affinché l’opinione pubblica possa, da un canto, rendersi conto dell’importanza degli sforzi che le abbiamo chiesto di fare finora e, dall’altro canto, comprendere meglio e accettare gli sforzi che devono ancora essere compiuti per garantire che i miglioramenti che incominciamo a vedere assumano un carattere strutturale e ci consentano di guardare al futuro con maggiore fiducia.</p>
      <p sl="es">Nondimeno desidero ribadire che questo migliore comportamento dell’economia nulla toglie all’importanza della relazione dell’onorevole dos Santos né, in particolare, alle conclusioni e raccomandazioni in essa contenute per quanto attiene al funzionamento del mercato dell’energia e all’impatto dei consumi energetici sul cambiamento climatico.</p>
      <p sl="es">Non dobbiamo ignorare una serie di aspetti, tra cui il fatto che l’approvvigionamento energetico dell’Europa dipende da fattori geopolitici che non sono completamente sotto il nostro controllo, oppure il fatto che il basso livello di interconnessione delle nostre reti del gas e dell’energia elettrica ci rendono più vulnerabili a quei fattori geopolitici e alle tensioni sulle forniture, come abbiamo potuto constatare questo inverno e l’inverno scorso.</p>
      <p sl="es">Non va poi dimenticato che il basso livello di interconnessione, insieme con altri fattori di portata nazionale, impedisce l’affermarsi di un vero mercato interno dell’energia, con conseguenze negative sui consumatori, che pagano di più per l’energia, ricevono energia di qualità inferiore e hanno minori garanzie quanto alla disponibilità dell’energia a prezzi e di qualità accettabili.</p>
      <p sl="es">O, ancora, il fatto che la quantità di CO2 che continuiamo a emettere nell’atmosfera sta acuendo l’effetto serra e le sue conseguenze in termini di cambiamento climatico.</p>
      <p sl="es">A mio parere, la risposta ai problemi e alle sfide cui si accenna nella relazione, di cui ho appena elencato alcuni elementi, si può ritrovare in gran parte nelle proposte formulate nel pacchetto sull’energia approvato a gennaio dalla Commissione, che sarà uno dei temi principali in discussione al Consiglio europeo dell’8 e 9 marzo.</p>
      <p sl="es">Le nostre proposte riguardano sia gli aspetti economici e ambientali e quelli connessi con la sicurezza derivanti dalla nostra dipendenza energetica sia le modalità di miglioramento dell’efficienza energetica. Da questo punto di vista, credo che esse siano sostanzialmente in linea con le considerazioni e le raccomandazioni formulate nella relazione dell’onorevole dos Santos.</p>
      <p sl="es">Tutto quello che dobbiamo fare è passare dalle parole ai fatti. I cittadini sono consapevoli delle sfide che dobbiamo affrontare. Al prossimo Consiglio europeo, i capi di Stato e di governo dovranno imprimere lo slancio politico necessario per dare attuazione a una reale strategia energetica europea, come quella delineata dalla Commissione nella sua proposta e come quella che il Parlamento europeo ha ripetutamente invocato, sia nella relazione odierna sia in relazioni e risoluzioni precedenti.</p>
    </intervention>
    <intervention id="4-033" speaker_id="2097" name="Giles Chichester" is_mep="True" mode="spoken">
      <p sl="en">relatore per parere della commissione per l’industria, la ricerca e l’energia. – Signora Presidente, desidero ringraziare l’onorevole dos Santos per la sua relazione. A nome della commissione per l’industria, la ricerca e l’energia accolgo con favore un maggiore interesse per queste tematiche; vi invito tuttavia alla prudenza nel provare a risolvere tutti i problemi di tipo energetico in questa relazione, la quale, mi pare, riguarda principalmente il prezzo del petrolio e le incertezze sulla sua disponibilità.</p>
      <p sl="en">La mia prima osservazione riguarda un precedente: le crisi provocate dall’andamento dei prezzi del petrolio negli anni ’70, quando un considerevole apprezzamento del petrolio in termini reali ebbe pesanti ripercussioni sull’economia. Allora, però, i mercati finanziari mondiali seppero affrontare la nuova situazione, e gli effetti recessivi furono di durata relativamente breve. In proporzione, gli aumenti odierni non sono, in termini reali, così ingenti come allora e, dunque, non dovrebbero preoccuparci più di tanto.</p>
      <p sl="en">Di nuovo nella situazione odierna ci sono la presenza sul mercato di fornitori diversi, in particolare della Russia, e la politica energetica di quel paese. Nutro molta fiducia nei mercati e penso che reagiranno ai cambiamenti della domanda nel futuro immediato, ma si tratta di un periodo di tempo molto breve, mentre le nostre preoccupazioni dovrebbero concentrarsi sulla sicurezza degli approvvigionamenti, sulla loro quantità, sulla loro provenienza – dall’Europa o da paesi terzi –, sull’esaurimento delle risorse e sull’aspetto della sostenibilità, tenendo conto dei cambiamenti climatici e delle nostre emissioni. Si tratta di temi molto importanti, e vorrei ricordare che le alternative al petrolio esistono, però dobbiamo svilupparle e renderle commercializzabili.</p>
      <p sl="en">Ci penserei bene prima di aumentare le riserve di petrolio da 90 a 120 giorni; credo che 30 giorni in più non facciano alcuna differenza. Nella scorsa legislatura, il Parlamento ha votato a grande maggioranza contro una proposta della Commissione in tal senso. Mi chiedo se ciò che ci preoccupa maggiormente sia proprio il timore di aumenti di prezzo.</p>
    </intervention>
    <intervention id="4-034" speaker_id="1222" name="Karsten Friedrich Hoppenstedt" is_mep="True" mode="spoken">
      <p sl="de">a nome del gruppo PPE-DE. – Signora Presidente, onorevoli colleghi, è innegabile che l’apprezzamento del petrolio, soprattutto nel 2006, ha determinato rialzi di prezzo che non hanno favorito la crescita economica dell’Europa. Tuttavia, sarebbe esagerato parlare di recessione, come avrebbe desiderato il relatore.</p>
      <p sl="de">La relazione di cui stiamo discutendo ha un anno, e sono molto grato all’onorevole dos Santos per avervi inserito i nostri contributi. Ciò vuol dire che abbiamo superato tutte le differenze e abbiamo agito con realismo.</p>
      <p sl="de">Su questo argomento c’è bisogno non di dibattiti infuocati bensì di analisi oggettive. L’aumento del prezzo del petrolio ha naturalmente causato determinati aumenti dei costi di produzione. Non sarebbe però corretto presupporre un rapporto diretto di dipendenza tra i prezzi delle fonti energetiche e la competitività, perché – come ha appena osservato anche il Commissario – i prezzi dei combustibili fossili sono saliti in tutto il mondo e hanno pertanto colpito in pari misura anche la capacità concorrenziale dei nostri concorrenti.</p>
      <p sl="de">Il prezzo del petrolio è quotato in dollari; a tale proposito, vorrei dire che giudico molto positivamente l’atteggiamento prudente ma allo stesso tempo vigile della Banca centrale europea sulle questioni monetarie. Non va tuttavia dimenticato che l’aumento del prezzo del petrolio significa, per le compagnie petrolifere, la prospettiva di una crescita dei profitti, la quale, a sua volta, porta allo sviluppo di nuove aree, a una maggiore offerta di petrolio e, infine, a un calo dei prezzi – e questo è quanto è successo negli ultimi sei mesi. Se la situazione in Iraq fosse più tranquilla, quella in Iran meno incerta e potessimo disporre del petrolio del Mar Caspio, le previsioni a medio termine sarebbero senz’altro migliori.</p>
      <p sl="de">Come possiamo organizzare meglio in futuro il nostro approvvigionamento energetico? Ne discuteremo tra poco, con la nostra partecipazione. Qui è opportuna un’analisi oggettiva. Come sappiamo, l’Europa è fortemente dipendente dai combustibili fossili, che però sono disponibili in Europa solo in piccole quantità. E’ pertanto auspicabile un maggiore ricorso alle fonti rinnovabili; tuttavia, un maggiore sfruttamento di quelle fonti a qualsiasi prezzo avrebbe gli stessi effetti negativi dell’aumento del prezzo del petrolio, perché i costi delle nuove tecnologie saranno scaricati sui consumatori finali. Di conseguenza, gli Stati membri avranno meno fondi a disposizione da destinare ad altri settori.</p>
      <p sl="de">C’è bisogno di più investimenti nella ricerca e nello sviluppo per rendere le fonti energetiche rinnovabili più competitive e più commercializzabili. Quanto ai problemi energetici, questa è l’unica via per aiutare l’economia europea. Sulle prospettive a medio termine, mi sia permesso aggiungere una considerazione: la situazione della Cina si delineerà chiaramente a medio termine. Esaminando lo sviluppo dell’economia cinese, specialmente nel settore automobilistico, si deduce che nel 2030 la Cina avrà bisogno, per far funzionare le proprie automobili, di una quantità di energia pari a quella prodotta oggi. Ciò significa che abbiamo bisogno di nuove tecnologie.</p>
    </intervention>
    <intervention id="4-035" speaker_id="28121" name="Joseph Muscat" is_mep="True" mode="spoken">
      <p sl="mt">a nome del gruppo PSE. – Mi auguro che con le discussioni odierne non ci limiteremo semplicemente a contribuire alle emissioni di aria calda, ma ci sforzeremo anche di trovare soluzioni ai problemi. Credo che la relazione dos Santos ci indichi la direzione giusta. E’ ovvio che dobbiamo concentrarci sui problemi economici, però il punto principale che desidero evidenziare è il fatto che, in ultima analisi, i problemi economici creano poi problemi sociali. In molti paesi la conseguenza dell’aumento del prezzo del petrolio è stata un maggiore onere finanziario per coloro che meno di chiunque altro sono in grado di sostenerlo. Vorrei citare, a titolo d’esempio, il caso di Malta, dove la mancanza di programmazione da parte delle autorità ha causato aumenti del 45 per cento delle bollette dell’acqua e dell’elettricità. Penso inoltre che dobbiamo cominciare a ragionare in termini più ampi, guardando al di là del contesto nel quale ci siamo finora rinchiusi. I recenti aumenti di prezzo hanno reso convenienti determinate soluzioni che ancora fino a poco tempo fa non erano sostenibili dal punto di vista economico; ora, invece, lo sono e quindi dobbiamo prenderle in più seria considerazione rispetto al passato. Dobbiamo concentrarci pertanto sull’origine del problema, non sui suoi effetti. Vi ringrazio.</p>
    </intervention>
    <intervention id="4-036" speaker_id="28268" name="Danutė Budreikaitė" is_mep="True" mode="spoken">
      <p sl="lt">a nome del gruppo ALDE. – Signora Presidente, onorevoli colleghi, il recente aumento dei costi dell’energia ha raggiunto dimensioni inaspettate. Tale aumento è ulteriormente sostenuto dalla crescita della domanda di fonti energetiche proveniente dai grandi paesi affacciatisi di recente sul mercato, in particolare dalla Cina. Inoltre, l’apprezzamento delle fonti energetiche è causato dall’aumento dei costi di produzione e dall’instabilità della situazione geopolitica nelle regioni esportatrici di petrolio. La crescita dei prezzi è altresì influenzata dalla politica russa, che sfrutta l’energia come strumento per esercitare pressioni economiche e politiche sui suoi partner commerciali. Quest’anno, il prezzo del petrolio è cresciuto, a livello globale, di quasi il 15 per cento. Oltre ai fattori già menzionati, vi sono stati altri elementi che hanno influenzato l’andamento del prezzo, tra cui la decisione dell’OPEC di ridurre la produzione di petrolio e le temperature insolitamente basse negli Stati Uniti.</p>
      <p sl="lt">Come si osserva nella relazione, gli aumenti dei prezzi dell’energia si sono ripercossi, come fattore esterno, sulle economie di diversi Stati membri dell’Unione europea, sia nella zona euro sia nei nuovi paesi membri. Il mio, la Lituania, la cui economia dipende in grande misura dalle importazioni di fonti energetiche, ha superato il criterio dell’inflazione previsto da Maastricht dello 0,07 per cento a causa di un aumento imprevisto dei prezzi dell’energia; per tale motivo, non ha potuto aderire alla zona euro all’inizio di quest’anno, com’era nelle sue intenzioni. Non è concretamente possibile prevedere gli aumenti dei costi dell’energia, e questo fatto non mancherà di influenzare i tempi di adesione dei candidati alla zona euro, con presumibili ulteriori rinvii.</p>
      <p sl="lt">Vogliamo semplicemente esaminare gli effetti dell’aumento dei costi dell’energia sull’economia dell’Unione o dobbiamo anche trarne qualche conclusione? Se gli aumenti di prezzo sono stati improvvisi e imprevisti, nonché oggettivi, perché delle loro conseguenze sono incolpati soltanto gli Stati membri? L’Europa ha cominciato a parlare di una politica energetica comune solo dopo la crisi tra Ucraina e Russia del 2006. Sembra che, per il momento, il conflitto scoppiato tra Bielorussia e Russia all’inizio di quest’anno per il metano e il petrolio sia stato risolto positivamente.</p>
      <p sl="lt">Mi fa piacere che la relazione contenga un intero capitolo in cui sollecita l’Europa ad agire immediatamente e a investire nell’innovazione, nelle infrastrutture energetiche, nelle fonti rinnovabili, nelle piattaforme tecnologiche e nella transizione alle energie pulite. Sono del parere che, considerate la situazione energetica dell’Europa e del mondo e le nostre preoccupazioni non solo per i prezzi dell’energia ma anche per gli effetti sul clima, quest’anno, in occasione del 50o anniversario dell’EURATOM dovremmo discutere anche dell’uso di energia nucleare sicura.</p>
      <p sl="lt">L’autore della relazione invita a dare la massima priorità alla creazione di un vero e proprio mercato euromediterraneo dell’energia. Ma che cosa s’intende con questa espressione? Cosa è mai successo alla politica di vicinato, che prevede la cooperazione non solo con i paesi del Mediterraneo ma anche con i nostri vicini orientali? Perché l’Unione europea sta negoziando con la Russia per arrivare alla firma di un nuovo accordo di cooperazione? Evitiamo di accettare il metano e il petrolio della Russia perché non abbiamo un mercato comune europeo dell’energia? Credo che i nuovi Stati membri dell’Europa orientale giudichino inaccettabile la visione ristretta del relatore.</p>
    </intervention>
    <intervention id="4-037" speaker_id="4384" name="Alain Lipietz" is_mep="True" mode="spoken">
      <p sl="fr">a nome del gruppo Verts/ALE. – Signora Presidente, ho l’impressione che su molti aspetti regni un forte consenso sulla natura strutturale degli aumenti dei prezzi dell’energia. In tale ottica accolgo con favore il contributo della commissione per l’industria, la ricerca e l’energia, che ha formulato il proprio parere con estrema chiarezza e ha appoggiato la commissione per i problemi economici e monetari.</p>
      <p sl="fr">Dove, invece, il consenso non c’è, nemmeno in seno alla commissione per i problemi economici e monetari, è sull’aspetto speculativo che è stato aggiunto al Fondo strutturale. Da questo punto di vista, approvo senz’altro le parole dell’onorevole Budreikaitė e spero che lei possa convincere il suo gruppo a ritirare l’emendamento concernente l’elemento speculativo dell’instabilità dei prezzi dell’energia. Dobbiamo adottare misure volte a contrastare tale instabilità e dobbiamo quanto meno eliminare l’elemento speculativo dall’andamento dei prezzi dell’energia – e siamo in grado di farlo.</p>
      <p sl="fr">Detto ciò, dobbiamo essere consapevoli delle conseguenze particolarmente gravi dell’aumento strutturale del prezzo del petrolio. Una pianta sta invadendo il nostro pianeta: è la palma africana, un cereale utilizzato per la produzione di biocarburanti o biodiesel; la conseguenza sarà che il prezzo dei generi alimentari dipenderà da quello dell’energia. Si tratta di un rischio inaccettabile che non possiamo permetterci di correre.</p>
      <p sl="fr">Da anni ormai ci chiediamo come sia possibile garantire che i lavoratori non subiscano la seconda ondata degli effetti prodotti dagli aumenti del prezzo del petrolio sul costo della vita. Se, per un caso di eccezionale sfortuna, la politica di promozione dei biocarburanti finisse per entrare in contrasto con la politica di produzione alimentare, si determinerebbe inevitabilmente una dipendenza tra i prezzi degli alimenti e i prezzi dell’energia, e questo sarebbe il peggior disastro possibile.</p>
    </intervention>
    <intervention id="4-038" speaker_id="28119" name="Kathy Sinnott" is_mep="True" mode="spoken">
      <p sl="en">a nome del gruppo IND/DEM. – Signora Presidente, signor Commissario, perché continuiamo a usare il petrolio per far funzionare le nostre automobili e riscaldare le nostre case? Di fronte a una domanda di petrolio che cresce in tutto il mondo, a una situazione mediorientale sempre più instabile – soprattutto con la prospettiva di un possibile conflitto in Iran –, a una ricerca di nuove fonti petrolifere che diventa viepiù difficile e costosa a causa dell’esaurirsi dei giacimenti più grandi, perché non limitiamo l’impiego del petrolio esclusivamente agli usi essenziali, ad esempio per la produzione di plastica e come carburante per i jet , e utilizziamo fonti alternative sostenibili per le automobili, per il riscaldamento, per la produzione di elettricità e per gli altri usi dove il petrolio può essere sostituito?</p>
      <p sl="en">Verrà effettivamente il giorno in cui dovremo razionare l’uso del petrolio, ma lo faremo in un’ottica lungimirante e volontaria oppure perché vi saremo costretti dall’alto livello dei prezzi? Quale sarà l’elemento discriminante? La risposta dipende dal modo in cui sosterremo la ricerca e lo sviluppo in Europa e aumenteremo la produzione europea di energie alternative, non dall’eventuale ricerca di fornitori di petrolio alternativi in altri paesi.</p>
      <p sl="en">Il fatto che in Irlanda le fabbriche di zucchero siano state chiuse e smantellate, invece di essere riconvertite in impianti di produzione di etanolo, mi fa temere che non siamo ancora seriamente convinti della necessità di passare alle alternative al petrolio.</p>
    </intervention>
    <intervention id="4-039" speaker_id="28325" name="Sylwester Chruszcz" is_mep="True" mode="spoken">
      <p sl="pl">Signora Presidente, mentre discutiamo dei prezzi dell’energia e della sicurezza energetica, non dobbiamo dimenticare che gli elevati prezzi dei carburanti non sono dovuti soltanto a una maggiore domanda di petrolio in tutto il mondo, ma anche alla situazione in Medio Oriente e alla guerra in Iraq. Sono membro della Lega delle famiglie polacche, che è stata contraria alla guerra sin dall’inizio. Molte famiglie in tutta Europa stanno subendo gli effetti negativi degli alti prezzi dell’energia, e la prospettiva che i prezzi restino elevati anche nel prossimo futuro sta determinando profondi cambiamenti nell’economia.</p>
      <p sl="pl">Un altro motivo di preoccupazione è la proposta di alzare, a partire dal 2012, le tasse minime attualmente applicate nell’Unione europea sul gasolio. Questo genere di misure, insieme con l’armonizzazione delle disposizioni, così tipiche della burocrazia dell’UE, non solo non promuovono una maggiore competitività ma non aiutano neppure a eliminare le differenze tra i paesi europei. Invece di reagire alla crescita dei prezzi, la Commissione europea farebbe meglio a sostenere le fonti energetiche alternative, le tecnologie per il risparmio energetico e le fonti rinnovabili. Dovrebbe inoltre dedicarsi al miglioramento della sicurezza energetica in tutta l’Europa.</p>
    </intervention>
    <intervention id="4-040" speaker_id="23816" name="András Gyürk" is_mep="True" mode="spoken">
      <p sl="hu">In merito alla relazione dell’onorevole dos Santos vorrei richiamare la vostra attenzione su una delle questioni chiave della politica energetica europea. Durante la discussione odierna sulla politica energetica europea si è fatto riferimento più volte al nobile obiettivo che è citato anche nella relazione, ossia che, nei prossimi anni, l’Unione europea deve portare a compimento il suo mercato interno dell’energia. Affinché ciò possa accadere, tuttavia, deve essere soddisfatta una condizione essenziale: che anche i mercati dei singoli Stati membri siano governati da una concorrenza sana e non distorta.</p>
      <p sl="hu">Purtroppo, però, la recente indagine di settore della Commissione europea rivela che il mercato europeo dell’energia è formato da mercati nazionali eccessivamente centralizzati. I vecchi monopoli hanno ancora oggi un ruolo dominante, al punto che possono imporre o quanto meno influenzare fortemente i prezzi.</p>
      <p sl="hu">In Ungheria, negli anni ’90 la MVM, che aveva una posizione predominante, e le imprese produttrici di energia elettrica da poco privatizzate firmarono accordi a lungo termine per l’acquisto di elettricità. Quegli accordi, la cui scadenza è prevista tra il 2010 e il 2020, coprono all’incirca l’80 per cento del mercato ungherese di produzione di energia elettrica e, quindi, ostacolano pesantemente la liberalizzazione del mercato e mantengono i prezzi al consumo a un livello ingiustificatamente alto. Il prezzo che la MVM paga alla maggior parte degli impianti di produzione per la fornitura energetica prevista dal contratto è molto più elevato del prezzo all’ingrosso che la MVM pagherebbe se gli impianti fossero in concorrenza tra loro. Finora la disposizione giuridica sulla rinegoziazione degli accordi non ha prodotto alcun risultato, cosicché l’insoddisfacente funzionamento del mercato dell’energia continua a creare pesanti svantaggi per i consumatori.</p>
      <p sl="hu">Onorevoli colleghi, la creazione di un vero mercato interno dell’energia è un fattore d’importanza cruciale per raggiungere gli obiettivi della politica energetica europea. La concorrenza sul libero mercato abbassa i costi per i cittadini e le imprese, stimola l’efficienza energetica, incoraggia gli investimenti e contribuisce altresì alla sicurezza degli approvvigionamenti. Tutti gli Stati membri devono pertanto eliminare immediatamente gli ostacoli presenti sul mercato.</p>
    </intervention>
    <intervention id="4-041" speaker_id="34232" name="Кристиан Вигенин" is_mep="True" mode="spoken">
      <p sl="it">Уважаема г-жо Председател, уважаеми г-н Комисар, уважаеми членове на Европейския парламент, обсъждаме проблем, който има изключително въздействие върху развитието на световната икономика, като особено засегнати са по-слабо развитите страни, включително новите страни-членки на Европейския съюз, чиито икономики са по-енергоемки.</p>
      <p sl="it">Като социалисти, не можем да не подчертаем, че повишаващите се цени на енергията засилват социалните трудности и социалната несигурност сред гражданите на Съюза. Макар и с известно закъснение, Европейският съюз трябва да предприеме редица мерки в дългосрочен и в краткосрочен план, за да преодолее енергийната си зависимост, както по отношение на количествата, така и по отношение на цената на внасяната енергия и енергоносители.</p>
      <p sl="it">Важно е да бъдат подкрепени политически и финансово големите инфраструктурни проекти, които ще диверсифицират източниците и ще увеличат входните трасета за внос на петрол и газ. Увеличаването на дела на възобновяемите източници на енергия и използването на биогорива трябва да бъде подкрепено, но процесът ще бъде бавен и подходът ни трябва да бъде много прагматичен.</p>
      <p sl="it">Бих искал да дам пример с енергийната криза, пред която са изправени Западните Балкани. Острият недостиг на електроенергия в някои от страните е съчетан с предсрочно затваряне на два доказано безопасни ядрени реактора в България, което е необяснимо от икономическа гледна точка. Надявам се, докладът dos Santos да бъде подкрепен, защото изпълнението на предложените в него мерки ще допринесе за икономическата стабилност, социалната сигурност и външнополитическата тежест на Европейския съюз и на страните-членки.</p>
    </intervention>
    <intervention id="4-042" speaker_id="28308" name="Elisa Ferreira" is_mep="True" mode="spoken">
      <p sl="pt">Signora Presidente, signor Commissario, onorevoli colleghi, si prevede che la dipendenza dell’Europa in campo energetico aumenterà dall’attuale 50 per cento al 71 per cento nel 2030; quindi, gli aumenti dei prezzi dell’energia sono un dato innegabile e sono destinati a non scomparire dalla nostra vita quotidiana. Giudico positivamente questa eccellente relazione d’iniziativa, che dimostra in tutta evidenza la necessità che l’Europa si dia urgentemente da fare e prenda misure attive e coerenti.</p>
      <p sl="pt">Lo sviluppo del mercato interno dell’energia non ha eliminato le distorsioni esistenti, come rivela l’indagine di settore condotta dalla Commissione. Di conseguenza, è necessario migliorare la regolamentazione comune del mercato monitorando le attuali strutture di produzione e distribuzione e rafforzando l’interconnessione tra gli Stati. Queste sono alcune delle condizioni che devono essere soddisfatte se vogliamo rendere più efficiente il mercato dell’energia. E’ fondamentale adottare il piano di efficienza energetica presentato di recente dalla Commissione, dato che esso affronta tutte queste tematiche.</p>
      <p sl="pt">Degli emendamenti alla relazione da me proposti vorrei ricordare in particolare quelli riguardanti l’efficienza energetica. L’efficienza energetica dovrebbe essere inserita tra i criteri di assegnazione delle procedure d’appalto e se ne dovrebbe tener conto nelle procedure di selezione per l’assegnazione degli aiuti previsti dai Fondi strutturali e dal programma quadro per la competitività e l’innovazione. Una maggiore efficienza energetica è la risposta migliore al problema del cambiamento climatico, contestualmente al controllo delle emissioni nell’atmosfera e a una maggiore indipendenza dell’Europa in campo energetico.</p>
    </intervention>
    <intervention id="4-043" speaker_id="photo_generic" name="Joaquín Almunia" is_mep="True" mode="spoken">
      <p sl="es">Membro della Commissione. – Signora Presidente, desidero soltanto aggiungere alcune brevi osservazioni per sintetizzare questa discussione, che reputo estremamente importante e rilevante, sulla relazione dell’onorevole dos Santos.</p>
      <p sl="es">E’ fuor di dubbio che continueremo a parlare di energia e continueremo a farlo in rapporto diretto con il cambiamento climatico e la strategia necessaria per contrastarlo. La politica energetica non può essere disgiunta dalla politica ambientale: fanno parte di un’unica strategia. Penso che da una discussione come quella odierna, nonché dalle discussioni che abbiamo avuto e che avremo ancora su questi temi, oggi concentrandoci sulla questione dei prezzi, in altre occasioni occupandoci di altri importanti aspetti di tale strategia, si possa trarre la conclusione – quanto meno io la traggo, ma credo che la maggioranza del Parlamento concorderà con me – che è essenziale agire a livello europeo attraverso una politica comune europea.</p>
      <p sl="es">Questo è un settore in cui un’azione di portata europea dimostra, quando se ne discute, e dimostrerà, quando sarà comunicata ai cittadini, quale sia il valore aggiunto di un’azione a livello di Unione europea negli anni e nei decenni a venire. Dal punto di vista della sicurezza degli approvvigionamenti, dal punto di vista della sostenibilità richiesta a qualsiasi politica nel campo energetico, dal punto di vista dell’esigenza di maggiore competitività in un contesto in cui i prezzi dell’energia non sono, purtroppo, destinati a scendere ai bassi livelli del passato – in breve, sotto ogni punto di vista è palese che un’azione a livello di Unione europea è essenziale.</p>
      <p sl="es">Concluderò pertanto questa discussione, signora Presidente, unendomi all’appello lanciato stamani da molti di voi per un’azione più incisiva, innanzi tutto da parte del Consiglio europeo dell’8 marzo e poi, su quella base, da parte di tutte le Istituzioni europee, al fine di raggiungere gli obiettivi indicati nella relazione dell’onorevole dos Santos.</p>
    </intervention>
    <intervention id="4-044" speaker_id="4482" is_mep="True" mode="spoken" role="Presidente">
      <p sl="unknown">La discussione è chiusa.</p>
      <p sl="unknown">La votazione si svolgerà oggi, alle 12.</p>
      <p sl="unknown">Dichiarazioni scritte (articolo 142 del Regolamento)</p>
    </intervention>
    <intervention id="4-045" speaker_id="5737" name="Dominique Vlasto" is_mep="True" mode="written">
      <p sl="it">L’aumento dei prezzi dell’energia, nonostante il cambio favorevole tra l’euro e il dollaro, resta un fattore di instabilità dell’economia europea e riflette inoltre l’eccessiva dipendenza della nostra economia dal petrolio, il cui prezzo si è impennato mentre i prezzi di altre fonti energetiche sono rimasti stabili o sono cresciuti in minor misura.</p>
      <p sl="it">Dobbiamo tener conto della complessità della situazione e dare una risposta politica che affronti i seguenti aspetti: in primo luogo, l’affermarsi di leader europei nel campo dell’energia, perché solo loro sono in grado di negoziare alla pari con i nostri principali fornitori a vantaggio degli Stati membri. Devono essere capaci di concludere accordi di lungo termine per garantire le forniture e per ammortizzare investimenti di grande entità. Infine, la loro posizione non deve essere indebolita dalla raccomandazione di una separazione totale dei beni patrimoniali intesa come fattore di competitività sul mercato: tale separazione non favorisce la competitività.</p>
      <p sl="it">In secondo luogo, la promozione di un effettivo mix energetico fondato sulle energie rinnovabili, sull’energia nucleare, sull’efficienza energetica e su bilanci più cospicui per la ricerca sulle energie del futuro, come nel caso di ITER.</p>
      <p sl="it">In preparazione dell’era post-petrolio, queste politiche metteranno l’Unione europea in condizione di restare competitiva e di garantire alla sua economia forniture energetiche a prezzi sostenibili per tutti.</p>
    </intervention>
  </section>
  <section id="creitem5" title="5. Diritti di voto degli azionisti (discussione)">
    <intervention id="4-047" speaker_id="4482" is_mep="True" mode="spoken" role="Presidente">
      <p sl="unknown">L’ordine del giorno reca la relazione (A6-0024/2007), presentata dall’onorevole Klaus-Heiner Lehne a nome della commissione giuridica, sulla proposta di direttiva del Parlamento europeo e del Consiglio relativa all’esercizio dei diritti di voto da parte degli azionisti di società [(COM(2005)0685 – C6-0003/2006 – 2005/0265(COD) ].</p>
    </intervention>
    <intervention id="4-048" speaker_id="1985" name="Pervenche Berès" is_mep="True" mode="spoken">
      <p sl="fr">Prima di iniziare la discussione vorrei precisare che, a quanto mi è dato sapere, non esistono regole che stabiliscono l’ordine di parola dei deputati. Detto questo, desidero attirare l’attenzione dell’Assemblea su una situazione paradossale che si è verificata, in cui il relatore ha impiegato di tutto il suo tempo di parola per rispondere in via conclusiva agli oratori che erano intervenuti. Secondo una prassi ormai consolidata, nelle discussioni relative a testi legislativi gli interventi a nome dei gruppi sono ordinati in base al peso politico del gruppo e non vengono relegati alla fine della discussione.</p>
      <p sl="fr">Spetta poi alla Commissione, oggi ben rappresentata, fornire una risposta. Sono pertanto stupita della procedura adottata oggi. Se si tratta di una novità, dovrebbe esserci illustrata.</p>
    </intervention>
    <intervention id="4-049" speaker_id="4482" is_mep="True" mode="spoken" role="Presidente">
      <p sl="unknown">L’ordine del giorno è stato stilato con il consenso dei gruppi politici e dobbiamo attenerci ad esso. Possiamo tenere conto delle sue osservazioni mentre esaminiamo il lavoro svolto.</p>
    </intervention>
    <intervention id="4-050" speaker_id="photo_generic" name="Joaquín Almunia" is_mep="True" mode="spoken">
      <p sl="en">Membro della Commissione. – Signora Presidente, questo punto è stato aggiunto tardivamente all’ordine del giorno e, di conseguenza, il Commissario McCreevy non è riuscito a essere presente alla discussione odierna; sarò pertanto io a esporre le sue considerazioni. Desidero innanzi tutto ringraziare la commissione giuridica, la commissione per i problemi economici e monetari e in particolare i due relatori, onorevoli Lehne e Klinz, per l’eccellente lavoro svolto su questo dossier .</p>
      <p sl="en">Il pacchetto di compromesso ora all’esame suggerisce alcune soluzioni efficaci ai problemi che abbiamo individuato, senza imporre gravami eccessivi. Tali problemi, che hanno indotto la Commissione a presentare la propria proposta, erano in linea di principio molto semplici: attualmente gli azionisti non sono avvertiti per tempo della convocazione delle assemblee generali, non possono negoziare liberamente le proprie azioni durante il periodo prestabilito prima dell’assemblea e se desiderano votare sono spesso obbligati a recarsi personalmente alle assemblee generali, anche a quelle tenute presso un altro Stato membro, a causa dell’assenza di norme efficaci per la delega e il voto a distanza. In collaborazione con il Parlamento e il Consiglio siamo riusciti a trovare soluzioni semplici a questi problemi elementari.</p>
      <p sl="en">Ma non possiamo limitarci a questo. Nel suo parere del novembre 2006, la commissione per i problemi economici e monetari ha ribadito che occorre affrontare anche altri nodi per rendere più efficaci i lavori dell’assemblea generale e perfezionare la governance delle società europee.</p>
      <p sl="en">Abbiamo già stabilito che il prestito di azioni è un aspetto da studiare con maggiore attenzione in vista della futura raccomandazione della Commissione sui diritti degli azionisti.</p>
      <p sl="en">Un altro tema da approfondire riguarda il ruolo e gli obblighi degli intermediari finanziari. Nella finanza moderna, gli investitori dipendono fortemente dagli intermediari per ottenere le informazioni e i servizi necessari all’esercizio dei propri diritti di voto. Questo aspetto è stato evidenziato anche dalle delegazioni in seno al Consiglio. La Commissione ha già cominciato a esaminare la questione nella valutazione d’impatto relativa alla sua futura raccomandazione. A mio avviso tutte le parti coinvolte concordano nel ribadire l’importanza cruciale della questione e l’opportunità di un esame di tutti i pareri disponibili nonché di una valutazione completa delle possibili ricadute.</p>
      <p sl="en">Forse vi siete chiesti perché utilizziamo una semplice raccomandazione per questo genere di problemi. Il motivo va ricercato nella continua evoluzione dei processi materiali rilevanti in questo contesto, agevolata anche dal progresso continuo delle tecnologie disponibili. Piuttosto che cristallizzare la situazione odierna, abbiamo preferito lasciare spazio a una certa flessibilità che consenta di effettuare eventuali aggiustamenti. La raccomandazione della Commissione garantirà tale flessibilità.</p>
      <p sl="en">Il mese scorso, in una lettera al presidente della commissione giuridica, il Commissario McCreevy ha quindi confermato la nostra intenzione di affrontare anche questa problematica, unitamente ad altre, nell’ambito del lavoro sulla raccomandazione. Spero che anche voi concordiate nel ritenere questa la soluzione migliore per rendere le disposizioni del progetto di direttiva ancora più efficaci nella prassi.</p>
    </intervention>
    <intervention id="4-051" speaker_id="2224" name="Klaus-Heiner Lehne" is_mep="True" mode="spoken" role="relatore">
      <p sl="de">Signora Presidente, onorevoli colleghi, come anticipato dal Commissario Almunia, stiamo discutendo di un progetto estremamente importante. Si tratta di approfondire il mercato interno, offrendo agli azionisti la possibilità di esercitare i propri diritti a livello transfrontaliero. La commissione giuridica ha approvato questa importante proposta all’unanimità. Abbiamo raggiunto un’intesa con il Consiglio, in base alla quale quest’ultimo si impegna ad approvare la proposta se il Parlamento confermerà il voto della commissione giuridica, acciocché sia possibile concludere la procedura in prima lettura come previsto dall’accordo interistituzionale del dicembre 2003.</p>
      <p sl="de">La questione cardine della direttiva è la rappresentanza degli azionisti alle assemblee generali, ovvero l’esercizio del diritto di voto non direttamente dall’azionista ma attraverso il voto per delega o ad opera di intermediari che lo rappresentano.</p>
      <p sl="de">Questo ambito è disciplinato nell’Unione europea da normative estremamente eterogenee e talvolta molto restrittive. Il compromesso che abbiamo infine convenuto prevede in linea di massima la possibilità di un voto per delega che deve svolgersi però in modo trasparente. Inoltre, in presenza di un conflitto d’interessi, gli Stati membri hanno la possibilità di vietare il voto per delega tramite il diritto nazionale.</p>
      <p sl="de">Un secondo aspetto rilevante concerne il diritto di porre domande. Esiste in questo ambito una grande varietà nelle consuetudini nazionali e nei loro effetti giuridici, nelle possibilità di contestazione e in altri aspetti affini. La gamma si estende dallo Stato membro in cui si possono porre domande ma non sussiste l’obbligo di fornire una risposta, allo Stato in cui le risposte devono essere corrette, altrimenti anche le risoluzioni corrispondenti approvate dall’assemblea generale possono essere dichiarate nulle.</p>
      <p sl="de">Il compromesso raggiunto sancisce in linea di principio il diritto di porre domande dell’azionista, dunque del titolare delle azioni, pur riservando agli Stati membri la possibilità di introdurre modifiche motivate in sintonia con i propri costumi giuridici e prevedere una limitazione circoscritta del diritto di porre domande che non ne intacchi però la sostanza.</p>
      <p sl="de">Alcune tematiche accennate dal Commissario Almunia non hanno ottenuto una svolta risolutiva con questa direttiva, in parte per motivi connessi ai diversi sistemi legali che regolano ad esempio il rapporto giuridico tra il delegato e il delegante. Questo aspetto non deve essere affatto disciplinato da una direttiva sul diritto societario, poiché tali questioni sono di pertinenza del diritto contrattuale e pertanto il Consiglio e il Parlamento hanno concordato di trattarle in una raccomandazione separata, in un atto giuridico diverso.</p>
      <p sl="de">Lo stesso vale per la questione della lingua in uso. A questo proposito, il correlatore Klinz della commissione per i problemi economici e monetari aveva avanzato la proposta, indubbiamente costruttiva, di prevedere regole analoghe a quelle sancite nella direttiva sulla trasparenza. Anche in questo caso, tuttavia, dopo alcune trattative siamo giunti alla conclusione che la questione può essere disciplinata meglio e in maniera più sistematica tramite una raccomandazione piuttosto che in questo documento. Di nuovo, abbiamo ritenuto necessaria l’emanazione di un atto giuridico separato.</p>
      <p sl="de">In conclusione posso constatare che, dal mio punto di vista, è stato possibile appianare i numerosi problemi emersi all’inizio del nostro lavoro sulla direttiva. Devo riconoscere che la soddisfazione non è stata totale, com’è normale che sia quando si deve giungere a un compromesso, ma è stato comunque possibile trovare una soluzione che gode del sostegno unanime del Consiglio e della commissione giuridica.</p>
      <p sl="de">Colgo l’occasione per rivolgere i miei più sentiti ringraziamenti al correlatore, onorevole Klinz, ai relatori ombra delle due commissioni interessate, e in particolare all’onorevole Medina della commissione giuridica con cui ho sviluppato una stretta collaborazione, a entrambi i presidenti Gargani e Berès, alle Presidenze austriaca, finlandese e tedesca che hanno dato un sostegno decisivo a questo progetto e, da ultima, ma non certo per importanza, alla Commissione europea, per l’efficacia e l’aiuto con cui ha contribuito alla soluzione dei diversi problemi.</p>
    </intervention>
    <intervention id="4-052" speaker_id="28244" name="Wolf Klinz" is_mep="True" mode="spoken">
      <p sl="de">relatore per parere della commissione per i problemi economici e monetari . – Signora Presidente, onorevoli colleghi, l’azionariato transfrontaliero è un fenomeno in crescita, ma ad oggi non è stato possibile garantire una partecipazione adeguata alle assemblee generali degli azionisti che investono in un contesto transfrontaliero. La presente direttiva intende ovviare a questa situazione.</p>
      <p sl="de">Tale obiettivo è condiviso e appoggiato da tutti gli schieramenti; nella mia funzione di relatore della commissione per i problemi economici e monetari prevedevo pertanto una fase negoziale breve e semplice. Ma ho dovuto ricredermi: le specificità del diritto societario e civile dei 27 Stati membri, coniugate talvolta a marcate diversità culturali, hanno reso la discussione tra Commissione, Parlamento e Consiglio più lunga e laboriosa del previsto, consentendo infine solo un’armonizzazione parziale.</p>
      <p sl="de">Tuttavia, abbiamo compiuto alcuni progressi tangibili, appena descritti dal collega Lehne. Il blocco delle azioni verrà eliminato, la delega transfrontaliera per l’esercizio del diritto di voto sarà liberalizzata e sarà autorizzato anche il ricorso a mezzi di comunicazione elettronici. Questi provvedimenti agevoleranno senz’altro l’esercizio transfrontaliero del diritto di voto degli azionisti in occasione delle assemblee generali.</p>
      <p sl="de">Non è stato ancora possibile raggiungere un consenso unanime su taluni altri punti nodali già menzionati dal Commissario. In particolare, constato con rammarico che nella direttiva non è rimasta traccia di una definizione dell’azionista e del ruolo degli intermediari nelle catene di custodia dei titoli transfrontaliere. Parimenti sono state espunte la questione del prestito di azioni, della lingua da utilizzare e della situazione particolare dei fondi d’investimento. Eppure questi sono esattamente gli ambiti in cui occorre un’armonizzazione minima al fine di creare una vera cultura europea dell’azionariato.</p>
      <p sl="de">Nondimeno, sono lieto che la Commissione intenda affrontare concretamente l’argomento tramite una raccomandazione. Le disposizioni concordate lasciano ampia libertà decisionale agli Stati membri e probabilmente dobbiamo rassegnarci a vivere ancora svariati anni con normative talvolta molto diverse tra i vari Stati membri.</p>
      <p sl="de">Spero che l’approccio adottato verso un’armonizzazione di minima non indebolisca la portata dell’intero progetto. I fatti ci dimostreranno entro qualche anno se sarà stato possibile incrementare sensibilmente la partecipazione alle assemblee generali, conseguendo così lo scopo principale della direttiva. Il governo societario ne trarrebbe senz’altro un enorme beneficio.</p>
    </intervention>
    <intervention id="4-053" speaker_id="1337" name="Manuel Medina Ortega" is_mep="True" mode="spoken">
      <p sl="es">a nome del gruppo PSE. – Signora Presidente, desidero comunicare innanzi tutto che il gruppo socialista al Parlamento europeo voterà a favore della proposta dell’onorevole Lehne come modificata dalla commissione giuridica.</p>
      <p sl="es">Pur compiacendomi della presenza del Commissario Almunia tra noi, credo che sarebbe stato opportuno avere uno scambio di opinioni diretto con il Commissario McCreevy poiché, come sottolineato dagli oratori che mi hanno preceduto, sussistono alcune questioni aperte sulle restrizioni di questa proposta di direttiva.</p>
      <p sl="es">Questa proposta di minima lascia aperti diversi interrogativi, ad esempio per quanto concerne gli intermediari finanziari, i diritti legittimi degli azionisti e l’utilizzo della delega, ossia del diritto di voto esercitato tramite un rappresentante.</p>
      <p sl="es">Il testo che il Commissario Almunia ci ha letto a nome del Commissario McCreevy menziona una futura raccomandazione della Commissione. Il punto dolente delle raccomandazioni è che creano difficoltà dal punto di vista del diritto comunitario.</p>
      <p sl="es">L’onorevole Lehne ha affermato che stiamo discutendo di disposizioni dei Trattati, ma al momento il Parlamento europeo è preoccupato per questo ricorso eccessivo a strumenti legislativi “morbidi” da parte delle Istituzioni comunitarie, che suscita interrogativi sulla certezza del diritto. Credo che questo aspetto dovrebbe essere oggetto di una discussione.</p>
      <p sl="es">Spero che in occasione delle riunioni con la commissione giuridica e la commissione per i problemi economici e monetari il Commissario McCreevy fornisca alcune delucidazioni su come procedere al fine di essere sicuri che si compiano progressi nella direzione auspicata.</p>
      <p sl="es">A noi socialisti sta particolarmente a cuore la tutela dei diritti degli azionisti. Temiamo che, nel grande mercato dell’Unione europea, gli operatori finanziari possano agire nella più completa impunità e libertà. Ritengo che questo tema interessi tutti, tanto gli investitori quanto i risparmiatori, e debba essere sottoposto a un esame approfondito e a una discussione tra Parlamento e Commissione.</p>
      <p sl="es">Il nostro voto sarà dunque favorevole, ma ribadisco l’auspicio che il Commissario McCreevy possa discutere con noi i metodi per un futuro cambiamento nella prassi giuridica.</p>
    </intervention>
    <intervention id="4-054" speaker_id="28382" name="Andrzej Jan Szejna" is_mep="True" mode="spoken">
      <p sl="pl">Signora Presidente, desidero ringraziare innanzi tutto l’onorevole Lehne per il lavoro compiuto su un tema tanto importante per il futuro dell’integrazione europea e lo sviluppo del mercato unico.</p>
      <p sl="pl">Al momento, i cittadini di diversi Stati membri dell’Unione europea che sono titolari di azioni di società quotate in borsa la cui sede legale è ubicata in un altro Stato membro devono fare fronte a notevoli difficoltà per esercitare il proprio diritto di voto. Mano a mano che l’integrazione europea si consolida e il mercato interno cresce, anche il numero d’investimenti transfrontalieri aumenta e questo è senz’altro un segnale positivo di una progressiva integrazione tra i mercati finanziari europei. Tale processo va incoraggiato e in quest’ottica dobbiamo avallare oggi la raccomandazione della Commissione sulla direttiva.</p>
      <p sl="pl">Il documento in discussione avanza diverse proposte preziose tese a facilitare l’esercizio del diritto di voto da parte degli azionisti. Forse è importante ricordare la necessità di garantire che la convocazione delle assemblee generali sia comunicata con adeguato anticipo. E’ altrettanto importante assicurare che le parti interessate possano accedere facilmente alle informazioni relative all’organizzazione dell’assemblea e ai risultati delle votazioni. Garantire la possibilità del voto per delega è un altro aspetto cruciale, parimenti ai provvedimenti che agevolano l’intervento di intermediari in rappresentanza degli azionisti. Questo tipo di soluzioni consentirà anche di limitare alcune tipologie di blocco delle azioni.</p>
    </intervention>
    <intervention id="4-055" speaker_id="2081" name="Peter Skinner" is_mep="True" mode="spoken">
      <p sl="en">Signora Presidente, i miei complimenti al relatore per il documento che ha presentato. Svariati punti della relazione possono essere senz’altro approvati all’unanimità, in particolare quelli volti a tutelare i diritti degli azionisti e a promuovere una procedura più trasparente. Sono stato lieto di sentire menzionare la direttiva sulla trasparenza, su cui ho avuto modo di lavorare in passato. Nondimeno, da un punto di vista giuridico la commissione per i problemi economici e monetari affronta il tema in una prospettiva leggermente diversa, laddove esprime un parere molto favorevole su alcuni temi e opera i distinguo opportuni in materia di intermediari e prestiti di azioni, in particolare nei casi in cui le azioni sono rimpatriate al fine di consentire l’esercizio del diritto di voto da parte dei loro titolari.</p>
      <p sl="en">La tempistica è un elemento cruciale e siamo quindi sorpresi che l’emendamento n. 26 all’articolo 7 si limiti a confondere ulteriormente le acque. Non è chiaro cosa si debba fare in ultima analisi delle azioni: depositarle, trasferirle, registrarle o quant’altro? Non vi sembra essere alcuna indicazione di requisiti precisi. Non sono definite condizioni precise o riferimenti alle stesse per quanto concerne la vendita delle azioni trasferite. Temo che ciò potrebbe dare adito a ulteriore confusione.</p>
      <p sl="en">Inoltre credo che alcuni emendamenti presentati dalla commissione per i problemi economici e monetari sono frutto della “passione” per i considerando della commissione giuridica e dell’amore per i punti a lettera del Commissario McCreevy, che ha preannunciato futuri sviluppi su questi temi. In tutta onestà, a nessuno piace sentirsi dire che i suoi emendamenti possono essere sintetizzati o ignorati del tutto. La commissione per i problemi economici sta giocando alla pari perché dispone della competenza per farlo. Mi limito a precisare che a tale proposito il lavoro non è stato soddisfacente e questo è in parte il motivo della discussione odierna.</p>
      <p sl="en">Spero che potremo ritornare su questi argomenti in seno alla commissione ECON insieme al Commissario al fine di ovviare ad alcune delle difficoltà evidenziate nel parere della commissione per i problemi economici e monetari.</p>
    </intervention>
    <intervention id="4-056" speaker_id="4483" name="Ieke van den Burg" is_mep="True" mode="spoken">
      <p sl="en">Signora Presidente, è evidente che il mio gruppo politico e in particolare i deputati che fanno parte della commissione per i problemi economici e monetari sono alquanto critici nei confronti della procedura indicata. Non ripeterò quanto già illustrato da altri oratori, ma desidero sottolineare che se il Parlamento ha un diritto di codecisione su questo dossier , dobbiamo cogliere ogni opportunità per valutare realmente i risultati delle nostre trattative informali con il Consiglio e la Commissione nel corso di una procedura di codecisione che passerà probabilmente in prima lettura.</p>
      <p sl="en">Siamo pertanto rimasti sconcertati che il tema sia stato proposto già per la seduta odierna anziché a marzo com’era previsto in origine. In quel caso avremmo avuto il tempo di discutere in un’interrogazione orale al Commissario McCreevy il concetto “un’azione, un voto”. Spero che avremo ancora tale possibilità e che la commissione giuridica ci sostenga nella richiesta di tenere questa nuova discussione con il Commissario McCreevy.</p>
      <p sl="en">A livello di contenuto, la differenza fondamentale tra una raccomandazione e un testo legislativo è appunto la codecisione. In una lettera all’onorevole Gargani, presidente della commissione giuridica, il Commissario McCreevy ha annunciato che alcuni aspetti di nostro interesse sarebbero stati affrontati in una raccomandazione. L’ultima riga della lettera recita: “Il Parlamento sarà informato in merito alla raccomandazione”. Ed è proprio questo il punto. Noi vogliamo essere colegislatori anche per questo tipo di argomenti. Di conseguenza rileviamo con lieve rammarico che non è stato possibile affrontare alcuni temi nell’accordo con il Consiglio. Con più tempo a disposizione, forse saremmo riusciti a persuadere il Consiglio a includere questi argomenti importanti nella prima o seconda lettura, oppure nella procedura di conciliazione. Con questo concludo i miei commenti sui fatti odierni.</p>
    </intervention>
    <intervention id="4-057" speaker_id="1985" name="Pervenche Berès" is_mep="True" mode="spoken">
      <p sl="fr">Signora Presidente, signor Commissario, l’iniziativa della Commissione è quello che stavamo cercando, ma la maniera in cui sono stati formulati i suoi obiettivi dovrebbe essere corretta.</p>
      <p sl="fr">Ritengo che il lavoro condotto dalla commissione per i problemi economici e monetari, culminato nell’accordo odierno dopo innumerevoli discussioni, è importante per due aspetti e in particolare per la sua definizione di azionista. La definizione proposta dalla Commissione era infatti troppo vasta e affine alla definizione della normativa sui titoli in vigore sull’altra sponda dell’Atlantico, una definizione che non corrisponde alla nostra concezione consueta dell’azionista. A mio avviso la definizione più restrittiva e circoscritta che proponiamo oggi raggiunge un equilibrio ottimale.</p>
      <p sl="fr">Il secondo aspetto della proposta della Commissione che abbiamo voluto modificare riguarda la procedura di voto per delega. Anche in questo caso ritengo che, grazie all’impegno profuso dalla commissione per i problemi economici e monetari tramite il nostro relatore, che desidero ringraziare, abbiamo potuto insistere sull’esistenza di istruzioni obbligatorie in caso di voto per delega, comprendendo l’obbligo di ottemperare a tali istruzioni e di conservarle.</p>
      <p sl="fr">A tal fine credo che, oltre alla questione dei diritti transfrontalieri degli azionisti, la Commissione dovrebbe considerare con altrettanta attenzione altri aspetti importanti relativi all’acquisizione di azioni da parte dei dipendenti o alla stabilità dell’azionariato in alcune realtà industriali dove, in una prospettiva europea, vorremmo privilegiare il perseguimento di una strategia coerente.</p>
      <p sl="fr">Signor Commissario, vorrei cogliere l’opportunità offertami da questa discussione per domandarle di nuovo informazioni sulla posizione della Commissione in merito alla Convenzione dell’Aia. Tale questione è parte integrante della discussione odierna. Il Parlamento le ha chiesto di ritirare la firma apposta dalla Commissione in calce a tale convenzione, ma le discussioni in Consiglio non hanno compiuto alcun progresso. Signor Commissario, la invito nuovamente a interpellare il suo collega McCreevy e informarlo della richiesta di quest’Aula acciocché la Commissione riveda la propria posizione e ritiri la firma dell’Unione europea sulla Convenzione dell’Aia.</p>
    </intervention>
    <intervention id="4-058" speaker_id="2224" name="Klaus-Heiner Lehne" is_mep="True" mode="spoken">
      <p sl="de">Signora Presidente, ringrazio tutti per il loro apporto e sostegno a questo progetto davvero complesso. Il compromesso non è stato del tutto soddisfacente, ma non ci si poteva aspettare altrimenti da una situazione così difficile. Abbiamo tuttavia compiuto un passo decisivo affinché gli azionisti europei possano esercitare più agevolmente i loro diritti. In Europa gli obiettivi non si raggiungono mai in un solo balzo, occorrono sempre tanti piccoli passi. Non è andata diversamente per i diritti degli azionisti. Concludo con un ringraziamento e rinuncio al resto del tempo a mia disposizione.</p>
    </intervention>
    <intervention id="4-059" speaker_id="4482" is_mep="True" mode="spoken" role="Presidente">
      <p sl="unknown">La discussione è chiusa.</p>
      <p sl="unknown">La votazione si svolgerà oggi a mezzogiorno.</p>
      <a text="(La seduta, sospesa alle 11.55, riprende alle 12.00)"/>
    </intervention>
  </section>
  <section id="creitem6" title="6. Turno di votazioni">
    <intervention id="4-062" speaker_id="1253" is_mep="True" mode="spoken" role="Presidente">
      <p sl="unknown">L’ordine del giorno reca il turno di votazioni.</p>
      <a text="(Per i risultati e ulteriori dettagli della votazione: cfr. Processo verbale)"/>
      <p sl="en">Onorevoli colleghi, insistete sempre che si cominci in orario con la votazione, ma questo dipende da voi! Siete pregati di sistemarvi e prendere posto.</p>
    </intervention>
  </section>
  <section id="creitem7" title="6.1. Diritti di voto degli azionisti (votazione)"/>
  <section id="creitem8" title="6.2. Aiuto di bilancio ai paesi in via di sviluppo (votazione)"/>
  <section id="creitem9" title="6.3. Piano d’azione contro la pesca illegale, non dichiarata e non regolamentata (votazione)"/>
  <section id="creitem10" title="6.4. Documenti strategici per paese e programmi indicativi, rispettivamente per Malaysia, Brasile e Pakistan (votazione)"/>
  <section id="creitem11" title="6.5. Accordo CE/Russia sui visti per soggiorni di breve durata (votazione)"/>
  <section id="creitem12" title="6.6. Accordo di riammissione CE/Russia (votazione)"/>
  <section id="creitem13" title="6.7. Orientamenti per le politiche degli Stati membri a favore dell’occupazione (votazione)">
    <intervention id="4-072" speaker_id="1122" name="Ria Oomen-Ruijten" is_mep="True" mode="spoken">
      <p sl="nl">Signor Presidente, lei è stato un po’ troppo veloce per me. Vorrei sapere dalla Commissione se accetta l’emendamento che è stato presentato.</p>
    </intervention>
    <intervention id="4-073" speaker_id="1253" is_mep="True" mode="spoken" role="Presidente">
      <p sl="unknown">In via eccezionale, la Commissione può prendere nuovamente la parola.</p>
    </intervention>
    <intervention id="4-074" speaker_id="photo_generic" name="Ján Figeľ" is_mep="True" mode="spoken">
      <p sl="en">Membro della Commissione. – Signor Presidente, credo che la Commissione sia disposta a fare tutto il possibile per tenere le consultazioni sui nuovi orientamenti per il 2008 e il 2010 nel corso del 2007/2008. Non sta però alla Commissione dire se per questo saranno necessari almeno cinque mesi oppure no, tenendo conto delle procedure interne del Parlamento.</p>
    </intervention>
    <intervention id="4-075" speaker_id="1122" name="Ria Oomen-Ruijten" is_mep="True" mode="spoken">
      <p sl="nl">Signor Presidente, è ormai evidente che la Commissione non ha ancora deciso quanto tempo è disposta a concedere al Parlamento; le chiedo quindi, visto che non è ancora giunto il momento della votazione finale, di rinviare la relazione alla commissione per l’occupazione e gli affari sociali, al fine di consentire ulteriori consultazioni con la Commissione europea.</p>
    </intervention>
    <intervention id="4-076" speaker_id="1253" is_mep="True" mode="spoken" role="Presidente">
      <p sl="unknown">Solitamente spetta al relatore avanzare una simile richiesta. Qual è la sua posizione in merito?</p>
    </intervention>
    <intervention id="4-077" speaker_id="2107" name="Jan Andersson" is_mep="True" mode="spoken" role="relatore">
      <p sl="sv">No, non ho intenzione di chiedere il rinvio in commissione della proposta. L’onorevole Oomen-Ruijten sa bene che gli orientamenti economici non possono essere approvati dal Consiglio prima che il Parlamento abbia espresso il proprio parere. Questa è la regola. La Commissione, e soprattutto il Consiglio, devono tener conto delle opinioni del Parlamento. Questo riguarda gli orientamenti in materia di politica occupazionale. Per gli orientamenti economici la questione è un po’ più complessa perché non esiste alcun regolamento in materia.</p>
    </intervention>
  </section>
  <section id="creitem14" title="6.8. Riforma dell’organizzazione comune del mercato del settore vitivinicolo (votazione)"/>
  <section id="creitem15" title="6.9. Dimensione esterna della lotta contro il terrorismo (votazione)">
    <intervention id="4-082" speaker_id="28278" name="Luis Yañez-Barnuevo García" is_mep="True" mode="spoken" role="relatore">
      <p sl="es">Signor Presidente, stiamo per votare su una relazione concernente la dimensione esterna della lotta contro il terrorismo internazionale, proprio nel giorno in cui a Madrid comincia il processo al più grave attentato della storia europea.</p>
      <p sl="es">Signor Presidente, oggi nella tribuna del pubblico siedono quattro vittime di quell’attentato: Jesús Ramírez Castanedo, che è stato gravemente ferito nell’attentato, Jesús Abril Escusa, che ha perso il figlio diciannovenne, Isabel Casanova Ortega, che ha perso il figlio ventiduenne e il padre, ed Euclides Antonio Río Grajales, che è rimasto gravemente ferito nell’attentato. Per questo duplice motivo, sarei grato all’Assemblea se volesse porgere loro omaggio.</p>
      <a text="(L’Assemblea, in piedi, applaude le vittime)"/>
    </intervention>
    <intervention id="4-083" speaker_id="1253" is_mep="True" mode="spoken" role="Presidente">
      <p sl="unknown">Esprimiamo la nostra più profonda solidarietà alle vittime, e faremo il possibile, nel rispetto della legge, per assicurare i colpevoli alla giustizia. Partecipiamo al dolore delle vittime e delle loro famiglie e ricordiamo commossi coloro che hanno perduto la vita.</p>
      <a text="(Applausi)"/>
      <p sl="unknown">Prima della votazione sull’emendamento n. 19</p>
    </intervention>
    <intervention id="4-084" speaker_id="2187" name="Antonio Tajani" is_mep="True" mode="spoken">
      <p sl="it">Signor Presidente, onorevoli colleghi, dopo l’emendamento 19, proporrei di inserire il testo di questo emendamento orale, che, credo, trovi anche il gradimento del relatore: “viste le recenti scoperte di pericolosissime organizzazioni terroristiche in Italia e Francia”.</p>
    </intervention>
  </section>
  <section id="creitem16" title="6.10. Indirizzi di massima delle politiche economiche per il 2007 (votazione)"/>
  <section id="creitem17" title="6.11. Situazione nel Darfur (votazione)">
    <intervention id="4-089" speaker_id="28306" name="Ana Maria Gomes" is_mep="True" mode="spoken">
      <p sl="pt">Signor Presidente, vorrei soltanto informare l’Assemblea che proponiamo un emendamento orale al nostro emendamento n. 1; si tratta solo di inserire tre parole: “la minaccia di”. In tal modo, la frase finale sarà la seguente:</p>
      <p sl="pt">“Sottolinea che le sanzioni nei confronti del Sudan dovrebbero comprendere anche la minaccia di un embargo petrolifero;”</p>
    </intervention>
  </section>
  <section id="creitem18" title="6.12. Relazione annuale della BEI (2005) (votazione)"/>
  <section id="creitem19" title="6.13. Aumento del prezzo dell’energia (votazione)">
    <intervention id="4-094" speaker_id="1253" is_mep="True" mode="spoken" role="Presidente">
      <p sl="unknown">Con questo si conclude il turno di votazioni.</p>
    </intervention>
    <intervention id="4-095" speaker_id="28619" name="Tatjana Ždanoka" is_mep="True" mode="spoken">
      <p sl="en">Signor Presidente, un richiamo al Regolamento; all’inizio del turno di votazioni abbiamo votato su due relazioni dell’onorevole Esteves: la prima sulla riammissione, senza votazione per appello nominale, e la seconda sui visti per soggiorni di breve durata, con appello nominale. Lei, però, ha annunciato lo stesso titolo per due volte, dicendo: “la relazione sulla riammissione”.</p>
      <p sl="en">Di conseguenza, nel gruppo Verts/ALE c’è stata un po’ di confusione al momento del voto. Chiedo al Segretariato e al Presidente di controllare i nostri voti. Il nostro gruppo era favorevole alla relazione sui visti per soggiorni di breve durata e contrario alla relazione sulla riammissione. Temo che l’intero gruppo abbia votato in maniera diversa da quanto intendeva fare per l’errore compiuto nell’annunciare il titolo della relazione. Vi prego di tenerne conto.</p>
    </intervention>
    <intervention id="4-098" speaker_id="1253" is_mep="True" mode="spoken" role="Presidente">
      <p sl="unknown">Onorevole Ždanoka, se le cose stanno così, ne terremo conto. Approfondiremo la questione, e segnaleremo l’avvenuto nel verbale.</p>
    </intervention>
  </section>
  <section id="creitem20" title="7. Dichiarazioni di voto">
    <intervention id="4-101" speaker_id="1164" name="Bruno Gollnisch" is_mep="True" mode="written">
      <p sl="fr">Vorrei approfittare del voto sulla relazione concernente il diritto di voto degli azionisti – che si tiene purtroppo senza discussione preliminare – per attirare l’attenzione dell’Assemblea sullo scandalo Eurotunnel , una vera truffa di cui da anni si fanno garanti i governi francesi, siano essi socialisti o liberali.</p>
      <p sl="fr">Ottocentomila piccoli azionisti, che costituiscono circa il 90 per cento del capitale della società, hanno creduto alle promesse degli ideatori del tunnel , dei poteri pubblici, dei banchieri e degli industriali, e hanno investito circa 4,5 miliardi di euro nella società in questione.</p>
      <p sl="fr">Oggi sono rovinati, e saranno ulteriormente depredati da un piano di “salvataggio” che svende l’impresa a grandi azionisti non europei e rimborsa creditori che hanno già ricevuto 8,5 miliardi di euro di interessi. Questo piano è stato concepito senza consultare gli azionisti ed è stato imposto dal Tribunal de commerce di Parigi (la corte arbitrale competente per le controversie societarie). Essi avranno soltanto la facoltà di rispondere o meno a un’offerta pubblica di acquisto che li emarginerà definitivamente dalle decisioni concernenti il capitale e l’impresa, proprio quando quest’ultima diverrà estremamente redditizia.</p>
      <p sl="fr">E’ una vera vergogna, e il silenzio delle autorità francesi è scandaloso. L’obiettivo è quello di dissuadere i cittadini dall’investire nell’economia, per darla in pasto ai grandi gruppi finanziari apolidi.</p>
    </intervention>
    <intervention id="4-103" speaker_id="1403" name="David Martin" is_mep="True" mode="written">
      <p sl="en">Ho votato a favore di questa relazione perché l’aiuto di bilancio rappresenta uno strumento importante per il partenariato con i paesi in via di sviluppo, consentendo loro di determinare autonomamente l’uso dei fondi per lo sviluppo. Ma i fondi si devono utilizzare in modo adeguato, ed è quindi necessario vigilare per scongiurare eventuali abusi; sono lieto perciò che questa relazione indichi precisi criteri in materia.</p>
    </intervention>
    <intervention id="4-104" speaker_id="4253" name="Frédérique Ries" is_mep="True" mode="written">
      <p sl="fr">Cinquant’anni! Sono passati ormai cinquant’anni da quando molti paesi europei si sono lanciati nell’impresa dell’aiuto allo sviluppo e della cooperazione nord-sud. Mezzo secolo con risultati alterni.</p>
      <p sl="fr">Perché? Per diversi motivi, tra cui la mancanza di adeguate strategie di sviluppo dei paesi che beneficiano degli aiuti. Questo è il motivo per cui ho votato a favore della relazione sull’aiuto di bilancio ai paesi in via di sviluppo, un aiuto gestito direttamente dal governo del paese beneficiario. Sarà quindi questo governo, dopo un dialogo con l’Unione che dovrà sfociare nell’elaborazione di una strategia, ad assumersi la responsabilità del proprio sviluppo.</p>
      <p sl="fr">So bene che si tratta di uno strumento controverso – soprattutto quando si tratta di utilizzarlo in paesi fragili, caratterizzati da economie instabili, tanto più se si tratta di paesi non democratici o corrotti.</p>
      <p sl="fr">Questo strumento non può essere utilizzato ovunque. Pur tuttavia, il successo dell’aiuto di bilancio interrompe un circolo vizioso. Le condizioni sono chiare: non ci sarà aiuto di bilancio se non saranno rispettate le norme che regolano il buon governo e la lotta contro la corruzione. Non ci sarà aiuto di bilancio se non verranno applicate misure di risanamento economico. I governi riceveranno aiuti direttamente proporzionali all’azione di buon governo. Riusciremo così a instaurare un circolo virtuoso!</p>
    </intervention>
    <intervention id="4-106" speaker_id="4377" name="Josu Ortuondo Larrea" is_mep="True" mode="spoken">
      <p sl="es">Vorrei intervenire in merito al piano d’azione comunitario volto a eradicare la pesca illegale che, a livello internazionale, viene praticata soprattutto nelle acque dei paesi in via di sviluppo; questi infatti sono troppo poveri e non dispongono delle risorse necessarie per controllare le attività di pesca nelle zone soggette alla loro giurisdizione.</p>
      <p sl="es">L’incapacità di impedire la pesca illegale è causa di perdite e povertà per la popolazione costiera che dipende dalla pesca per la propria sopravvivenza e per la propria sicurezza alimentare.</p>
      <p sl="es">Al contempo, queste pratiche illegali danneggiano direttamente gli operatori ittici che svolgono legalmente la propria attività. A questo proposito, vorrei ricordare ancora una volta che uno degli aspetti positivi degli accordi di associazione nel settore della pesca, conclusi tra Unione europea e altri paesi, è che le flotte per la pesca in alto mare hanno accettato il codice di condotta per la pesca responsabile, promosso dalle Nazioni Unite, e che la loro presenza in queste acque impedisce anche ad altre navi illegali di operare impunemente.</p>
      <p sl="es">Quindi, essendo favorevole al rinnovo di tutti gli accordi di pesca con i paesi terzi, dal momento che essi offrono significativi vantaggi reciproci per entrambe le parti, ho votato a favore del piano volto a eradicare la pesca illegale, poiché essa rappresenta una grave minaccia per l’equilibrio biologico degli oceani, e un forte rischio ambientale che è per noi insostenibile.</p>
    </intervention>
    <intervention id="4-107" speaker_id="28251" name="Jörg Leichtfried" is_mep="True" mode="written">
      <p sl="de">Ho votato a favore del piano d’azione contro la pesca illegale, non dichiarata e non regolamentata, perché essa rappresenta un grave problema in tutto il mondo, provoca un significativo degrado ambientale, contribuisce al depauperamento delle risorse, commerciali e non commerciali, di pesce e di altre specie e crea difficoltà alle comunità che dipendono dalla pesca per il proprio sostentamento nei paesi sviluppati come in quelli in via di sviluppo. Essa inoltre costituisce una forma di concorrenza sleale nei confronti di quei pescatori e commercianti che rispettano le regole stabilite dalla legge.</p>
    </intervention>
    <intervention id="4-108" speaker_id="1403" name="David Martin" is_mep="True" mode="written">
      <p sl="en">Ho votato a favore di questa relazione, che raccomanda numerose misure per affrontare la pesca illegale; ad esempio, si chiede alla Commissione di aiutare i paesi in via di sviluppo, soprattutto quelli con cui sono stati conclusi accordi di pesca, a rispettare pienamente gli impegni del suddetto piano d’azione internazionale volto a eradicare la pesca illegale. In particolare, sostengo la richiesta rivolta alla Commissione di realizzare e presentare uno studio sull’osservanza delle normative comunitarie in materia di lavoro, sanità e sicurezza nonché sul rispetto dei diritti sociali dei lavoratori di questo tipo di navi e sulle loro condizioni di vita e di lavoro a bordo.</p>
    </intervention>
    <intervention id="4-110" speaker_id="28331" name="Jaromír Kohlíček" is_mep="True" mode="written">
      <p sl="cs">In diverse occasioni l’Unione europea si è dichiarata disponibile a sviluppare e approfondire i rapporti con i paesi vicini. Una delle condizioni essenziali per migliorare i rapporti bilaterali è quella di favorire la circolazione legale dei cittadini. A questo proposito vorrei sottolineare che la Federazione russa ha proposto all’Unione europea l’esenzione bilaterale dall’obbligo del visto. In seguito al rifiuto di tale offerta, è stato raggiunto un accordo in negoziati complessi che riguardavano visti per i soggiorni di breve durata da concedersi ai cittadini della Federazione russa e della Comunità, eccezion fatta per i cittadini di tre Stati membri dell’Unione europea. Si tratta di una sorta di accordo pilota, poiché sono in corso negoziati su accordi analoghi con i paesi balcanici, l’Ucraina, il Marocco e la Cina. L’accordo contiene alcuni punti positivi, come i visti da concedersi gratuitamente ai detentori di passaporti diplomatici, i visti per più ingressi, i periodi richiesti per il rilascio dei visti e le relative imposte da applicare.</p>
      <p sl="cs">Ovviamente questo accordo non corrisponde assolutamente, per ora, a un’abolizione totale dei visti, né risolve la questione dell’emissione di visti gratuita e priva di qualsiasi complicazione. Certi commenti che abbiamo udito in Aula fanno pensare che alcuni deputati al Parlamento europeo abbiano interessi acquisiti in questo campo. Da un lato, si cerca di far rivivere l’ormai defunta Costituzione europea e, dall’altro, si ricorre all’accordo per interferire negli affari interni della Russia. Tali tentativi, in gran parte, sono stati respinti e non sono entrati a far parte dell’accordo sui visti. Lo sosteniamo dunque nella convinzione che questo sia il primo passo verso l’abolizione dei visti nei rapporti con uno dei principali partner dell’Unione europea.</p>
    </intervention>
    <intervention id="4-111" speaker_id="28583" name="Athanasios Pafilis" is_mep="True" mode="written">
      <p sl="en">Il gruppo GUE/NGL è favorevole a qualunque intesa che favorisca gli accordi di viaggio bilaterali tra l’Unione europea e la Federazione russa; tali accordi infatti facilitano i viaggi dei cittadini russi che si recano nell’Unione europea e viceversa. Inoltre, essi rappresentano un importante passo avanti volto a stabilire migliori comunicazioni e a instaurare un dialogo a livello culturale, economico e politico.</p>
      <p sl="en">Il gruppo GUE/NGL però è molto preoccupato per l’accordo di facilitazione del rilascio dei visti per soggiorni di breve durata tra la Comunità europea e la Federazione russa per il suo stretto legame politico con l’accordo di riammissione CE-Russia, che mina gravemente la protezione e i diritti dei profughi e degli immigrati, nonché i loro diritti fondamentali. Il gruppo GUE/NGL è contrario all’articolo 11 della dichiarazione comune sull’accordo che definisce prioritari gli “identificatori biometrici” nei passaporti diplomatici per garantire ai documenti un alto livello di sicurezza.</p>
      <p sl="en">Il gruppo GUE/NGL si oppone inoltre al fatto che alcune disposizioni dell’accordo si applichino esclusivamente ad alcune categorie o gruppi di persone; si tratta di una vera discriminazione, e secondo il gruppo GUE/NGL la procedura di facilitazione per il rilascio dei visti deve valere ed essere garantita a tutti i cittadini degli Stati membri dell’Unione europea e della Federazione russa senza alcuna distinzione.</p>
    </intervention>
    <intervention id="4-113" speaker_id="31123" name="Pedro Guerreiro" is_mep="True" mode="written">
      <p sl="it">Accogliamo naturalmente con favore gli accordi bilaterali tra l’Unione europea e la Federazione russa volti a favorire e promuovere la circolazione dei cittadini russi nei vari paesi dell’Unione europea e viceversa.</p>
      <p sl="it">Tali accordi rappresentano un primo passo per allacciare rapporti culturali, sociali ed economici più stretti, che andrebbero incontro alle legittime aspirazioni di migliaia e migliaia di persone in materia di procedure che favoriscano effettivamente i contatti tra membri di una stessa famiglia che vivono nella Federazione russa e negli Stati membri dell’Unione europea.</p>
      <p sl="it">Detto questo, l’accordo prevede alcuni obblighi che riteniamo inaccettabili; per esempio, l’articolo 11 della dichiarazione comune afferma che il requisito degli “identificatori biometrici” per i passaporti diplomatici rappresenta una priorità per garantire alti livelli di sicurezza.</p>
      <p sl="it">Ci opponiamo inoltre al fatto che alcune disposizioni dell’accordo si applichino esclusivamente ad alcune “categorie” o “gruppi” di persone, giacché riteniamo che il processo teso a favorire il rilascio di visti debba applicarsi e debba essere garantito a tutti i cittadini dell’Unione europea e della Federazione russa.</p>
    </intervention>
    <intervention id="4-114" speaker_id="28331" name="Jaromír Kohlíček" is_mep="True" mode="written">
      <p sl="cs">L’accordo di riammissione con la Russia è uno degli importanti documenti mediante i quali la Commissione cerca di regolamentare l’immigrazione. L’accordo in effetti si inserisce nel dibattito in materia di democrazia, parità di diritti, diritti delle minoranze e tutela dell’identità culturale.</p>
      <p sl="cs">La questione va al di là dei rapporti con la Russia e i paesi della Comunità degli Stati indipendenti. Il problema principale per gli Stati membri dell’Unione europea è costituito dalle massicce immigrazioni dall’Africa, dalla Turchia, dai paesi dell’Associazione dell’Asia del sud per la cooperazione regionale (ASEAN), dall’Indocina, dalla Cina e dall’America latina.</p>
      <p sl="cs">L’accordo con la Russia dev’essere una sorta di accordo modello, sulla base del quale la Commissione illustrerà i progressi ottenuti nello spazio economico europeo, e allo stesso tempo sonderà la misura in cui può interferire negli affari interni dei paesi vicini. La Russia è un partner potente di grandi dimensioni nei confronti del quale l’Unione europea ha sviluppato una certa dipendenza, e di conseguenza l’accordo si astiene da critiche concernenti il “rispetto dei diritti fondamentali delle persone interessate”. Soltanto nelle questioni sollevate nella motivazione redatta dalla commissione per le libertà civili, la giustizia e gli affari interni, vediamo il tentativo di utilizzare l’accordo di riammissione per interferire negli affari interni della Russia.</p>
      <p sl="cs">Questa tendenza è così preoccupante che mi è impossibile sostenere questo accordo. Essa infatti è contraria agli aspetti umanitari e di sicurezza dell’accordo. Stranamente, la commissione per gli affari esteri è molto interessata “all’assenza di un quadro normativo di attuazione dell’accordo”. Anche a me sembra opportuno invitare la Commissione ad aiutare le istituzioni russe ad attuare l’accordo. D’altra parte, sono contrario a offuscare il concetto di paesi terzi sicuri.</p>
    </intervention>
    <intervention id="4-115" speaker_id="28339" name="Daniel Strož" is_mep="True" mode="written">
      <p sl="cs">Anch’io ritengo che l’accordo sulla facilitazione del rilascio dei visti per soggiorni di breve durata e l’accordo di riammissione fra la Comunità europea e la Federazione russa contribuiranno a rafforzare i rapporti reciproci e a creare uno spazio comune europeo basato su valori condivisi e interessi comuni.</p>
      <p sl="cs">Vorrei ricordare all’Assemblea che la Russia è stata il primo soggetto della cosiddetta strategia comune presentata al Consiglio europeo nel 1999. Anche allora si era affermato chiaramente che la Russia doveva affondare le proprie radici in Europa, e che non doveva essere considerata una minaccia né un partner di second’ordine o problematico. Alla luce di quest’analisi e degli eventi attuali in Europa e nel mondo, non accetto l’idea avanzata nella relazione sull’accordo di riammissione, per cui i rapporti tra Unione europea e Russia starebbero attraversando una fase critica, e il nuovo accordo di partenariato e cooperazione dopo il 2007 dipenderebbe dalla percezione che si avrà della situazione dei diritti umani in Russia. La Russia non è una superpotenza che scatena guerre e calpesta i diritti umani in ogni continente. Coloro che criticano le violazioni dei diritti umani ovunque esse avvengano, e non solo in Russia, dovranno prima dimostrare a loro volta un rigoroso rispetto di tali diritti. Purtroppo non è così, come risulta evidente dalla situazione della popolazione russofona priva della cittadinanza che vive negli Stati baltici.</p>
    </intervention>
    <intervention id="4-117" speaker_id="2057" name="Carl Lang" is_mep="True" mode="written">
      <p sl="fr">Questa risoluzione approva la proposta della Commissione sulla decisione del Consiglio che esalta la strategia di Lisbona e afferma che in Europa la disoccupazione è diminuita. Benché sia stata riveduta, la strategia di Lisbona resterà il simbolo della demagogia e dell’inefficacia, poiché gli Stati membri, sottoposti alle direttive di Bruxelles, hanno difficoltà a tener fede al verbo europeista e falliscono in materia di crescita, occupazione e rinnovamento dei propri sistemi di previdenza sociale.</p>
      <p sl="fr">Questo calo della disoccupazione – secondo la valutazione positiva offerta dalla Commissione – è un inganno che maschera la realtà delle cifre. Ci troviamo nel bel mezzo di un villaggio Potëmkin poiché, nella sola Francia, grazie a un abile meccanismo, vengono esclusi dalle statistiche numerosi poveri e precari, senza parlare dei disoccupati in formazione e dei vari membri della popolazione attiva in prepensionamento forzato.</p>
      <p sl="fr">Infine, il cosiddetto emendamento procedurale proposto dalla commissione per l’occupazione e gli affari sociali, in cui si chiede saggiamente che il Parlamento europeo disponga del tempo necessario per svolgere appieno il suo ruolo consultivo su tali questioni sociali, dimostra l’impotenza della nostra Istituzione nei confronti dell’assolutismo europeista.</p>
    </intervention>
    <intervention id="4-118" speaker_id="28583" name="Athanasios Pafilis" is_mep="True" mode="written">
      <p sl="it">Gli orientamenti dell’Unione europea a favore dell’occupazione, elaborati e decisi congiuntamente dall’attuale governo di Nuova Democrazia e da quello precedente, guidato dal PASOK, nell’ambito della strategia di Lisbona, legano inestricabilmente la politica occupazionale al cruciale obiettivo di massimizzazione dei profitti del grande capitale, la cui condizione necessaria è lo sfruttamento intensivo delle classi lavoratrici.</p>
      <p sl="it">Le dichiarazioni rese dall’Unione europea sul presunto calo della disoccupazione e così via mirano a illudere i lavoratori, dal momento che l’Unione stessa ammette il fallimento delle proprie politiche, constatando che il tasso di occupazione complessivo nel 2003 è stato pari al 63 per cento, ossia molto inferiore all’obiettivo concordato del 70 per cento, benché alla disoccupazione si siano sostituite forme di lavoro temporaneo e flessibile che, tra il 2000 e il 2005, hanno rappresentato il 60 per cento dei nuovi posti di lavoro.</p>
      <p sl="it">Il futuro che l’Unione europea sta preparando per i lavoratori, seguendo gli orientamenti della propria politica, è un futuro di “de-occupazione” nel quale, fin dall’età prescolare, si acquisiranno formazione e competenze frammentarie e opportunistiche, si passerà da una forma di semi-occupazione a un’altra, si godrà di scarsi diritti lavorativi, sociali, previdenziali o pensionistici, o addirittura di nessun diritto, si viaggerà in lungo e largo nel proprio paese e in tutta l’Unione europea alla ricerca di un lavoro, si continuerà a essere riqualificati secondo le esigenze del capitale che in qualsiasi momento potrà rinunciare alle competenze dei dipendenti, e si lavorerà fino alla vecchiaia, o alla morte, producendo una ricchezza incommensurabile di cui si approprieranno i grandi capitalisti.</p>
    </intervention>
    <intervention id="4-120" speaker_id="28173" name="Zita Pleštinská" is_mep="True" mode="written">
      <p sl="sk">Ho votato a favore di questa importante – ancorché non giuridicamente vincolante – relazione dell’onorevole Katerina Batzeli, che con coerenza e senso di equilibrio offre numerose importanti proposte basate sulla profonda conoscenza delle proprie tradizioni regionali, che i deputati europei possono vantare. Lo scalpore suscitato dalla comunicazione della Commissione su un settore vitivinicolo europeo sostenibile, e soprattutto dalla decisione di sradicare 400 000 ettari di vigneti, ha indotto il Parlamento europeo a presentare, con questa relazione, le proprie opinioni sulla futura riforma del settore vitivinicolo.</p>
      <p sl="sk">A mio avviso, è essenziale mantenere il bilancio della Comunità, senza trasferire fondi dal primo al secondo pilastro della politica agricola comune, che riguarda lo sviluppo rurale, giacché questo potrebbe sottrarre risorse al settore vinicolo. D’altra parte, è necessario sostenere la posizione di mercato dei vini e del settore vitivinicolo grazie a un’autentica politica di promozione, comunicazione e commercializzazione basata sull’OCM. Sono profondamente convinta che la Commissione potrà elaborare un’efficace proposta legislativa solo adottando misure adeguate, basate sulle proposte del Parlamento europeo volte a mantenere la posizione predominante, sul mercato mondiale, dei vini di qualità prodotti dall’industria vitivinicola europea, che rappresenta ancora una fonte significativa di occupazione e prosperità in numerose regioni europee, fra cui la Slovacchia.</p>
    </intervention>
    <intervention id="4-121" speaker_id="23787" name="Czesław Adam Siekierski" is_mep="True" mode="spoken">
      <p sl="pl">Signor Presidente, ho votato a favore della relazione sulla riforma dell’organizzazione comune del mercato del settore vitivinicolo poiché credo che contenga molte proposte positive.</p>
      <p sl="pl">Questa relazione è stata preparata in seno alla commissione per l’agricoltura e lo sviluppo rurale, ed è emerso con estrema chiarezza che la commissione era divisa in due raggruppamenti, di cui uno comprendeva i paesi dell’Europa centrale e settentrionale e l’altro i paesi dell’Europa meridionale.</p>
      <p sl="pl">Certamente tutti concorderanno sulla necessità di agire per riequilibrare la situazione del mercato. Credo inoltre che sia opportuno mantenere la possibilità di utilizzare la barbabietola da zucchero per arricchire il vino nella regione di produzione vinicola A, altrimenti verrebbero discriminati quei paesi che sono ubicati in zone dell’Unione nelle quali il clima rende più difficile l’attività vitivinicola. Queste regioni non hanno mai prodotto eccedenze e devono quindi essere esentate dal divieto di effettuare alcuni impianti, che mira a limitare la produzione.</p>
      <p sl="pl">Ritengo inoltre opportuno limitare le risorse stanziate a favore della distillazione delle eccedenze di vino come misura di emergenza. L’alcol supplementare prodotto in tal modo dal vino altera l’equilibrio del mercato di alcol etilico e rappresenta un onere per il bilancio dell’Unione.</p>
    </intervention>
    <intervention id="4-122" speaker_id="photo_generic" name="Jan Andersson, Göran Färm, Anna Hedh e Inger Segelström" is_mep="True" mode="written">
      <p sl="sv">Noi socialdemocratici svedesi abbiamo votato contro la relazione sull’organizzazione comune del mercato del settore vitivinicolo. La relazione infatti è densa di misure protezionistiche che potrebbero ostacolare lo sviluppo economico dell’Unione europea e dei paesi in via di sviluppo. Essa inoltre, in vari punti, afferma la necessità di sostenere il settore vinicolo mediante sovvenzioni alla produzione e alla commercializzazione del vino. Riteniamo inaccettabile questo tipo di sostegno, sia in termini di salute pubblica, sia per le conseguenze che avrebbe per il bilancio dell’Unione europea.</p>
      <p sl="sv">Vari emendamenti presentati dal gruppo Identità, Tradizione, Sovranità, che si distingue per la sua xenofobia, intendono rimuovere alcuni passi della relazione. Noi socialdemocratici abbiamo deciso di votare contro gli emendamenti del gruppo ITS; non possiamo in alcun modo sostenere questo gruppo.</p>
      <p sl="sv">Abbiamo respinto la relazione votando contro l’intero documento.</p>
    </intervention>
    <intervention id="4-123" speaker_id="1941" name="Roberta Angelilli" is_mep="True" mode="written">
      <p sl="it">Il vino, per chi lo produce da secoli, non è soltanto una bevanda come un’altra da commercializzare solo a scopo di lucro: è una scelta fatta di storia, di cultura, di rispetto e ricerca della qualità, spesso dell’eccellenza.</p>
      <p sl="it">L’Italia, primo esportatore mondiale di vino, ha fatto dell’alta qualità la sua bandiera nel rispetto dei consumatori e della tradizione enologica.</p>
      <p sl="it">Questa relazione è schizofrenica: da una parte si parla di favorire la qualità, dall’altra ci si schiera a favore dell’arricchimento con lo zucchero; da un parte si parla di protezione delle indicazioni geografiche, dall’altra si apre alle nuove pratiche enologiche tra cui il vino con i trucioli. Del resto è una linea nota quella della Commissione europea, che da anni preferisce la liberalizzazione selvaggia, la grande distribuzione, a danno della qualità, della tradizione e della tutela di consumatori e produttori.</p>
      <p sl="it">Solo per fare un esempio, voglio ricordare il regolamento 316 del 2004 che ha liberalizzato 17 menzioni tradizionali, aprendo di fatto alla pirateria enologica. Per tutti questi motivi, pur votando a favore della relazione, esprimiamo una grande preoccupazione per il futuro dell’alta qualità del settore vitivinicolo, soprattutto italiano.</p>
    </intervention>
    <intervention id="4-124" speaker_id="28143" name="Bernadette Bourzai" is_mep="True" mode="written">
      <p sl="fr">Mi congratulo con l’onorevole Batzeli per il suo lavoro in questo campo, le cui implicazioni economiche, sociali, ambientali, territoriali e culturali sono enormi. Ritengo che la sua relazione d’iniziativa, equilibrata e ambiziosa, consentirà al Parlamento di influenzare i grandi orientamenti della riforma dell’organizzazione comune del mercato del settore vitivinicolo elaborati dalla Commissione.</p>
      <p sl="fr">Oggi la situazione del settore vitivinicolo europeo è difficile, e la concorrenza dei vini del cosiddetto “Nuovo Mondo” è agguerrita, ma bisogna anche ricordare che l’Unione europea rimane il primo produttore, il primo consumatore e il primo esportatore di vino al mondo.</p>
      <p sl="fr">Mi oppongo fermamente alle prime proposte della Commissione che finirebbero per concentrare la produzione nelle mani di qualche grande azienda vitivinicola e uniformare i vini prodotti, e scatenerebbero una crisi in numerose regioni europee. Lo sradicamento definitivo provocherebbe l’abbandono della produzione nei territori più remoti e in difficoltà, in cui il vino non potrebbe essere sostituito da alcuna produzione, accelerando quindi il processo di desertificazione.</p>
      <p sl="fr">Dobbiamo rispettare la tradizione vitivinicola europea, la qualità e l’autenticità dei vini europei e il loro legame con il territorio. Non diverremo più competitivi allineandoci alle pratiche enologiche correttive degli altri continenti, ma piuttosto favorendo gli investimenti commerciali e promuovendo in maniera più adeguata i nostri prodotti.</p>
    </intervention>
    <intervention id="4-125" speaker_id="28148" name="Françoise Castex" is_mep="True" mode="written">
      <p sl="fr">Questa relazione si oppone decisamente alle proposte della Commissione europea sulla riforma dell’organizzazione comune del mercato del settore vitivinicolo, e vuol rendere tale organizzazione più rispettosa della tradizione vinicola europea.</p>
      <p sl="fr">Dal mio punto di vista di eurodeputata socialista, ritengo che la relazione abbia colto un giusto punto di equilibrio, adeguato alla necessaria riforma di questo settore nonché agli interessi dei viticoltori europei.</p>
      <p sl="fr">Da un lato, mi rallegro per l’adozione di misure strutturali aventi come obiettivo il riequilibrio del mercato. D’ora in poi, il risanamento del mercato comporterà la graduale eliminazione dei regimi di distillazione, oltre a un approccio mirato allo sradicamento in base a criteri qualitativi, geografici e ambientali.</p>
      <p sl="fr">Dall’altro lato, accolgo con favore l’adozione di misure di regolamentazione delle pratiche enologiche e dell’etichettatura, in modo da assicurare la necessaria trasparenza ai consumatori e promuovere il vino europeo per conquistare nuove quote del mercato mondiale.</p>
      <p sl="fr">Infine, ansiosa come sono di difendere una produzione vinicola tradizionale, di fronte a vini prodotti secondo norme poco rigorose, accolgo con soddisfazione il divieto di importazione dei mosti.</p>
    </intervention>
    <intervention id="4-126" speaker_id="28310" name="Edite Estrela" is_mep="True" mode="written">
      <p sl="pt">Ho votato a favore di questa relazione in quanto sono convinta che la riforma del settore vitivinicolo debba salvaguardare la specificità dei vini europei, e in particolare di quelli portoghesi, la cui qualità è da valorizzare.</p>
      <p sl="pt">Dal momento che nel settore vitivinicolo l’Unione europea è il principale produttore e consumatore a livello mondiale, e tenendo anche conto che questo settore rappresenta il 60 per cento delle esportazioni dell’Unione, ritengo importante attuare una radicale riforma dell’attuale OCM vitivinicola, per contribuire al consolidamento dei mercati tradizionali e allo sviluppo di quelli in espansione.</p>
      <p sl="pt">Il settore vitivinicolo europeo ha bisogno di politiche che, tramite il rafforzamento, il miglioramento e la promozione della competitività dei vini europei, permettano di far fronte a un contesto internazionale sempre più esigente.</p>
    </intervention>
    <intervention id="4-127" speaker_id="28318" name="Emanuel Jardim Fernandes" is_mep="True" mode="written">
      <p sl="pt">Provengo da un paese, il Portogallo, e soprattutto da una regione, Madeira, in cui il settore vitivinicolo ha notevolissima importanza economica.</p>
      <p sl="pt">Riconosco la necessità di una profonda e ambiziosa riforma dell’organizzazione comune del mercato del settore vitivinicolo, per modernizzarla adattandola all’evoluzione del mercato comunitario e alla pressione della concorrenza internazionale, ma a mio avviso alcune delle soluzioni previste dalla Commissione nella comunicazione del 22 giugno 2006 – in particolare quella dell’abbandono definitivo – non risolvono il problema della produzione eccedentaria, né sanno rispondere alla sfida che la viticoltura europea deve affrontare nel mercato mondiale sul piano della competitività; esse anzi mettono a repentaglio il potenziale viticolo europeo di qualità, ipotecano a lungo termine la sostenibilità del settore vitivinicolo comunitario e compromettono la stabilità dei viticoltori.</p>
      <p sl="pt">“L’abbandono definitivo non può costituire il punto cruciale della riforma dell’OCM”: così afferma la collega Batzeli nella sua relazione, per la quale mi congratulo con lei. Questo documento rappresenta infatti una sagace analisi critica delle proposte della Commissione, e offre una serie di preziosi suggerimenti.</p>
      <p sl="pt">Per tale motivo ho votato a favore.</p>
    </intervention>
    <intervention id="4-128" speaker_id="4466" name="Ilda Figueiredo" is_mep="True" mode="written">
      <p sl="pt">Siamo molto delusi che siano stati respinti i vari emendamenti da noi presentati; per questo abbiamo votato contro la relazione finale, pur approvando alcune proposte della relatrice, su cui abbiamo espresso voto favorevole.</p>
      <p sl="pt">Guardiamo però con costernazione alla principale misura proposta nella comunicazione della Commissione per regolamentare la domanda e l’offerta nel settore vitivinicolo, ossia lo sradicamento di 400 000 ettari di vigneti, con la conseguente riduzione della produzione e dell’occupazione. Tale provvedimento aggraverebbe ancor più la desertificazione di vaste aree, come è già avvenuto in Portogallo, favorendo la concentrazione del settore vinicolo e dell’alcol nelle mani di pochi grandi produttori e delle grandi imprese.</p>
      <p sl="pt">Queste misure prevedono la riduzione dei vigneti nell’Unione europea, e colpiscono soprattutto le regioni meno sviluppate, le aziende familiari e gli agricoltori a basso reddito; si dimostrano però inefficaci nei confronti dell’aumento delle importazioni e del ridimensionamento del ruolo della viticoltura negli Stati membri dell’Unione europea.</p>
      <p sl="pt">Continueremo a batterci a favore delle proposte da noi presentate e contro la proposta di liberalizzazione avanzata dalla Commissione; quello da noi proposto è un tipo diverso di riforma dell’OCM del settore vitivinicolo, che privilegi una viticoltura sostenibile con le sue caratteristiche tradizionali, e salvaguardi le piccole e medie imprese e le aziende familiari del settore agricolo, assieme alla funzione sociale e culturale del settore e all’importante contributo da esso offerto allo sviluppo regionale e nazionale.</p>
    </intervention>
    <intervention id="4-129" speaker_id="966" name="Jean-Claude Martinez" is_mep="True" mode="written">
      <p sl="fr">Vorrei rivolgere alla Commissione le seguenti domande.</p>
      <p sl="fr">Supponendo che dagli anni ’70 in poi si sia verificata una sovrapproduzione vitivinicola dopo vent’anni di sottoproduzione – cosa comunque tutt’altro che certa a livello mondiale – perché allora importiamo ogni anno 12 milioni di ettolitri da paesi come l’Australia, la Nuova Zelanda, il Sudafrica e l’Argentina?</p>
      <p sl="fr">Se nella mia regione della Linguadoca-Rossiglione siamo costretti a sradicare i vigneti col pretesto della sovrapproduzione, perché importare da paesi extracomunitari 12 milioni di ettolitri, ossia quasi l’esatto equivalente dei 15 milioni di ettolitri prodotti nella Linguadoca-Rossiglione?</p>
      <p sl="fr">Se c’è sovrapproduzione, perché mai Bruxelles vuole autorizzare l’importazione di mosti da paesi terzi, per produrre “vini Ikea ” privi di qualsiasi identità?</p>
      <p sl="fr">Se c’è sovrapproduzione, perché si vuole autorizzare l’usanza statunitense di aggiungere al vino il 7 per cento di acqua?</p>
      <p sl="fr">Perché sradicare i vigneti nel nostro territorio, mentre il Cile, l’Australia e i produttori del 33° parallelo li piantano?</p>
      <p sl="fr">“Quando la Cina si ubriacherà”, chi avrà vino da offrirle, se noi sradichiamo i vigneti?</p>
      <p sl="fr">Sui 400 000 ettari di vigneti sradicati – pari a quattro miliardi di metri quadri – la Commissione non prevede forse di costruire quattro milioni di ville con un valore immobiliare di 100 miliardi di euro?</p>
    </intervention>
    <intervention id="4-130" speaker_id="1944" name="Sebastiano (Nello) Musumeci" is_mep="True" mode="written">
      <p sl="it">La salvaguardia della produzione vinicola europea è messa a repentaglio dalla proposta della Commissione sull’OCM Vino. Essa prevede, infatti, una estirpazione di vigneti che rischia di intaccare intere zone vocate e di danneggiare irrimediabilmente anche la coltura di viti autoctone che, seppur non molto diffuse, rappresentano comunque storia e tradizioni millenarie.</p>
      <p sl="it">Considerato che nei Paesi del cosiddetto “nuovo mondo” (Sudafrica, Australia e Sud America, dove le viti vengono, invece, piantate) la produzione e la qualità di vini è in costante crescita e che tali vini sono sempre più presenti sul mercato europeo, e tenuto conto che la domanda globale di vino è in aumento, l’estirpazione risulta a maggior ragione incomprensibile. L’Europa deve poter competere ad armi pari con i suoi concorrenti!</p>
      <p sl="it">Al fine di valorizzare maggiormente la produzione vitivinicola e l’enologia europee, ho presentato a nome del gruppo UEN un emendamento col quale si sottolinea la necessità di mantenere il divieto in Europa di utilizzare le nuove pratiche enologiche di invecchiamento del vino (come, ad esempio, l’utilizzazione di trucioli di rovere in sostituzione del tradizionale passaggio in barrique).</p>
    </intervention>
    <intervention id="4-131" speaker_id="2081" name="Peter Skinner" is_mep="True" mode="written">
      <p sl="en">Questa relazione, che pure contiene molti aspetti positivi, avrebbe potuto avere effetti disastrosi per la produzione vinicola del sudest del Regno Unito. L’impiego del fruttosio, ossia l’arricchimento con zucchero dei vini del Regno Unito e di altri paesi dell’Europa settentrionale, sarebbe stato vietato se il Parlamento e la Commissione avessero approvato e accettato emendamenti in questo senso. Si tratta di un plateale attacco, sferrato nell’ambito del settore vinicolo, che occorrerà costantemente respingere nelle future relazioni su questo argomento.</p>
    </intervention>
    <intervention id="4-133" speaker_id="photo_generic" name="Hélène Goudin e Nils Lundgren" is_mep="True" mode="written">
      <p sl="sv">Questa relazione affronta un argomento di urgente importanza, adottando però un approccio totalmente sbagliato. Il Parlamento europeo sta cercando per l’ennesima volta in quest’occasione di accrescere la propria importanza con il pretesto del diffondersi di un terrorismo che miete sempre più vittime.</p>
      <p sl="sv">Nella relazione abbondano i giri di frase che comportano progressi minimi, ma nondimeno preoccupanti, nella direzione di uno Stato UE dotato di una politica estera e di sicurezza comune. Si registra inoltre un’ingerenza negli affari interni dei singoli paesi, in qualche caso addirittura in contrasto con le leggi fondamentali degli Stati membri.</p>
      <p sl="sv">Notiamo che la relazione ha persino l’ardire di fare riferimento a una Costituzione bocciata in Europa da alcuni referendum .</p>
      <p sl="sv">Una delle proposte più gravi riguarda l’abrogazione della regola dell’unanimità in un campo delicatissimo come quello della cooperazione giudiziaria e di polizia in materia penale: si tratta di una misura assolutamente inaccettabile.</p>
      <p sl="sv">Di conseguenza abbiamo votato contro la relazione – compresa gran parte degli emendamenti presentati – conformemente al mandato che abbiamo ricevuto dai nostri elettori.</p>
    </intervention>
    <intervention id="4-134" speaker_id="2073" name="Richard Howitt" is_mep="True" mode="written">
      <p sl="en">Il partito laburista al Parlamento europeo sostiene gran parte di questa relazione, in particolare per quanto riguarda il ruolo essenziale del rispetto dei diritti umani e dello Stato di diritto, l’importanza di una ferma adesione ai valori riconosciuti a livello internazionale, l’esigenza di rafforzare il coordinamento tra i servizi di intelligence degli Stati membri e l’importanza di una seria analisi delle condizioni che alimentano il terrorismo. Tuttavia, è prematuro collegare le operazioni della PESD all’antiterrorismo, e qualsiasi operazione della PESD in questo campo dovrebbe essere finanziata a titolo del bilancio della politica estera e di sicurezza comune, e non del bilancio dell’Unione europea, come si afferma. Inoltre, non è opportuno inserire in questa relazione l’abrogazione della regola dell’unanimità nel campo della cooperazione giudiziaria e di polizia, in quanto si tratta di un tema assai più vasto, che rientra piuttosto nel dibattito complessivo sulla “clausola passerella”.</p>
    </intervention>
    <intervention id="4-135" speaker_id="1403" name="David Martin" is_mep="True" mode="written">
      <p sl="en">Ho votato a favore di questa relazione in quanto il rispetto dei diritti umani e delle libertà fondamentali deve costituire la base della lotta contro il terrorismo. Sono fautore di un approccio multiplo, che vada dalla prevenzione alla costruzione di un’alleanza tra civiltà, e si spinga fino a operazioni di polizia comuni.</p>
    </intervention>
    <intervention id="4-136" speaker_id="28111" name="Mary Lou McDonald" is_mep="True" mode="written">
      <p sl="en">Tra le ragioni che mi impediscono di sostenere questa relazione ricordo:</p>
      <p sl="en">il riferimento all’impiego di unità di combattimento e al rafforzamento della cooperazione con la NATO;</p>
      <p sl="en">il vago uso del temine “radicalizzazione” come indicatore di “azioni non democratiche”;</p>
      <p sl="en">la promozione della cooperazione tra servizi di sicurezza e di intelligence e autorità giudiziarie, doganali e di polizia degli Stati membri e di paesi terzi; ciò solleva il problema della protezione dei dati e provoca il deterioramento delle libertà civili e del rispetto dei diritti umani;</p>
      <p sl="en">l’intreccio tra forze di polizia, di sicurezza e di intelligence , che può condurre ad abusi di potere contro i cittadini, come di recente si è constatato in Irlanda;</p>
      <p sl="en">lo stretto collegamento delle politiche interne con la lotta al terrorismo porta all’abolizione della struttura articolata in pilastri, promuovendo la logica del progetto di Costituzione dell’Unione europea.</p>
      <p sl="en">Non si fa parola del terrorismo di Stato.</p>
      <p sl="en">Si menzionano appena le cause di fondo della violenza (occupazione, ingiustizia, cause economiche e sociali).</p>
      <p sl="en">La relazione punta il dito contro l’islam , alimentando le discriminazioni e incrinando il rispetto per religioni e culture differenti.</p>
    </intervention>
    <intervention id="4-137" speaker_id="28583" name="Athanasios Pafilis" is_mep="True" mode="written">
      <p sl="el">Prima ancora che l’inchiostro della presunta protesta del Parlamento europeo per lo scandalo delle attività della CIA si sia asciugato sulle risoluzioni presentate dai gruppi PPE-DE, PSE, ALDE, Verts/ALE e via dicendo, viene già approvata la relazione del “socialista” García, che prevede l’intensificazione della politica terroristica dell’Unione europea su scala planetaria. All’ormai consueto appello in difesa dei diritti umani, la relazione unisce la proposta di applicare misure ben più reazionarie, come per esempio:</p>
      <p sl="el">• l’intensificazione della militarizzazione e della repressione “preventiva”, dentro e fuori l’Unione europea, con il rafforzamento e l’aumento delle risorse a favore delle forze di intervento rapido e di altri meccanismi repressivi dell’Unione europea come Europol e Frontex;</p>
      <p sl="el">• la “cooperazione” sempre più stretta con le forze imperialiste come gli Stati Uniti e Israele e con organizzazioni come la NATO, l’OSCE e altre, sia nel settore militare che in quello dello scambio di informazioni;</p>
      <p sl="el">• l’intervento immotivato negli affari interni di paesi terzi, con sanzioni e misure coercitive oltre che con la sospensione delle relazioni commerciali e delle sovvenzioni previste dai vari meccanismi di indirizzo finanziario dell’Unione europea;</p>
      <p sl="el">• l’abrogazione della regola dell’unanimità per determinati ambiti della cooperazione giudiziaria e di polizia in materia penale.</p>
      <p sl="el">I cittadini devono trarre da tutto questo la seguente conclusione: quanto più l’Unione europea parla di diritti democratici, tanto più diventa aggressiva; quanto più sembra distanziarsi dagli Stati Uniti, tanto più strettamente collabora con tale paese per colpire gli altri paesi e i movimenti popolari.</p>
    </intervention>
    <intervention id="4-138" speaker_id="4461" name="Luís Queiró" is_mep="True" mode="written">
      <p sl="pt">Il tempo ha dimostrato a noi europei che l’11 settembre non voleva essere un’azione isolata e che gli Stati Uniti non erano l’unico obiettivo del terrorismo. Il fatto che abbiamo compreso questa situazione, sia pure in conseguenza di eventi tragici, è il segno che abbiamo compreso il mondo che ci circonda.</p>
      <p sl="pt">Nel settore della politica estera, per aumentare la nostra sicurezza di fronte alla minaccia del terrorismo occorre promuovere non solo la pace, ma anche lo sviluppo economico. Quest’elemento, tuttavia, non è di per sé sufficiente: il punto fondamentale è la lotta contro la radicalizzazione. In fondo, il brodo di coltura del terrorismo non è costituito dalla nostra libertà, dallo sviluppo economico, dalla modernità o dalla semplice presenza della cultura occidentale; il terrorismo trae invece alimento dalla radicalizzazione. Non dobbiamo permettere che il “fardello dell’uomo bianco” oscuri la realtà: la radicalizzazione si combatte promuovendo i diritti delle donne, intensificando le relazioni commerciali ed economiche, sviluppando l’economia e incoraggiando la democrazia; in sintesi, promuovendo la crescita intorno a noi di società più liberali. Allo stesso tempo è però necessario investire immediatamente nel settore della sicurezza, anche creando efficienti servizi di intelligence attrezzati per affrontare le nuove realtà; dobbiamo inoltre essere preparati a impiegare strumenti militari quando ciò sia utile, necessario e legittimo.</p>
    </intervention>
    <intervention id="4-139" speaker_id="4513" name="Geoffrey Van Orden" is_mep="True" mode="written">
      <p sl="en">I conservatori sono decisamente favorevoli a energiche misure antiterrorismo e alla protezione degli autentici diritti umani, che non devono essere violati, come prima linea di difesa per i terroristi. La relazione contiene alcuni elementi preziosi: essa per esempio invoca una collaborazione più stretta fra gli Stati membri dell’Unione europea e gli alleati esterni come gli Stati Uniti, il Giappone e l’Australia, chiede di indagare sugli istituti di beneficenza implicati nel riciclaggio di denaro e nel finanziamento del terrorismo e invita tutti i paesi a ratificare i 16 strumenti delle Nazioni Unite per la lotta contro il terrorismo. Tuttavia, la relazione dedica troppo spazio al tentativo di estendere ruolo e competenze dell’Unione europea; essa non solo fa riferimento al progetto di Costituzione europea, ma raccomanda all’UE di applicare altre disposizioni del Trattato concernenti la PESD, che è contrassegnata da gravi carenze. Ci opponiamo alle proposte miranti ad abolire la regola dell’unanimità in materia di cooperazione giudiziaria e di polizia; ciò infatti costituirebbe una violazione della sovranità nazionale e diminuirebbe ancor più la capacità del Regno Unito di controllare i propri confini e di difendere la propria integrità. Il testo menziona la NATO una sola volta, e quasi di sfuggita. Per tutti questi motivi i conservatori si sono astenuti su questa relazione.</p>
    </intervention>
    <intervention id="4-141" speaker_id="23787" name="Czesław Adam Siekierski" is_mep="True" mode="spoken">
      <p sl="pl">Signor Presidente, l’economia europea si trova in una fase di crescita. Ciò ha ridotto la disoccupazione, ha migliorato le finanze pubbliche e ha ridotto il deficit di bilancio medio; bisogna sottolineare che la produttività del fattore lavoro si è accresciuta, rendendoci più competitivi. Mi sembra opportuno ricordare all’Assemblea che queste tendenze economiche positive sono emerse dopo l’allargamento dell’Unione europea.</p>
      <p sl="pl">Il basso sviluppo economico era una caratteristica di tutti i dieci nuovi paesi che sono entrati a far parte dell’Unione nel maggio 2004. Un’analisi più dettagliata rivela che la crescita economica è stata notevolmente più alta nei paesi che hanno liberalizzato il mercato del lavoro, aprendolo al flusso di lavoratori provenienti dai nuovi Stati membri.</p>
      <p sl="pl">Si può affermare con sicurezza, quindi, che l’allargamento è andato a vantaggio sia dei vecchi Quindici che dei nuovi dieci Stati membri. E’ da auspicare che l’adesione di Bulgaria e Romania offra un ulteriore stimolo positivo alla crescita economica dell’Unione.</p>
    </intervention>
    <intervention id="4-142" speaker_id="4466" name="Ilda Figueiredo" is_mep="True" mode="written">
      <p sl="pt">L’obiettivo di questa relazione è la quadratura del cerchio: si vogliono cioè affrontare i problemi economici e sociali che incombono sull’Unione, e al tempo stesso sviluppare strumenti e politiche economiche che stanno alla radice stessa di tali problemi.</p>
      <p sl="pt">La relazione ammette che negli ultimi sei anni, dopo l’introduzione dell’euro e della strategia di Lisbona, in alcuni Stati membri, tra cui il Portogallo, si sono registrate debole crescita economica, stagnazione e persino recessione, e che la ripresa economica non si può dare per scontata, che la disoccupazione rimane alta (nell’Unione europea colpisce 17 milioni di persone), e che il tasso di povertà è salito di due punti percentuali, ritenendo anche inaccettabile che nell’Unione vi siano quasi 80 milioni di poveri. La relazione riconosce inoltre che la domanda interna è debole e che c’è bisogno di maggiori investimenti.</p>
      <p sl="pt">La relazione tuttavia si contraddice, quando afferma che l’euro e il mercato interno hanno rappresentato vittorie cruciali per il progresso europeo, e allorché promuove la politica monetaria (fatta di moderazione salariale), la deregolamentazione del mercato del lavoro (la ”flessicurezza”) e il Patto di stabilità e di crescita. Leggendo tra le righe, riusciamo a comprendere il vero obiettivo di questo documento: la creazione del clima più favorevole possibile per l’attività imprenditoriale. Si propugnano ancora una volta gli attuali orientamenti delle politiche economiche e sociali dell’Unione europea, mettendo a nudo le contraddizioni dei socialdemocratici e la loro funzione nell’ambito del capitalismo liberale.</p>
    </intervention>
    <intervention id="4-143" speaker_id="photo_generic" name="Hélène Goudin e Nils Lundgren" is_mep="True" mode="written">
      <p sl="sv">Questa relazione non si pone affatto il problema di quali elementi sia eventualmente necessario armonizzare a livello di Unione europea; si basa invece su presupposti la cui validità è tutta da dimostrare. L’obiettivo è il controllo pressoché totale della politica economica a livello di Unione europea. Senza la minima prova, si afferma che l’Unione economica e monetaria avrebbe rafforzato l’economia europea; dall’esperienza emerge invece che la moneta unica ha avuto immediate conseguenze negative sulla stabilizzazione dell’economia, producendo per contro ben pochi effetti strutturali positivi.</p>
      <p sl="sv">Il relatore chiede che il bilancio comunitario eroghi più denaro a favore della strategia di Lisbona. E’ un’assurdità; occorre invece che gli Stati membri agiscano in base ai propri interessi, così come essi correttamente li intendono, e non c’è motivo di costringere altri paesi a finanziarli con le risorse di bilancio comuni.</p>
      <p sl="sv">La relazione non dà il minimo segno di aver compreso quanto sia prezioso e importante che gli Stati membri, avendo finora evitato i controlli dall’alto, siano in grado di ricercare nuovi indirizzi di politica economica. Allo stesso tempo, il relatore fa costantemente notare che, in vari settori, alcuni paesi vantano risultati assai più lusinghieri di altri; egli può tuttavia indicare tali differenze, mettendo in luce quelle che sono evidentemente le migliori prassi, proprio perché non abbiamo attuato quella standardizzazione e quel rigido controllo dall’alto che lui stesso invoca.</p>
      <p sl="sv">Questa relazione indica una strada pericolosissima per la politica economica europea. Di conseguenza abbiamo espresso voto contrario.</p>
    </intervention>
    <intervention id="4-144" speaker_id="23768" name="Bogusław Liberadzki" is_mep="True" mode="written">
      <p sl="pl">Questa relazione è stata preparata con cura, e fornisce un panorama delle condizioni dell’economia europea basato su un’ampia serie di dati statistici; consente perciò di individuare le tendenze prevalenti nello sviluppo di un’Unione europea a 27 Stati membri, nonché le tendenze in atto nei nuovi Stati membri. Inoltre, un commento illustra le motivazioni pertinenti. Da parte mia, desidero soffermarmi sul significato che domanda interna ed esportazioni rivestono per la crescita economica.</p>
      <p sl="pl">La relazione contiene parecchi elementi importanti per valutare l’impatto dei fattori esterni, come la situazione economica degli Stati Uniti, il prezzo del petrolio e il tasso di cambio euro-dollaro.</p>
      <p sl="pl">Un altro forte argomento a favore di questa relazione è il vasto consenso raggiunto sul suo contenuto in sede di commissione parlamentare, a proposito del quale va detto che il merito è del relatore.</p>
    </intervention>
    <intervention id="4-145" speaker_id="28139" name="Carl Schlyter" is_mep="True" mode="written">
      <p sl="sv">Impostata com’è su una politica di crescita tradizionale, questa relazione si rivela antiquata e obsoleta; esprime sull’euro un estemporaneo giudizio ottimistico, e tesse una poco equilibrata lode del mercato interno. Contemporaneamente, però, alcune parti della relazione forniscono una valutazione critica dell’Unione europea, ammettono l’approfondirsi dei divari salariali e il diffondersi della povertà, e mettono in luce i vantaggi del modello scandinavo. La relazione ripete costantemente la richiesta di liberalizzazione forzata del mercato energetico, ma nel contempo chiede investimenti e una politica fiscale a favore delle energie rinnovabili; il testo presenta quindi sia aspetti positivi che negativi, e di conseguenza ho deciso di astenermi nel voto finale.</p>
    </intervention>
    <intervention id="4-147" speaker_id="28310" name="Edite Estrela" is_mep="True" mode="written">
      <p sl="pt">Ho votato a favore di questa notevole relazione, che riguarda un’importante questione di grande attualità.</p>
      <p sl="pt">Occorre adottare misure per invertire l’attuale tendenza, che vede l’Europa dipendere sempre più dalle importazioni di energia: per esempio, bisogna incoraggiare gli investimenti in fonti energetiche rinnovabili, che ci consentirebbero di soddisfare gli obiettivi del Protocollo di Kyoto.</p>
      <p sl="pt">E’ necessario elaborare al più presto una strategia globale per ridurre il consumo di energia, soprattutto nel settore dei trasporti, cui è da attribuire il 56 per cento del consumo di petrolio in Europa.</p>
    </intervention>
    <intervention id="4-148" speaker_id="4466" name="Ilda Figueiredo" is_mep="True" mode="written">
      <p sl="pt">L’aumento del prezzo del petrolio, che ha quasi raggiunto gli 80 dollari al barile, si presenta come un fenomeno strutturale e permanente. A differenza delle crisi petrolifere degli anni ’70, derivanti da un’interruzione dell’offerta, la crisi attuale dipende, da un lato, dall’accresciuta domanda da parte di paesi in via di sviluppo come Cina e India nonché degli Stati Uniti, che sono il maggior consumatore mondiale, e, dall’altro, dalle previsioni per cui questa risorsa limitata potrebbe scarseggiare in breve tempo.</p>
      <p sl="pt">L’aumento del prezzo del petrolio inasprisce la recessione e aggrava le difficoltà delle bilance dei pagamenti, fa aumentare i costi di produzione, l’inflazione e i tassi di interesse, penalizza le famiglie a basso reddito e scatena guerre per il controllo degli approvvigionamenti di petrolio, com’è avvenuto in Iraq.</p>
      <p sl="pt">Se le soluzioni tecnologiche possono contribuire a migliorare l’efficienza energetica e a individuare nuove forme di combustibile e di energia, diventa essenziale trasformare il modo di produzione capitalistico, che produce sprechi e inefficienza. La risposta sta nel ridurre l’intensità energetica del PIL, nel promuovere i trasporti pubblici su rotaia di alta qualità e nell’incoraggiare la produzione per i mercati locali.</p>
      <p sl="pt">Il relatore ha avanzato alcune proposte positive, ma non possiamo accettare la creazione di un mercato interno dell’energia e la liberalizzazione che ne consegue.</p>
    </intervention>
    <intervention id="4-149" speaker_id="photo_generic" name="Hélène Goudin e Nils Lundgren" is_mep="True" mode="written">
      <p sl="sv">La Lista di giugno ritiene che il livello più adatto per affrontare il problema degli accresciuti prezzi energetici sia quello nazionale. Questa risoluzione d’iniziativa del Parlamento europeo ci trova dunque scettici.</p>
      <p sl="sv">Per esempio, il paragrafo 20 del progetto di relazione deplora l’assenza di un’autorità europea in materia di energia; come al solito il Parlamento sa proporre solo burocratizzazione e controllo dall’alto. Da parte nostra riteniamo invece che la funzione di regolamentazione debba essere esercitata dagli stessi Stati membri, tranne nei casi di rischi transfrontalieri del tipo connesso all’energia nucleare; qualora tali rischi si presentassero, comunque, l’organismo di regolamentazione dovrebbe essere l’Agenzia internazionale per l’energia atomica delle Nazioni Unite. I paesi dell’Unione europea dovrebbero concordare determinati obiettivi energetici, ma le modalità per raggiungerli devono rimanere di pertinenza dei singoli Stati membri.</p>
      <p sl="sv">A parte questo, la relazione contiene alcune proposte utili e altre prive di valore; abbiamo deciso di esprimere voto contrario nella votazione finale, in quanto il documento non fa parte di alcun processo legislativo, ha scarso peso e, a nostro parere, non reca alcun contributo al dibattito in corso negli Stati membri su questi temi.</p>
    </intervention>
    <intervention id="4-150" speaker_id="31123" name="Pedro Guerreiro" is_mep="True" mode="written">
      <p sl="pt">Benché la relazione sottolinei l’impatto dell’aumento del prezzo del petrolio sul settore dei trasporti, dal quale dipende il 56 per cento del consumo totale di petrolio, è forte motivo di rammarico che essa non accenni ad altri settori, come quello della pesca.</p>
      <p sl="pt">I prezzi dei carburanti hanno inferto al settore della pesca un colpo particolarmente duro; margini operativi e redditività economica sono stati fortemente compromessi, e ciò ha aggravato la crisi socioeconomica del settore. Solo tra il 2004 e il 2006 i prezzi dei carburanti sono aumentati del 100 per cento circa, e in alcuni segmenti del settore il carburante costituisce il 50 per cento dei costi operativi totali.</p>
      <p sl="pt">I pescatori hanno subito una riduzione del reddito, fatto questo particolarmente grave in quanto il settore della pesca si concentra soprattutto in regioni economicamente fragili. Numerosi studi fanno presente il pericolo che l’aumento del prezzo dei carburanti provochi la scomparsa di migliaia di aziende nel settore della pesca e di migliaia di posti di lavoro.</p>
      <p sl="pt">A sostegno del settore si devono pertanto adottare con urgenza misure straordinarie, come ad esempio la creazione di un fondo di garanzia, con partecipazione comunitaria, inteso a stabilizzare i prezzi del carburante. Fino a quando tale fondo non sarà stato istituito, occorrerà garantire qualche forma di compensazione temporanea alle aziende colpite nel settore della pesca.</p>
    </intervention>
    <intervention id="4-151" speaker_id="31730" name="Joel Hasse Ferreira" is_mep="True" mode="written">
      <p sl="pt">Ho votato a favore della relazione dell’onorevole dos Santos in quanto condivido i principi, l’analisi e le proposte che essa contiene; il mio voto favorevole è motivato anche dal fatto che il più ampio dibattito innescato dalla relazione dentro e fuori il Parlamento ha contribuito a chiarire all’opinione pubblica i problemi in gioco e a garantire a esperti ed esponenti politici una migliore informazione.</p>
      <p sl="pt">Ho potuto utilizzare questa relazione per redigere un documento in tema di geopolitica ed energia che ho presentato ad Ankara nell’ambito della commissione parlamentare mista UE-Turchia; inoltre, a Lisbona ho avuto l’onore di partecipare a un seminario organizzato dall’onorevole dos Santos, in cui ho presieduto due gruppi di lavoro. Durante la conferenza la relazione è stata analizzata dettagliatamente insieme a personalità di alto livello, esperti e cittadini interessati.</p>
      <p sl="pt">Il dibattito sui problemi energetici deve continuare e approfondirsi; la relazione dell’onorevole dos Santos è un prezioso contributo a tale dibattito.</p>
    </intervention>
    <intervention id="4-152" speaker_id="2338" name="Ian Hudghton" is_mep="True" mode="written">
      <p sl="en">L’alto costo del petrolio esercita forti effetti negativi sulle aziende e le famiglie della Scozia, che è un paese che dipende ancora pesantemente dal trasporto su strada di merci e passeggeri; in vaste zone rurali della Scozia, infatti, non vi sono alternative realistiche a questo modo di trasporto, mentre il trasporto delle merci ai mercati del continente europeo è ostacolato dalle lunghe distanze.</p>
      <p sl="en">In Scozia, inoltre, la situazione è resa ancor più grave dalla pesante tassazione imposta dal governo del Regno Unito sui carburanti impiegati per il trasporto stradale; ciò costituisce un ulteriore svantaggio per commercianti e viaggiatori scozzesi.</p>
      <p sl="en">Ho sostenuto la relazione dos Santos, che conferisce la giusta priorità all’esigenza di sviluppare le fonti energetiche rinnovabili e di migliorare l’efficienza energetica; la Scozia può offrire a tale sviluppo un considerevole potenziale.</p>
      <p sl="en">Inoltre, la Scozia possiede notevoli risorse petrolifere e giacimenti di gas situati in alto mare; è essenziale mantenere le condizioni economiche che incoraggino l’esplorazione e il completo sfruttamento di tali risorse. Sono convinto che un governo scozzese indipendente saprebbe sfruttare nel modo più proficuo il potenziale di risorse energetiche del paese.</p>
    </intervention>
    <intervention id="4-153" speaker_id="28121" name="Joseph Muscat" is_mep="True" mode="written">
      <p sl="mt">L’aumento del prezzo del petrolio esercita un impatto economico assai più considerevole in situazioni come quella di Malta, che è un paese la cui dipendenza dal petrolio come fonte energetica è totale.</p>
      <p sl="mt">Questo problema non è mai stato affrontato con l’urgenza che merita, benché un paese delle dimensioni di Malta si presti più agevolmente allo sviluppo di alternative creative. Il nostro spazio limitato non ci consente di costruire grandi centrali energetiche alternative, e quindi occorre offrire incentivi fiscali alle aziende e alle famiglie che desiderano investire in tecnologie energetiche più pulite.</p>
      <p sl="mt">A causa della carente pianificazione nel settore degli acquisti petroliferi, le famiglie e le imprese di Malta e Gozo devono pagare, per le bollette dell’energia elettrica, un sovrapprezzo che attualmente raggiunge il 45 per cento.</p>
      <p sl="mt">Tale sovrapprezzo su servizi così essenziali rappresenta un onere finanziario per le famiglie, soprattutto per quelle delle fasce di reddito più basse, e impone costi supplementari alle aziende – fatto questo che, a sua volta, influisce sul costo della vita. Peggio ancora, questa continua fluttuazione dei prezzi rende difficile ai singoli fare progetti per il futuro, creando un clima di generale incertezza.</p>
      <p sl="mt">Cosa ancor più grave, i cittadini devono pagare molto di più per servizi indispensabili, mentre si registra un ingiustificato spreco di risorse pubbliche.</p>
      <p sl="mt">Le raccomandazioni del Parlamento europeo indicano soluzioni di lungo termine per questo problema, tuttavia anche i governi devono pianificare, per riuscire ad affrontare problemi di questo genere, senza attendere che a scontare i loro errori siano lavoratori, famiglie e piccole imprese.</p>
    </intervention>
    <intervention id="4-154" speaker_id="4461" name="Luís Queiró" is_mep="True" mode="written">
      <p sl="pt">L’impatto dell’attuale aumento dei prezzi del petrolio si fa pesantemente sentire su un’economia europea che presenta soltanto deboli segni di ripresa.</p>
      <p sl="pt">Il suo effetto sulla riduzione della crescita del PIL, dei livelli occupazionali e degli investimenti, unito ai diversi livelli di dipendenza energetica degli Stati membri dell’Unione europea, rende il nostro compito ancor più difficile.</p>
      <p sl="pt">Le conseguenze sociali sono quindi facili da prevedere, dal momento che alloggio e trasporti sono le due principali voci di spesa per le famiglie europee: la disuguaglianza in fatto di potere d’acquisto è inevitabilmente destinata a crescere. Risulta comunque chiaro quanto sia importante completare il mercato interno dell’energia, aumentare la competitività e stimolare gli investimenti in fonti energetiche alternative. E’ necessario garantire che la libertà di circolazione rimanga un pilastro della crescita europea, ed è pertanto essenziale evitare che venga colpita la mobilità europea, o che si producano esclusione sociale o impoverimento dei membri più vulnerabili della società.</p>
      <p sl="pt">La crisi dell’approvvigionamento energetico europeo si potrà alleviare solo con una strategia globale dell’UE tesa a ridurre gradualmente la dipendenza dal petrolio, con lo sviluppo e la produzione di combustibili alternativi, prendendo in considerazione anche l’opzione nucleare, e, infine, con soluzioni innovative per la gestione dell’intero sistema dei trasporti.</p>
    </intervention>
    <intervention id="4-155" speaker_id="2081" name="Peter Skinner" is_mep="True" mode="written">
      <p sl="en">A nome del partito laburista al Parlamento europeo, sosteniamo i principi di fondo e l’impostazione di questa relazione, dal momento che essa si occupa di un problema urgentissimo per l’Unione europea. Il problema è quello degli shock dei prezzi petroliferi, causati da forti sbalzi dell’offerta di petrolio, proprio mentre in tutto il mondo cresce la domanda per questa risorsa sempre più scarsa.</p>
      <p sl="en">Non concordiamo tuttavia sull’opportunità di introdurre in materia un’armonizzazione fiscale. Molte raccomandazioni del relatore sono del tutto accettabili, e il Regno Unito può già mettere in pratica gli elementi essenziali del regime fiscale proposto, ma non crediamo che sia compito dell’Unione europea stabilire aliquote fiscali negli Stati membri.</p>
    </intervention>
    <intervention id="4-156" speaker_id="1253" is_mep="True" mode="spoken" role="Presidente">
      <p sl="unknown">Con questo si conclude il turno di votazioni.</p>
    </intervention>
  </section>
  <section id="creitem21" title="8. Correzioni e intenzioni di voto: vedasi processo verbale"/>
  <section id="creitem22" title="9. Approvazione del processo verbale della seduta precedente: vedasi processo verbale"/>
  <section id="creitem23" title="10. Discussione su casi di violazione dei diritti umani, della democrazia e dello Stato di diritto (discussione)"/>
  <section id="creitem24" title="10.1. Dialogo tra il governo cinese e gli inviati del Dalai Lama (discussione)">
    <intervention id="4-163" speaker_id="23788" is_mep="True" mode="spoken" role="Presidente">
      <p sl="unknown">L’ordine del giorno reca la discussione su sei proposte di risoluzione sul dialogo tra il governo cinese e gli inviati del Dalai Lama .</p>
    </intervention>
    <intervention id="4-164" speaker_id="4508" name="Erik Meijer" is_mep="True" mode="spoken">
      <p sl="nl">autore . – Signor Presidente, non è positivo che tutto il mondo abbia accettato tanto a lungo che la Cina consideri il Tibet parte integrante del proprio territorio. I tibetani conservano la propria cultura in condizioni di vita inospitali, nell’isolamento delle alte vette dei loro monti. A lungo la Cina non ha saputo resistere alla tentazione di considerare tale regione una riserva in grado di assorbire parte della propria numerosissima popolazione.</p>
      <p sl="nl">Questo è un problema non solo per i tibetani, ma anche per gli abitanti della vicina e più facilmente accessibile regione dello Xinjiang, in cui vivono gli uighur , un popolo legato alle popolazioni di lingua turca, come i kazaki, i kirghizi e gli uzbeki. Essi temono di diventare una minoranza nelle loro stesse terre e di perdere in questo modo tutto ciò che hanno di caro. Oltretutto non dovremmo certamente idealizzare le condizioni di vita tradizionali di tibetani e uighur: sebbene siano necessari cambiamenti radicali, tali cambiamenti non devono essere imposti dall’esterno o, peggio ancora, servire interessi provenienti dall’esterno.</p>
      <p sl="nl">Poiché la Cina è il paese più popoloso del mondo ed è anche una potenza economica emergente, è estremamente improbabile che al Tibet sia concessa la possibilità di diventare uno Stato indipendente. Questo fa sì che, a cinquant’anni dall’apice del conflitto, l’importanza di una riconciliazione sia ancora più importante, in modo da permettere ai tibetani di mantenere i tratti fondamentali della propria individualità all’interno del territorio cinese e da non rischiare più di diventare vittime di una violenza di Stato. Al giorno d’oggi, l’ideologia progressista che è in auge in Cina da circa 60 anni è incentrata essenzialmente sulla crescita economica. Sebbene questo fatto presenti aspetti negativi, esso offre anche maggiore spazio alla tolleranza e al riconoscimento della diversità di quanto non fosse possibile nel passato. Un dialogo sull’individualità culturale e su un governo autonomo all’interno del territorio della Cina potrebbe dare un risultato positivo. Il mio gruppo è favorevole a tutto ciò che può contribuire a questo dialogo e al raggiungimento di soluzioni pacifiche.</p>
    </intervention>
    <intervention id="4-165" speaker_id="4740" name="Marco Cappato" is_mep="True" mode="spoken">
      <p sl="it">autore . – Signor Presidente, onorevoli colleghi, intervengo semplicemente per unirmi, a nome del Gruppo dei Liberali e Democratici europei, alla richiesta, rivolta innanzitutto al regime cinese, di riprendere il dialogo, una richiesta – non dimentichiamolo – rivolta anche alle nostre Istituzioni europee.</p>
      <p sl="it">Come Parlamento europeo, già in passato avevamo avanzato la proposta di designare un rappresentante speciale proprio per la questione del Tibet ma sappiamo che la proposta non ha trovato finora una realizzazione concreta. A mio avviso, si tratterebbe di un contributo utile e tangibile. Esistono parallelamente anche altri strumenti, come ad esempio una dichiarazione da parte della Presidenza dell’Unione europea.</p>
      <p sl="it">Mi auguro che la discussione e il confronto non si limitino a un mero invito al regime cinese, giacché la richiesta in questione riguarda anche direttamente e ai massimi livelli le Istituzioni dell’Unione europea. Non dobbiamo avere paura di questo.</p>
      <p sl="it">Questo Parlamento ha dimostrato di non essere utopistico nel sostenere l’importanza dei rapporti politici e commerciali con il regime cinese. Nessuno vuole negare in questa sede la reale importanza di tali rapporti: ma non bisogna neppure fare l’errore opposto, cioè “inquinare” una linea di condotta che gode chiaramente di notevole popolarità, non già in seno alle istituzioni, ma tra la gente. La questione tibetana e il sostegno al dialogo sono questioni che godono del sostegno dei popoli europei.</p>
      <p sl="it">Per tale ragione, sull’attuale discussione, sull’attenzione ai diritti umani e alla ripresa del dialogo, non deve influire un’eccessiva timidezza riconducibile ad altre motivazioni.</p>
    </intervention>
    <intervention id="4-166" speaker_id="28253" name="Eva Lichtenberger" is_mep="True" mode="spoken">
      <p sl="de">autore. – Signor Presidente, onorevoli colleghi, vorrei ringraziare tutti i presenti per aver preso parte a questa discussione sul Tibet, soprattutto ora che siamo giunti ad un punto importante, che vede finalmente a portata di mano una soluzione per risolvere un problema che per decenni ha continuato a covare sotto la cenere. Ciò sarà possibile, tuttavia, esclusivamente se anche il governo cinese smetterà di sollevare determinate questioni pretestuose. E’ inaccettabile, ad esempio, porre l’accento sulla questione storica: si tratterebbe infatti di stabilire se il Tibet sia o non sia mai stato parte del territorio cinese, ma è del tutto sbagliato porre la questione in questi termini. Dovremmo piuttosto volgere lo sguardo al futuro.</p>
      <p sl="de">Dobbiamo continuare a ribadire che il Dalai Lama e i tibetani stessi stanno lottando – e non solo sulla carta – per l’autonomia, per ottenere libertà culturale e religiosa e accesso all’istruzione, ma non stanno mettendo in discussione la “One China policy ”. Non dobbiamo stancarci di ricordarlo, anche se le sollecitazioni da parte dell’ambasciata cinese che molti dei colleghi avranno sicuramente ricevuto in questi ultimi giorni descrivono una realtà alquanto diversa. Posso affermare che noi sappiamo come stanno le cose. Necessitiamo di un dialogo e lo vogliamo. L’Europa deve sostenerlo e su questo punto concordo appieno con l’oratore che mi ha preceduto. L’Europa deve incentrare questo dialogo su un obiettivo ben più preciso e lo deve fare a livello ufficiale.</p>
    </intervention>
    <intervention id="4-167" speaker_id="28637" name="Alexandra Dobolyi" is_mep="True" mode="spoken">
      <p sl="en">autore . – Signor Presidente, il dialogo tra il governo cinese e gli inviati del Dalai Lama dev’essere accolto con estremo favore e deve continuare a ricevere la nostra approvazione e il nostro sostegno. Solo attraverso un dialogo lungimirante sarà possibile trovare soluzioni pragmatiche che rispondano alle aspirazioni del popolo tibetano da un lato e rispettino la sovranità e l’integrità territoriale della Cina dall’altro. Teniamo sempre a mente che la “One China policy ” costituisce una posizione di lunga data dell’Unione europea.</p>
      <p sl="en">Il nostro sostegno non può essere negato, ma dovremmo anche assicurarci che diventi pratico. Potremmo offrirlo nel contesto del nuovo accordo di partenariato e di cooperazione tra l’Unione e la Cina. Personalmente non appoggio l’idea di un rappresentante speciale per il Tibet, perché siamo già in possesso di mezzi sufficienti per favorire tale dialogo.</p>
      <p sl="en">La Cina ha un ruolo estremamente positivo da svolgere nelle questioni mondiali: essa, ad esempio, ha portato un contributo vitale per la buona riuscita dei dialoghi a sei che solo ieri si sono tenuti in Corea del Nord. Possiamo portare questo esempio a modello e trarne una lezione: se la Cina può portare un contributo positivo attraverso il dialogo strutturato per raggiungere la pace e la stabilità in una data area, allora possiamo impegnare questo paese anche in un dialogo che aiuti a creare un clima di fiducia atto a trovare una soluzione pragmatica nella questione relativa al Tibet.</p>
    </intervention>
    <intervention id="4-168" speaker_id="28371" name="Marek Aleksander Czarnecki" is_mep="True" mode="spoken">
      <p sl="pl">autore . – Signor Presidente, il 26 ottobre 2006 il Parlamento europeo ha adottato una risoluzione che condannava l’uso di armi da fuoco contro donne e bambini inermi sul passo di Nangpa. Abbiamo chiesto altresì che i responsabili di questo crimine fossero puniti. L’incidente in questione aveva suscitato lo sgomento del mondo intero, ma invano, in quanto la situazione della regione rimane invariata. E’ vero che non ci è giunta notizia di nuovi e brutali assassini, ma ciò non significa che la situazione sia migliorata.</p>
      <p sl="pl">Mi sembra che, nei tre mesi trascorsi dalla nostra ultima discussione sull’argomento, poco sia cambiato in questo conflitto che perdura da anni. Dobbiamo essere coerenti, tuttavia, e tenere bene a mente i diritti dei sei milioni di persone coinvolte nei problemi di questa regione in cui i diritti umani vengono costantemente violati, anche nel XXI secolo. A mio avviso, questo problema dovrebbe costituire una priorità per il nuovo Presidente del Parlamento europeo e di conseguenza, onorevoli colleghi, per tutti noi.</p>
    </intervention>
    <intervention id="4-169" speaker_id="1922" name="Thomas Mann" is_mep="True" mode="spoken">
      <p sl="de">autore . – Signor Presidente, a che valgono i dialoghi bilaterali se non producono risultati tangibili? Mascherano forse un’incapacità di agire o contribuiscono per lo meno a far aumentare la propria autostima? Il Parlamento chiede giustamente la ripresa del dialogo, interrotto un anno fa, tra gli inviati del Dalai Lama e il governo cinese. L’ordine del giorno dovrebbe includere altresì l’eliminazione delle rappresaglie, la fine della violazione dei diritti umani e l’attuazione di misure tangibili per garantire alla popolazione tibetana l’autonomia culturale e religiosa.</p>
      <p sl="de">Il dialogo è iniziato nel settembre del 2002. La Cina lo blocca da 12 mesi e le ragioni sono sempre le stesse, ovvero che vanno rispettate le condizioni preliminari, che il Dalai Lama non è interessato al miglioramento dei rapporti e che lotta per l’indipendenza del Tibet. Questo non è vero. Da anni il Dalai Lama dimostra interesse non per uno Stato indipendente, ma per l’autonomia del Tibet. Ci sono ottimi esempi di questo status giuridico anche in seno all’Unione europea. Il gruppo del Partito popolare europeo (Democratici cristiani) e dei Democratici europei sostiene quattro punti, come la quasi totalità degli altri gruppi di quest’Aula. Anzitutto, è necessario nominare un rappresentante speciale dell’UE per il Tibet; non basta che tale questione sia relegata a qualche scampolo del dialogo UE-Cina. Secondariamente, vogliamo che la Commissione faccia del Tibet una parte integrante dell’accordo quadro di cooperazione e partenariato UE-Cina; chiediamo che la Commissione informi il Parlamento sull’andamento della situazione. In terzo luogo, il Consiglio dovrebbe includere nella sua relazione annuale informazioni sull’evoluzione del dialogo Cina-Tibet. Infine, l’Unione dovrebbe elaborare strategie comuni assieme ai propri partner mondiali, Stati Uniti in primis .</p>
      <p sl="de">Auspico vivamente che i rappresentanti della Repubblica popolare cinese capiscano che, come hanno appena detto i colleghi che mi hanno preceduto, la comunità internazionale desidera che la Cina riprenda finalmente il dialogo con i tibetani. Dopo tutto, i rappresentanti cinesi sono particolarmente interessati ad avere una buona stampa nel periodo che precede i Giochi olimpici di Pechino 2008.</p>
    </intervention>
    <intervention id="4-170" speaker_id="28276" name="Laima Liucija Andrikienė" is_mep="True" mode="spoken">
      <p sl="lt">a nome del gruppo PPE-DE. – Ritengo che la discussione odierna sul dialogo tra il governo cinese e gli inviati del Dalai Lama sia particolarmente importante per varie ragioni, prima tra tutte perché il 17 gennaio di quest’anno, a Pechino, sono ufficialmente iniziati i negoziati per un nuovo accordo di cooperazione e partenariato UE-Cina. Più volte abbiamo espresso il nostro sostegno all’impegno del governo della Repubblica popolare cinese e del Dalai Lama per risolvere la questione del Tibet tramite il dialogo.</p>
      <p sl="lt">Ritengo che il Parlamento europeo, che in passato ha adottato più di una risoluzione sul Tibet, sulla situazione relativa ai diritti umani nella Repubblica popolare cinese ed anche sul dialogo tra il governo di quest’ultima e gli inviati del Dalai Lama , debba invitare il Consiglio, la Commissione e gli Stati membri a sostenere attivamente la promozione del dialogo nonché, in assenza di risultati tangibili su questioni sostanziali e in consultazione con entrambe le parti, a valutare quale ulteriore ruolo possa svolgere l’Unione europea al fine di agevolare una soluzione negoziata per il Tibet, anche attraverso la nomina di un rappresentante speciale dell’UE per il Tibet.</p>
      <p sl="lt">Sostengo anche, come espresso nella risoluzione in esame, l’invito rivolto alla Commissione e al Segretario generale del Consiglio a includere nella relazione annuale della PESC al Parlamento informazioni sull’evoluzione del dialogo tra il governo della Repubblica popolare cinese e gli inviati del Dalai Lama nel 2007 e successivamente.</p>
      <p sl="lt">Credo che la Germania, che attualmente detiene la Presidenza del Consiglio, dovrebbe adottare una dichiarazione che indichi le modalità con cui l’UE potrebbe agevolare i progressi verso una soluzione pacifica e negoziata per il Tibet.</p>
      <p sl="lt">Per concludere, vorrei ringraziare l’onorevole Thomas Mann e gli altri colleghi che hanno proposto la risoluzione che oggi stiamo esaminando.</p>
      <a text="(Applausi)"/>
    </intervention>
    <intervention id="4-171" speaker_id="28377" name="Lidia Joanna Geringer de Oedenberg" is_mep="True" mode="spoken">
      <p sl="pl">a nome del gruppo PSE . – Signor Presidente, la questione dello status del Tibet viene sollevata più volte l’anno in seno al Parlamento europeo. Finora le risoluzioni che abbiamo adottato non hanno portato a risultati tangibili. Altrettanto, purtroppo, possiamo dire dei colloqui che fin dal 2002 si sono tenuti tra tibetani e governo cinese.</p>
      <p sl="pl">Il problema del Tibet rimane irrisolto. Nel frattempo, più di 1 200 000 su sei milioni di tibetani hanno perso la vita durante l’occupazione cinese, iniziata nel 1951. Ogni anno circa 3 000 abitanti di questa regione abbandonano le loro terre, per la maggior parte giovani e bambini, in quanto possono ottenere un’istruzione tibetana solo all’estero. Il popolo tibetano è vittima di discriminazione in ogni aspetto della vita sociale, dall’istruzione, all’assistenza sociale, al lavoro, alle condizioni di vita e alla religione.</p>
      <p sl="pl">Dobbiamo agire in modo solidale ed esercitare pressioni sul governo cinese affinché il dialogo sia ripreso il prima possibile e la questione relativa allo status del Tibet regolata. La Commissione europea dovrebbe sollevare la questione dei colloqui con il Dalai Lama nel corso dei negoziati sul nuovo accordo quadro di cooperazione e partenariato UE-Cina. Il Consiglio, invece, dovrebbe definire il ruolo dell’Unione europea nella soluzione della questione del Tibet, in quanto i risultati dei negoziati tra Cina e Tibet dovrebbero trovare spazio nella relazione annuale del Consiglio al Parlamento sull’attuazione della PESC.</p>
    </intervention>
    <intervention id="4-172" speaker_id="23881" name="Marios Matsakis" is_mep="True" mode="spoken">
      <p sl="en">a nome del gruppo ALDE . – Signor Presidente, il problema del Tibet ci accompagna da molti anni e, com’è già stato detto, in passato quest’Assemblea ha più volte trattato i vari aspetti della questione.</p>
      <p sl="en">Essenzialmente, il succo della disputa tra il popolo tibetano e la Cina è stato il desiderio di autodeterminazione dei tibetani e la paura del governo cinese che ciò potesse scatenare un effetto domino che avrebbe portato alla frammentazione della Cina.</p>
      <p sl="en">Problemi di questo tipo sono stati effettivamente la causa più comune di contrasti in tutto il mondo, ma la storia ha dimostrato che il modo migliore di risolvere simili questioni, e anche di gran lunga il più efficace, è un dialogo pacifico ed aperto, il cui prerequisito di base è la determinazione di tutte le parti coinvolte a trovare una soluzione sostenibile. L’alternativa, ossia lo scontro ed uno spargimento di sangue infiniti, generalmente non porta in nessun luogo e, nella maggior parte dei casi, nuoce ad entrambe le parti.</p>
      <p sl="en">Memori di ciò, auspichiamo un impegno da parte del governo cinese soprattutto e del Dalai Lama a risolvere la questione del Tibet tramite un processo di dialogo e ci auguriamo che tale processo, se portato avanti, porti alla definitiva soluzione del problema tibetano.</p>
    </intervention>
    <intervention id="4-173" speaker_id="28409" name="Raül Romeva i Rueda" is_mep="True" mode="spoken">
      <p sl="es">a nome del gruppo Verts/ALE. – Nonostante il fatto che dal 2002 ci siano state ben cinque tornate negoziali tra il governo della Repubblica popolare cinese e gli inviati del Dalai Lama , è più che evidente che esistono differenze di fondo che rendono difficile il raggiungimento di un accordo definitivo che risolva la questione del Tibet in maniera soddisfacente per ambo le parti, e che sia al contempo giusto e corretto, in particolar modo verso la popolazione tibetana.</p>
      <p sl="es">Nondimeno, sono tra coloro che ritengono che non sia possibile paragonare la responsabilità delle due parti per non aver ancora raggiunto un accordo.</p>
      <p sl="es">Il Dalai Lama , in qualità di leader spirituale del popolo tibetano, ha dimostrato in più occasioni il suo desiderio di dialogo e di trovare un accordo. Ha persino rinunciato a richiedere l’indipendenza totale in favore di una vera autonomia che garantisca il rispetto dell’identità etnica, linguistica, culturale e religiosa del Tibet.</p>
      <p sl="es">A tale proposito, credo che sia il governo cinese a dover dimostrare maggiormente la propria buona volontà e accettare finalmente di riprendere il dialogo allo scopo di raggiungere un accordo finale positivo.</p>
      <p sl="es">Invito pertanto il Consiglio, la Commissione e gli Stati membri a sostenere in ogni modo la promozione di un nuovo ciclo di dialoghi tra Cina e Tibet. Credo inoltre, come altri colleghi, che sia essenziale cogliere l’occasione dei negoziati relativi all’accordo quadro di cooperazione e partenariato UE-Cina, iniziati il 17 gennaio, per esprimere l’impegno dell’Unione a favore del dialogo e di una soluzione giusta e sostenibile alla questione tibetana.</p>
    </intervention>
    <intervention id="4-174" speaker_id="24029" name="Koenraad Dillen" is_mep="True" mode="spoken">
      <p sl="nl">a nome del gruppo ITS . – Signor Presidente, capita spesso, in tema di diritti umani, che alla Cina vengano applicati metri e misure diversi da quelli applicati a paesi in cui le prospettive di ottenere contratti lucrosi sono alquanto improbabili. E’ un vero peccato che la regola, in queste situazioni, sembri essere erst das Fressen und dann die Moral , cioè anteponiamo senza remore la soddisfazione di beni materiali alla morale.</p>
      <p sl="nl">Quando leggo le risoluzioni in materia che riflettono non solo le posizioni dei vari gruppi in merito a quest’argomento, ma anche l’atteggiamento ufficiale dell’Europa, io, in quanto fiammingo, nutro qualche riserva.</p>
      <p sl="nl">Politici che fino a ieri discutevano della relazione Fava impugnando il diritto internazionale e insistendo sui diritti umani, com’era giusto che facessero, ora improvvisamente parlano della necessità di rispettare la sovranità della Cina, senza proferir parola sull’occupazione illegale e la successiva annessione del Tibet, sulla massiccia violazione dei diritti umani, sulla crescente esclusione dei tibetani dal proprio governo locale o sul programma Namdrang Rangdrik , avviato nel 2005, che costringe i tibetani a distruggere le loro case e poi ricostruirle in base a rigide linee guida ufficiali.</p>
      <p sl="nl">La linea ipocrita che viene attualmente adottata è che è necessario trovare una soluzione per il futuro del Tibet accettabile per ambo le parti. Dire una cosa simile significa mettere la vittima e il carnefice sullo stesso piano nelle trattative. E’ diventato per l’ennesima volta evidente da che parte stia l’Unione europea quando, nel novembre 2005, il Presidente cinese, Hu Jintao, è stato accolto in pompa magna in tutta Europa, sebbene in realtà fosse stato lui ad aver perpetrato gravi violazioni dei diritti umani quand’era segretario del partito comunista tibetano dal dicembre 1988 al marzo 1992.</p>
      <p sl="nl">La questione del Tibet dimostra ancora una volta che la retorica europea fin troppo spesso non porta a nulla se non ad ammantare di morale una realtà in cui la sola cosa che conti sono gli interessi economici. Dobbiamo continuare ad avere il coraggio di denunciare la codardia e l’ipocrisia di quest’Europa mercantile che sceglie di schierarsi con gli oppressori a scapito degli innocenti.</p>
    </intervention>
    <intervention id="4-175" speaker_id="photo_generic" name="Ján Figeľ" is_mep="True" mode="spoken">
      <p sl="en">Membro della Commissione . – Signor Presidente, la ringrazio per il suo forte impegno nel campo dei diritti umani. Confido che gli onorevoli deputati abbiano constatato la medesima linea di condotta in tema di diritti umani fondamentali e valori universali nelle recenti comunicazioni della Commissione e nelle conclusioni del Consiglio relative alla Cina. Questo riflette il fatto che tali questioni sono e rimangono un’importante priorità dell’Unione europea in tutti i nostri rapporti con quella nazione.</p>
      <p sl="en">Condividiamo la preoccupazione espressa nella risoluzione comune relativamente alla situazione dei diritti umani in Tibet e, soprattutto, alla conservazione dell’identità culturale, religiosa e linguistica del popolo tibetano. Tale questione è stata regolarmente affrontata dall’Unione europea nel quadro dei colloqui bilaterali sui diritti umani nonché ai massimi livelli politici, come in occasione dei vertici bilaterali e delle discussioni a livello di alti funzionari. Anche il predecessore dell’attuale Presidente del Parlamento, l’onorevole Borrell, aveva sollevato la questione in occasione della sua visita ufficiale in Cina, l’anno scorso.</p>
      <p sl="en">Per quanto concerne la sparatoria menzionata dall’onorevole Czarnecki, desidero informarvi che tali accadimenti sono stati affrontati ufficialmente dall’Unione europea in occasione dell’ultima sessione del dialogo UE-Cina sui diritti umani che si è tenuta a Pechino nell’ottobre 2006 e nel seguito che è stato dato nel mese di dicembre. In entrambe le occasioni, l’Unione ha invitato le autorità cinesi ad effettuare un’indagine approfondita dell’incidente e rifiutato le motivazioni avanzate, secondo cui la polizia ha sparato per autodifesa. Seguiremo tale grave situazione molto attentamente. Concordo con l’onorevole Matsakis che gli spargimenti di sangue non portano da nessuna parte.</p>
      <p sl="en">La Commissione ha tenuto costantemente informata quest’Assemblea circa la politica generale relativa al Tibet e continuerà a farlo. Come ha sottolineato il Commissario Fischer Boel in questa stessa Aula nell’ottobre 2006, l’Unione è dell’avviso che stabilire un dialogo diretto tra il Dalai Lama e le autorità cinesi sia il solo modo realistico di ottenere una soluzione pacifica e sostenibile della questione del Tibet, che auspicabilmente porterà al riconoscimento di una reale autonomia della regione tibetana. Abbiamo pertanto seguito con estrema attenzione e soddisfazione le cinque tornate negoziali che hanno avuto luogo finora tra il governo cinese e gli inviati del Dalai Lama . A tale proposito, funzionari dell’Unione sono in regolare contatto con i due inviati, con i quali l’ultimo incontro risale al novembre 2006. Anche in quest’Aula vi sono opinioni contrastanti sulla questione della nomina di un rappresentante speciale e noi della Commissione abbiamo i nostri dubbi sulla validità di una simile nomina, perché a un rappresentante di questo tipo verrebbe probabilmente impedito di avere un’influenza concreta sul campo o di svolgere un ruolo significativo in questo dialogo. E’ necessario che le due parti continuino ad approfondire il dialogo.</p>
      <p sl="en">Concordiamo con gli onorevoli deputati che questo dialogo dovrebbe essere regolare e concreto e che entrambe le parti dovrebbero evitare di fare qualunque passo che possa compromettere la creazione di un clima di fiducia. Prendiamo nota che la parte tibetana è pronta ad una rapida ripresa dei colloqui e auspichiamo che la controparte cinese desideri fare lo stesso. L’Unione europea farà tutto il possibile per sottolineare a entrambe le parti l’importanza di questo dialogo, in ogni occasione possibile.</p>
      <p sl="en">Voglio altresì esprimere la mia gratitudine per l’attenzione prestata all’argomento e per il vostro sostegno, in particolar modo ora, attraverso questa risoluzione, perché un simile sostegno è di grande aiuto nel processo in corso.</p>
    </intervention>
    <intervention id="4-176" speaker_id="23788" is_mep="True" mode="spoken" role="Presidente">
      <p sl="unknown">La discussione è chiusa.</p>
      <p sl="unknown">La votazione si svolgerà al termine della discussione.</p>
      <p sl="unknown">Dichiarazioni scritte (articolo 142 del Regolamento)</p>
    </intervention>
    <intervention id="4-177" speaker_id="28316" name="Hannu Takkula" is_mep="True" mode="written">
      <p sl="fi">Signor Presidente, desidero anzitutto esprimere la mia gratitudine per questa proposta di risoluzione comune. Ritengo sia sana, imparziale e rilevante. E’ necessario trovare soluzioni costruttive a questa problematica tibetana, che perdura da anni.</p>
      <p sl="fi">La proposta di risoluzione è imperniata sulla ricerca di una soluzione alla questione del Tibet che sia compatibile con il diritto della Cina all’autodeterminazione e che al contempo rispetti i diritti del popolo tibetano. Credo che questo sia il giusto modo di affrontare la cosa. C’è bisogno di un processo pacifico che riconosca ai cittadini tibetani il diritto alla loro cultura e alla loro religione. Come cittadini europei e del mondo, abbiamo il dovere di assicurare che i diritti fondamentali delle persone vengano applicati in tutto il mondo. A tale proposito è auspicabile che i diritti culturali e religiosi delle persone non subiscano restrizioni neppure in Tibet. Ci auguriamo che sia possibile stabilire un dialogo corretto tra Tibet e Cina, in grado di portare a una soluzione accettabile per ambo le parti.</p>
      <p sl="fi">Spero che troveremo una soluzione pratica che rispetti l’inviolabilità del territorio cinese, ma che al contempo risponda alle aspirazioni del popolo tibetano. Non so se questo sia chiedere troppo, ma noi dell’Unione europea dobbiamo lavorare sodo al fine di stabilire tale pacifica coesistenza.</p>
    </intervention>
    <intervention id="4-178" speaker_id="2229" name="Bernd Posselt" is_mep="True" mode="spoken">
      <p sl="de">Signor Presidente, ho chiesto di intervenire per una questione di procedura. Poiché abbiamo più volte lamentato l’assenza del Consiglio nelle nostre discussioni sui diritti umani del giovedì pomeriggio, vorrei far notare che oggi la Presidenza tedesca è rappresentata dal suo portavoce per i diritti umani, il signor Nooke, che a suo tempo è stato un attivista per i diritti umani nell’ex Repubblica democratica di Germania. Si tratta di un fatto sensazionale che ci fa molto piacere, e sarei davvero lieto se, durante il trilogo, potessimo far pressioni per assicurarci che questa diventasse una tradizione su cui fare affidamento, ovvero che la presenza del Consiglio – il signor Nooke è qui in qualità di osservatore, oggi – diventi un appuntamento fisso nelle prossime discussioni sui diritti umani del giovedì pomeriggio. Ad ogni buon conto, signor Nooke, la ringrazio molto per essersi unito a noi quest’oggi.</p>
      <a text="(Applausi)"/>
    </intervention>
    <intervention id="4-179" speaker_id="23881" name="Marios Matsakis" is_mep="True" mode="spoken">
      <p sl="en">Signor Presidente, l’intervento dell’onorevole Posselt non era una questione di procedura, ma concordiamo pienamente con lui.</p>
    </intervention>
  </section>
  <section id="creitem25" title="10.2. Situazione umanitaria dei rifugiati provenienti dall’Iraq (discussione)">
    <intervention id="4-181" speaker_id="23788" is_mep="True" mode="spoken" role="Presidente">
      <p sl="unknown">L’ordine del giorno reca la discussione su sei proposte di risoluzione sulla situazione umanitaria dei rifugiati provenienti dall’Iraq .</p>
    </intervention>
    <intervention id="4-182" speaker_id="28249" name="Tobias Pflüger" is_mep="True" mode="spoken">
      <p sl="de">autore . – Signor Presidente, benché questa risoluzione sulla situazione dei rifugiati provenienti dall’Iraq e ancora presenti in quel paese sia molto ragionevole, essa non menziona il punto centrale, ovvero i motivi per i quali esistono rifugiati iracheni in Iraq e fuori dall’Iraq. Il principale motivo è l’occupazione dell’Iraq da parte di truppe statunitensi, britanniche e di altri Stati membri dell’UE e, soprattutto, la natura di tale occupazione. Se si persegue questo genere di politica di occupazione, non ci si può sorprendere dell’esistenza dei profughi.</p>
      <p sl="de">Nonostante le restrittive politiche di asilo tedesche, oggi gli iracheni rappresentano il gruppo più numeroso di richiedenti asilo in Germania. Secondo le cifre dell’Ufficio dell’Alto Commissariato delle Nazioni Unite per i rifugiati (UNHCR), si contano 1,7 milioni di rifugiati in Iraq e altri 2 milioni nei paesi confinanti. Queste persone fuggono perché l’Iraq è in stato di guerra. La Bloomberg School of Public Health e la Johns Hopkins University hanno presentato uno studio, pubblicato sul New York Times e sul Washington Post , che stimava in 650 000 unità al di là del normale tasso di mortalità il numero degli iracheni deceduti tra il marzo 2003 e il luglio 2006 a causa dell’invasione e delle sue conseguenze. Tra questi, le stime contano 600 000 morti direttamente per le violenze e 50 000 per malattie e altre cause. Lo studio suppone inoltre che, al termine dell’invasione, il 31 per cento delle vittime siano state uccise dalle truppe della coalizione o da bombardamenti aerei. Secondo la Johns Hopkins University , il rischio di morire di morte violenta è 58 volte superiore a prima dell’invasione.</p>
      <p sl="de">Con questo intendo dire all’Assemblea che tali cifre dimostrano che l’occupazione dell’Iraq è sbagliata e deve terminare una volta per tutte. Diversi Stati membri dell’UE, Germania compresa, devono porre fine al loro sostegno collettivo a questa guerra. Se ciò accadesse, effettivamente, non vi sarebbe più lo stesso numero di persone costrette a fuggire che si registra oggi, come è stato correttamente osservato nella risoluzione.</p>
    </intervention>
    <intervention id="4-183" speaker_id="4522" name="Nicholson of Winterbourne" is_mep="True" mode="spoken">
      <p sl="en">autore . – Signor Presidente, ringrazio i colleghi per aver avviato questo importante dibattito. Non concordo con il punto di vista espresso dal precedente oratore, di cui non avevamo discusso quando formulammo questa relazione. Vorrei sottolineare che ciò che è in nostro potere come Commissione europea, Consiglio europeo e Parlamento europeo è qualcosa d’altro.</p>
      <p sl="en">Vi è un gran numero di rifugiati iracheni in Giordania, Siria e in altri stati confinanti, tuttavia in quasi tutti quei paesi i rifugiati non hanno il permesso di lavoro. Si impedisce ai loro figli di andare a scuola, genitori e figli non hanno accesso alle cure sanitarie. Essi si trovano in una situazione disperata e non possono contare su alcun aiuto statale, di cui invece godrebbero, se si trovassero in uno degli Stati membri dell’Unione europea con lo status di rifugiati.</p>
      <p sl="en">All’interno del paese si contano schiere di sfollati interni, anch’essi senza lavoro, senza cibo, lontani da casa. Essi sono stati sfollati soprattutto da campagne di pulizia religiosa ed etnica, una delle guerre intestine più tristi che si possono combattere in un paese, che noi europei conosciamo fin troppo bene dal passato. Gli sciiti fuggono dai sunniti, i sunniti fuggono dagli sciiti e molti altri fuggono dalle varie insurrezioni in corso.</p>
      <p sl="en">Pertanto suggerirei alla Commissione europea, che ha lavorato molto a questo problema, di dichiarare l’Iraq un’emergenza. Vorrei chiedere al Consiglio dei ministri, altra Istituzione che ha collaborato con incredibile impegno con il governo iracheno, di discutere di questo con la Commissione e con gli altri donatori del G8, per fare un esempio.</p>
      <p sl="en">L’Iraq, in un certo senso, è stato messo da parte. La gente non ha ben chiaro in mente cosa fare, ma oggi, in questo momento, il popolo iracheno si trova ancora una volta in una crisi simile a quella in cui versava sotto la lunga dittatura di Saddam Hussein, sotto il quale fuggì e fu ucciso un numero molto maggiore di persone. Ma eccoci qua: c’è bisogno del nostro aiuto.</p>
      <p sl="en">Chiedo con fermezza alla Commissione e al Consiglio dei ministri di dichiarare che l’Iraq si trova in uno stato di emergenza, di mobilitare i finanziamenti dei donatori e di spenderli di conseguenza: alloggi all’interno, aiuti all’esterno. Noi possiamo fare molto, ma dobbiamo guardare alla situazione con occhi diversi.</p>
    </intervention>
    <intervention id="4-184" speaker_id="28508" name="Alyn Smith" is_mep="True" mode="spoken">
      <p sl="en">autore . – Signor Presidente, questa infelice discussione prende atto del fin troppo prevedibile disastro umanitario che si è abbattuto sul popolo iracheno da quando la coalizione ha invaso illegalmente il paese. Inoltre dimostra i due pesi e le due misure che i governi dei nostri Stati membri adottano, in particolare, mi dispiace ammetterlo, il mio di Londra, piuttosto che di Edinburgo, dove preferirei si trovasse.</p>
      <p sl="en">Al Cancelliere Gordon Brown chiesero quanti fondi dovevano essere stanziati per l’azione militare e la sua risposta fu “quanti ne servono”. Purtroppo gli stanziamenti finanziari per i provvedimenti di aiuto umanitario sono vergognosi.</p>
      <p sl="en">Come abbiamo appreso, le Nazioni Unite stimano che 1,8 milioni di persone siano state sfollate con la forza all’interno dei confini iracheni e che 2 milioni abbiano abbandonato quell’infelice paese. Questi numeri superano la popolazione di alcuni nostri Stati membri.</p>
      <p sl="en">Il Primo Ministro Blair si preoccupa per il terrorismo internazionale: ne parla persino troppo spesso. Ne ha ben donde! Il risultato immediato delle sue politiche è stato quello di creare il miglior terreno di reclutamento possibile che Al-Qaeda avrebbe mai potuto chiedere.</p>
      <p sl="en">Perciò, cosa si può fare? Mentre passeremo attraverso i controlli di sicurezza all’aeroporto, stasera, di ritorno a casa, riflettiamo sul fatto che questa è l’eredità che il Primo Ministro Blair lascia all’Europa e alla politica mondiale. Noi, come abbiamo sentito, possiamo fare di meglio: restando fedeli ai nostri principi e scavando nei nostri bilanci.</p>
      <p sl="en">Gli sforzi dell’Alto Commissario delle Nazioni Unite per i rifugiati e della Croce Rossa Internazionale sono pesantemente sottofinanziati. I paesi confinanti con l’Iraq si trovano in una situazione disperata e hanno urgente bisogno di aiuti. Questa mozione contiene una serie di punti che raccomando all’Assemblea.</p>
      <p sl="en">Non siamo noi ad aver creato questo disastro, tuttavia noi possiamo mitigarne gli effetti. Così facendo, spero che potremo convincere altri con il nostro esempio, mentre molti dei governi dei nostri Stati membri hanno fallito a tutti i livelli.</p>
    </intervention>
    <intervention id="4-185" speaker_id="4447" name="Paulo Casaca" is_mep="True" mode="spoken">
      <p sl="pt">autore . – Signor Presidente, il testo che oggi presentiamo al Parlamento affinché lo approvi rispecchia in larga misura questa situazione che può essere descritta soltanto come una tragedia umana di enormi proporzioni. Vorrei ringraziare l’Alto Commissario delle Nazioni Unite per i rifugiati, António Guterres, per aver richiamato l’attenzione sul disastro avvenuto il 7 febbraio.</p>
      <p sl="pt">Desidero anche tributare una speciale parola di encomio alle autorità svedesi per la loro eccezionale risposta a livello europeo alla catastrofe umanitaria. Vorrei lodare in particolare le autorità egiziane: l’Egitto, infatti, è il paese non confinante che ha fatto più di tutti per accogliere questi rifugiati, e rivolgo un accorato appello alle autorità egiziane affinché non impediscano l’arrivo di questi rifugiati, né sospendano le condizioni per il loro accoglimento una volta in Egitto.</p>
      <p sl="pt">Ma, soprattutto, desidero chiedere alla Commissione e al Consiglio (come ci ha rammentato a ragione l’onorevole Posselt, che è qui presente oggi) di aprire gli occhi, di andare in Iraq e vedere cosa sta accadendo nel paese. Un disastro di queste proporzioni non sarebbe possibile se non esistesse un centro che lo organizzasse, come è accaduto in passato per il Ruanda e i Balcani. Non possiamo più restare indifferenti; dobbiamo andare in Iraq e capire cosa sta succedendo. Da questo punto di vista, vorrei dire che sono orgoglioso di esservi stato di recente. Ho scritto una relazione che invito tutti i miei colleghi a consultare su Internet .</p>
    </intervention>
    <intervention id="4-186" speaker_id="28372" name="Ryszard Czarnecki" is_mep="True" mode="spoken">
      <p sl="pl">autore . – Signor Presidente, non desidero parlare di politica. L’onorevole Casaca ha appena ricordato il contesto politico dell’invasione dell’Iraq e le sue conseguenze. Potrebbe avere ragione.</p>
      <p sl="pl">Vorrei però concentrarmi su alcune questioni che potrebbero essere di scarso rilievo per i giornalisti o per i politici come noi, ma che probabilmente sono molto più importanti per coloro che stanno attraversando momenti difficili in Iraq, ovvero i rifugiati. A mio parere, i motivi di fondo degli avvenimenti nel mondo della politica sono di secondaria importanza, ciò che è veramente importante è cosa possiamo fare in pratica. Sono fermamente convinto che attualmente il resto del mondo ci considera impotenti. Sono persuaso, inoltre, che l’Unione europea non sia in grado di aiutare veramente queste persone. Gli Stati Uniti ancora meno, e questo è veramente tragico.</p>
      <p sl="pl">Sembra vi siano due aspetti nella situazione irachena: esistono le vittime degli attentati, ovvero le centinaia e migliaia di persone che vediamo in televisione. Di questi parlano le notizie da cui siamo bombardati. Tuttavia, ben poco sentiamo dell’altro aspetto della situazione in Iraq, ovvero delle decine di migliaia di rifugiati. L’Unione europea, chiaramente, non deve apparire impotente di fronte a tutto questo, pertanto concordo con gli oratori che mi hanno preceduto e che hanno fatto riferimento alle iniziative intraprese dai paesi scandinavi e al ruolo dell’Egitto. Tutto questo è vero.</p>
      <p sl="pl">Dobbiamo formulare una dichiarazione chiara e decisa che provi che non siamo interessati soltanto al primo aspetto, ovvero alle vittime degli attentati che vediamo in televisione. Dobbiamo far sapere che, in quanto europei, in quanto politici europei, siamo egualmente preoccupati per i rifugiati. Il problema dei rifugiati è probabilmente uno dei motivi di maggiore imbarazzo per coloro che hanno scatenato questa guerra e per coloro che la stanno perseguendo, anche se agiscono con le migliori intenzioni. Per questo occorre reagire, ed è su questo fronte che attualmente il Parlamento europeo si sta impegnando. Sono grato per le sagge parole pronunciate oggi dagli altri oratori.</p>
    </intervention>
    <intervention id="4-187" speaker_id="4260" name="Eija-Riitta Korhola" is_mep="True" mode="spoken">
      <p sl="fi">autore . – Signor Presidente, dietro al problema dei rifugiati iracheni si cela una serie di circostanze che prevediamo non possano che dilagare nei vari conflitti a venire. La situazione ha assunto i tratti di una guerra civile. La minoranza cristiana, in particolare, è divenuta un capro espiatorio, e molti cristiani sono stati uccisi. Le forze di sicurezza irachene non sono state in grado di proteggere i cristiani, a prescindere dall’atteggiamento del governo.</p>
      <p sl="fi">Per esempio, Turchia, Giordania e Libano si sono sobbarcati l’onere di accogliere provvisoriamente alcuni rifugiati. In questi paesi, l’agenzia delle Nazioni Unite per i rifugiati non è stata in grado di concedere lo status di rifugiati agli iracheni in arrivo nel corso dell’attuale conflitto perché la situazione non risponde ai criteri della Convenzione di Ginevra. L’attuale governo iracheno non sta perseguitando i cristiani, ma il punto è che lo stanno facendo le sette presenti all’interno del paese, e il governo è impotente.</p>
      <p sl="fi">Pertanto gli accordi internazionali non concedono lo status di rifugiati ai cristiani iracheni, benché non vi sia alcun dubbio sul fatto che essi al momento hanno bisogno di protezione. Per proteggere i richiedenti asilo, l’Alto Commissario delle Nazioni Unite per i rifugiati non ha neanche preso una decisione negativa a loro riguardo, perché altrimenti il paese ospitante li potrebbe rimpatriare in Iraq, un’eventualità che l’UNHCR vuole evitare. Pertanto, è assolutamente vitale che la comunità internazionale risponda all’appello dell’agenzia di ricevere maggiori aiuti internazionali. Per aiutare i rifugiati occorre cooperare a livello internazionale affinché i paesi confinanti con l’Iraq, che stanno facendo i conti con grandi masse di rifugiati, non chiudano i propri confini agli iracheni. Le ultime notizie, ovvero che gli Stati Uniti d’America stanno accettando un maggior numero di rifugiati, rappresentano un passo nella giusta direzione, e sono essenziali, perché tempo fa gli Stati Uniti si erano sottratti alle proprie responsabilità in questo ambito. Abbiamo bisogno di altre notizie come questa. Tra i paesi dell’UE, la Svezia merita un riconoscimento speciale.</p>
      <p sl="fi">La situazione dei rifugiati iracheni è assolutamente disperata. Manca loro di tutto: cibo, medicinali, cure mediche e combustibile. Ho saputo di esempi concreti di questa penuria quando l’organizzazione umanitaria che dirigo ha incontrato un gruppo di rifugiati cristiani iracheni in Turchia lo scorso autunno.</p>
      <p sl="fi">Tuttavia, per aiutare gli iracheni è essenziale che si adottino riforme ad ampio raggio per promuovere la giustizia e la legge in tutto l’Iraq. Allo stesso modo, il governo iracheno deve fare tutto quanto è in suo potere per assicurare alla giustizia i colpevoli dei crimini e delle violazioni dei diritti umani. E’ fondamentale affinché cessino i disordini e le violenze nei confronti delle minoranze.</p>
    </intervention>
    <intervention id="4-188" speaker_id="2229" name="Bernd Posselt" is_mep="True" mode="spoken">
      <p sl="de">a nome del gruppo PPE-DE. – Signor Presidente, appoggio questa risoluzione, soprattutto perché, almeno in alcune delle clausole accessorie, sostiene con convinzione i diritti dei cristiani perseguitati e in pericolo in Iraq.</p>
      <p sl="de">Dobbiamo tenere presente che le comunità cristiane nel moderno Iraq sono probabilmente tra le più antiche al mondo. Sono sopravvissute 1 300 anni facendo parte di una minoranza in una regione del mondo dominata dai musulmani (cosa di cui bisogna dare atto a quei musulmani), tuttavia oggi, in un periodo di massiccia presenza occidentale in Iraq, esse sono minacciate. Questo è dovuto al fatto che l’Iraq fu creato artificialmente dopo la prima guerra mondiale: oggi tale Stato è sul punto di disintegrarsi e le sue componenti stanno tentando di diventare unità omogenee tramite un processo di ricerca di identità di tipo nazionalistico che, naturalmente, rappresenta una minaccia soprattutto per le minoranze.</p>
      <p sl="de">Vi è un’encomiabile eccezione che merita sottolineare: quella del settore curdo. Tuttavia, chiedo agli sciiti e ai sunniti di proseguire nel solco della grande tradizione di tolleranza dei loro avi e di concedere ancora una volta alle comunità cristiane in Iraq la protezione di cui hanno goduto in quella parte del mondo per oltre mille anni. Mi appello, soprattutto, alla Commissione perché si impegni con convinzione nella difesa dei diritti dei cristiani, perché chi altro lo farà se non noi?</p>
    </intervention>
    <intervention id="4-189" speaker_id="4242" name="Karin Scheele" is_mep="True" mode="spoken">
      <p sl="de">a nome del gruppo PSE. – Signor Presidente, l’8 gennaio l’Ufficio dell’Alto Commissario delle Nazioni Unite per i rifugiati (UNHCR) ha chiesto con urgenza fondi ai paesi donatori per un nuovo programma di aiuti da 60 milioni di dollari USA.</p>
      <p sl="de">L’obiettivo è quello di aiutare centinaia di migliaia di sfollati a causa del conflitto in Iraq, a prescindere dalla loro fede. Un esodo così massiccio di persone in fuga è il risultato di una guerra che è stata dichiarata contro la volontà della comunità internazionale, ma ora è proprio la comunità internazionale a doverne sopportare, e scontare, le terribili conseguenze.</p>
      <p sl="de">Attualmente stiamo assistendo al più grande e duraturo esodo dopo quello palestinese nel 1948. Un iracheno su otto è un profugo. Soltanto nel 2006, mezzo milione di iracheni hanno abbandonato il proprio paese. Ogni mese, altri 50 000 li seguono. Oggi vi potrebbero essere 1,7 milioni di iracheni sradicati in Iraq. L’UNHCR stima che si potrebbe arrivare a 2,3 milioni entro la fine del 2007. Più si protrae il conflitto, più difficile sarà la situazione di questi profughi e delle comunità che li aiutano e che li vogliono aiutare.</p>
      <p sl="de">Chiediamo agli Stati membri e alla Commissione di sostenere l’UNHCR, politicamente e finanziariamente, nella sua attività a tutela di tutti i rifugiati, a prescindere dal loro credo.</p>
    </intervention>
    <intervention id="4-190" speaker_id="4740" name="Marco Cappato" is_mep="True" mode="spoken">
      <p sl="it">a nome del gruppo ALDE . – Signor Presidente, onorevoli colleghi, le cifre indicate sono più o meno convergenti: si va ormai verso i 4 milioni di rifugiati, circa la metà dei quali sono “esterni” e l’altra metà “interni” all’Iraq.</p>
      <p sl="it">Si tratta a tutti gli effetti di una catastrofe umanitaria quasi senza precedenti, ragion per cui non va sciupata l’occasione offerta dalla Conferenza di Ginevra del 17 aprile 2007: l’Unione europea deve prepararsi e arrivare in forze, assicurando una presenza politica ai massimi livelli, avendo già deciso una congrua disponibilità di contributi finanziari. In caso contrario si rischia un fallimento assoluto. E’ questo un punto sul quale bisogna essere tutti uniti, a prescindere dalle ragioni politiche del conflitto: occorre dunque la massima unione per risolvere una questione che rischia di esploderci in mano, con conseguenze disastrose.</p>
      <p sl="it">Per quanto riguarda le cause, io credo che forse – ma non è ovviamente l’oggetto della nostra risoluzione; lo faccio semplicemente presente ai rappresentanti del Consiglio e della Commissione – sia opportuno prendere in considerazione la possibilità, di fronte alle stragi quotidiane in Iraq, di investire del problema il Tribunale penale internazionale, giacche si tratta di crimini contro l’umanità, sistematici e quotidiani, e magari ciò potrebbe dare un contributo anche in relazione alle cause di questa catastrofe umanitaria.</p>
    </intervention>
    <intervention id="4-191" speaker_id="4521" name="Charles Tannock" is_mep="True" mode="spoken">
      <p sl="en">Signor Presidente, anch’io desidero concentrare la mia attenzione sui cristiani assiri che oggi riparano soprattutto in Siria e in Giordania. Le comunità cristiane irachene sono tra le più antiche al mondo e parlano aramaico, la lingua di Cristo. Esse patirono terribilmente durante il genocidio armeno del 1915, e anche sotto la monarchia hashemita irachena per aver collaborato con i britannici durante la prima guerra mondiale. Quindi soffrirono ancora durante l’era di Saddam Hussein, quando questi scatenò la sua guerra contro i curdi. Oggi restano soltanto in 6 000/8 000, soprattutto nella Piana di Ninive.</p>
      <p sl="en">Ben 60 000 cristiani assiri, o forse più, sono fuggiti dall’inizio dell’insurrezione che è seguita all’invasione guidata dagli Stati Uniti nel 2003. L’esodo è stato accelerato nell’agosto del 2004 dopo l’inizio della campagna di attentati dinamitardi contro le chiese cristiane condotta dagli islamisti, che le accusavano di collaborare con gli alleati soltanto perché praticano la fede cristiana.</p>
      <p sl="en">Lo scorso aprile il Parlamento europeo ha votato affinché gli assiri possano creare, in base alla Sezione 5 della costituzione irachena, una regione federale in cui possano praticare il loro peculiare modo di vivere, liberi e al sicuro da ogni interferenza esterna. Ribadisco il mio appello a questa Assemblea, alla Commissione e all’osservatore speciale per i diritti umani della Presidenza tedesca, affinché prendano in esame questa soluzione.</p>
    </intervention>
    <intervention id="4-192" speaker_id="28279" name="Justas Vincas Paleckis" is_mep="True" mode="spoken">
      <p sl="lt">Ogni giorno apprendiamo di sanguinose esplosioni in Iraq, e il conto delle vittime cresce costantemente. Tuttavia non abbiamo abbastanza informazioni su un’altra tragedia: il doloroso destino dei rifugiati, destino che riguarda 4 milioni di iracheni. Quasi un sesto degli abitanti di quel paese è stato costretto a lasciare le proprie case, il numero dei rifugiati sta crescendo, e la loro situazione è terribile. L’Organizzazione delle Nazioni Unite sta cercando di portare aiuti, ma senza riuscirvi, perché la comunità internazionale non ha ancora compreso appieno la gravità della situazione. L’iniziativa della Svezia, che ha accettato di concedere lo status di rifugiati a 9 000 iracheni, è encomiabile. Finora, non sono molti i paesi dell’UE, soprattutto tra i nuovi membri, che hanno avuto the risolutezza di seguirne l’esempio. Tuttavia, gran parte della responsabilità ricade sugli Stati Uniti, i quali, volenti o nolenti, hanno provocato la situazione attuale, in cui l’Iraq sprofonda sempre più nel pantano, in preda a divisioni e a conflitti interni ed esterni.</p>
      <a text="(Applausi)"/>
    </intervention>
    <intervention id="4-193" speaker_id="23881" name="Marios Matsakis" is_mep="True" mode="spoken">
      <p sl="en">Signor Presidente, la comparsa di Saddam Hussein nel travagliato periodo postcoloniale iracheno portò con sé un regime caratterizzato da intimidazioni, persecuzioni e omicidi. L’illegale invasione e occupazione militare dell’Iraq intrapresa nel 2003 da George Bush e dal suo mastino britannico, il Primo Ministro Blair, hanno trascinato il popolo iracheno in una catastrofe senza precedenti.</p>
      <p sl="en">Il duo Bush-Blair è riuscito a compiere nell’arco di tre anni ciò che gente come Saddam Hussein non era riuscita a fare in trent’anni, ovvero mettere completamente in ginocchio il paese, uccidere centinaia di migliaia di civili innocenti, portando la più totale anarchia, la completa distruzione delle infrastrutture del paese e milioni di rifugiati “interni” ed “esterni”. Gli USA e il Regno Unito assieme sono riusciti a spendere oltre mille miliardi di dollari all’anno per finanziare la loro macchina bellica in Iraq, la quale è la causa del problema, ma ora si aspettano che la comunità internazionale si faccia carico dell’enorme dramma umanitario dei rifugiati iracheni. Invece di essere essi stessi, USA e Regno Unito, ad occuparsi dei rifugiati iracheni e di tutti i costi che questo inevitabilmente comporta, si aspettano che siano i paesi confinanti e l’Europa a farlo. Mi sembra giusto, non c’è che dire: non si può derogare alla regola secondo cui raramente coloro che provocano una catastrofe ne pagano lo scotto.</p>
    </intervention>
    <intervention id="4-194" speaker_id="28392" name="Józef Pinior" is_mep="True" mode="spoken">
      <p sl="pl">Signor Presidente, signor Commissario, vorrei anzitutto congratularmi con la Presidenza tedesca e dare un caloroso benvenuto al suo rappresentante al dibattito odierno. Sono felice che il Difensore civico tedesco sia presente oggi in questa sede.</p>
      <p sl="pl">Secondo i dati ONU, circa due milioni di persone sono fuggite dall’Iraq negli ultimi anni per i rischi mortali che correvano, per il caos e per le difficili condizioni economiche del paese. Stiamo assistendo a un’enorme tragedia vissuta dai rifugiati che fuggono dall’Iraq nei paesi confinanti. Ve ne sono un milione in Siria, circa 750 000 in Giordania, oltre 100 000 in Egitto, 40 000 in Libano e molti altri sparsi in altri paesi. I profughi palestinesi in Iraq si trovano in una posizione particolarmente difficile. Nel suo rapporto del 2 febbraio 2007, Human Rights Watch ha fatto appello alla Siria perché apra subito i suoi confini ai palestinesi attualmente in pericolo in Iraq.</p>
      <p sl="pl">L’ONU chiede un contributo di 60 milioni di dollari USA per un fondo di assistenza ai rifugiati iracheni. Il mondo non può rimanere indifferente alla loro sorte. La decisione odierna degli Stati Uniti di concedere l’asilo negli Stati Uniti a 7 000 iracheni l’anno prossimo rappresenta un passo nella giusta direzione, così come lo è la decisione dello stesso paese di contribuire con 18 milioni di dollari USA al programma di assistenza ai rifugiati iracheni.</p>
      <p sl="pl">Ma queste sono ancora solo gocce in un oceano di necessità. L’Unione europea deve assumere un ruolo guida alla prossima conferenza che avrà luogo a Ginevra il 17 aprile 2007, deve fornire sostegno finanziario per alleviare la difficile situazione dei rifugiati e contribuire a risolvere questa crisi.</p>
    </intervention>
    <intervention id="4-195" speaker_id="photo_generic" name="Ján Figeľ" is_mep="True" mode="spoken">
      <p sl="en">Membro della Commissione . – Signor Presidente, vorrei esprimere la mia gratitudine all’autore di questa risoluzione nonché ai gruppi e ai singoli che hanno manifestato le proprie opinioni. Ho notato una forte enfasi posta sul grande bisogno di solidarietà con coloro che si trovano in stato di grave indigenza. Anche la Commissione è molto preoccupata per la situazione umanitaria in Iraq e per le dimensioni delle sofferenze umane provocate dalle violenze in atto in quel paese, per l’alto numero di sfollati all’interno e all’esterno dell’Iraq e per gli effetti che questo stato di cose sta provocando in tutta la regione.</p>
      <p sl="en">Nei mesi scorsi la Commissione ha continuato a monitorare la situazione, tenendosi in stretto contatto con altri fondamentali attori internazionali, quali la Croce Rossa e le Nazioni Unite.</p>
      <p sl="en">Ci sono state comunicate dall’Alto Commissario delle Nazioni Unite per i rifugiati le stesse cifre da voi menzionate: 1,8 milioni di persone, oggi, sono sfollati “interni” e 2 milioni di iracheni sono già fuggiti nei paesi confinanti. Come ha osservato l’onorevole Smith, si tratta di quasi 4 milioni di persone.</p>
      <p sl="en">Tuttavia, un’esatta valutazione dei bisogni entro i confini iracheni finora è stata impossibile, data la difficoltà di avere accesso alle popolazioni colpite a causa dei problemi di sicurezza.</p>
      <p sl="en">La conferenza che le Nazioni Unite terranno a Ginevra ad aprile, come è stato ricordato in questa sede, dovrebbe chiarire maggiormente la situazione degli sfollati interni ed esterni, il loro impatto e le loro necessità. La Commissione parteciperà attivamente a quella Conferenza. Sono convinto che l’onorevole Cappato abbia espresso un importante invito richiamando all’unità in tale sede con il Consiglio e con gli Stati membri.</p>
      <p sl="en">Nel frattempo, in base alle informazioni ricevute dalle agenzie umanitarie internazionali partner , la Commissione, tramite la sua Direzione generale per gli aiuti umanitari (ECHO), ha deciso di stanziare 10,2 milioni di euro per aiuti umanitari alle vittime della crisi irachena.</p>
      <p sl="en">Come annunciato stamani dal collega, Commissario Michel, sarà presentata la proposta di un pacchetto di finanziamenti iniziale per 6,2 milioni di euro, rivolti soprattutto ai gruppi più vulnerabili, con l’obiettivo di far fronte alle necessità umanitarie dei rifugiati fuggiti in paesi quali Siria, Libano e Giordania. Gli aiuti soddisferanno la domanda di cure sanitarie e di istruzione di base, oltre a comprendere distribuzioni mirate di cibo e di generi casalinghi essenziali. Sono previste anche attività di protezione, in particolare il sostegno al sistema di registrazione dei rifugiati dell’Alto Commissariato delle Nazioni Unite per i rifugiati, che è importante per identificare i gruppi più vulnerabili e per valutare le loro specifiche esigenze.</p>
      <p sl="en">Un altro pacchetto di finanziamenti iniziale per 4 milioni di euro è in corso di stanziamento per coloro che soffrono entro i confini iracheni, in base a un’attenta valutazione delle esigenze prioritarie e ai piani di distribuzione degli aiuti in quello che è un ambiente molto volatile dal punto di vista della sicurezza, come potrete immaginare.</p>
      <p sl="en">Gli aiuti umanitari saranno distribuiti con imparzialità e senza discriminazioni, dando la precedenza a coloro che ne hanno più bisogno. La Commissione deciderà se stanziare altri fondi quando emergeranno nuove necessità, oppure quando le sarà possibile accedere a gruppi che necessitino di aiuto, e che attualmente sono fuori dalla sua portata.</p>
      <p sl="en">La Commissione continuerà inoltre a seguire da vicino la situazione e a sollevare questioni specifiche nel corso dei suoi costanti incontri con paesi terzi e con il governo iracheno, compreso il ministero per gli sfollati e i migranti.</p>
      <p sl="en">Se la situazione peggiorerà ulteriormente nei prossimi mesi, la Commissione esaminerà la situazione alla luce dei criteri della Direttiva sulla protezione temporanea, per decidere se presentare al Consiglio la richiesta di attivare il meccanismo di protezione temporanea per i richiedenti asilo iracheni. Questo potrebbe offrire loro una protezione immediata fornendo, al contempo, un sostegno finanziario per il loro effettivo accoglimento, oltre a pianificare un’eventuale ridistribuzione dei richiedenti asilo tra gli Stati membri.</p>
      <p sl="en">La Commissione esplorerà infine, in stretta collaborazione con l’Alto Commissario delle Nazioni Unite per i rifugiati, la possibilità di organizzare uno sforzo coordinato degli Stati membri UE per reinsediare i rifugiati provenienti dalla regione. Tale sforzo di reinsediamento potrebbe essere rivolto soprattutto a categorie di persone particolarmente vulnerabili, come donne a rischio e minori non accompagnati.</p>
      <p sl="en">Desidero ringraziare gli onorevoli Parlamentari per la loro risoluzione e il loro sostegno.</p>
    </intervention>
    <intervention id="4-196" speaker_id="23788" is_mep="True" mode="spoken" role="Presidente">
      <p sl="unknown">La discussione è chiusa.</p>
      <p sl="unknown">La votazione si svolgerà al termine delle discussioni.</p>
    </intervention>
  </section>
  <section id="creitem26" title="10.3. Guinea (discussione)">
    <intervention id="4-198" speaker_id="23788" is_mep="True" mode="spoken" role="Presidente">
      <p sl="unknown">L’ordine del giorno reca la discussione su sei proposte di risoluzione sulla Guinea .</p>
    </intervention>
    <intervention id="4-199" speaker_id="4508" name="Erik Meijer" is_mep="True" mode="spoken">
      <p sl="nl">autore . – Signor Presidente, quando nel 1958, la Francia approvò l’autodeterminazione delle sue colonie nell’Africa occidentale, la Guinea fu il solo paese a decidere per un’immediata e totale indipendenza. Nelle altre 11 zone governate come colonie, l’élite scelse di perpetuare stretti legami amministrativi, militari ed economici con la Francia, spesso non tenendo in alcun conto la volontà del suo stesso popolo. La Guinea, d’altro canto, seguì l’esempio dell’ex colonia britannica del Ghana, che aveva ottenuto l’indipendenza un anno prima, e che voleva sviluppare un modello africano di socialismo con un’ampia partecipazione della propria popolazione. I leader Sekou Touré e Kwame Nkrumah ispirarono molti africani nella loro battaglia per un futuro migliore, in cui colonialismo e povertà avrebbero dovuto far posto a uguaglianza e sviluppo. Purtroppo, un colpo di Stato militare in entrambi i paesi soffocò sul nascere questi sviluppi. In Guinea, Conté esercita poteri dittatoriali dal 1984. La maggioranza dei partiti non ha partecipato alle elezioni organizzate sotto il suo controllo e l’opposizione ufficiale rappresentata in parlamento è stata costretta ad abbandonarlo. Le confederazioni sindacali CNTG e USTG sono ora le principali forze nella lotta per la democrazia. Le forze di sicurezza presidenziali, guidate dal figlio del dittatore, hanno reagito al loro raduno di protesta del 22 gennaio uccidendo 59 persone e ferendone altre 150. Il dittatore tratta il paese sempre più come fosse una sua proprietà privata. Come molti altri paesi governati da dittatori, anche la Guinea è vittima della lotta per le risorse naturali fra fazioni che intendono mettere le mani sugli introiti derivanti dal loro sfruttamento. In questo caso, le risorse in questione sono oro, ferro e bauxite. Questa risoluzione sostiene le richieste dell’opposizione democratica, e gode dell’appoggio del mio gruppo.</p>
    </intervention>
    <intervention id="4-200" speaker_id="1833" name="Marie Anne Isler Béguin" is_mep="True" mode="spoken">
      <p sl="fr">autore . – Signor Presidente, vorrei ringraziare il Commissario e il Rappresentante del Consiglio per essere presenti qui oggi. E’ giunto il momento per l’Unione di prendere provvedimenti, perché la situazione in Guinea sta precipitando.</p>
      <p sl="fr">Per troppo tempo la Guinea è stata tenuta di proposito in condizioni di sottosviluppo dal regime dittatoriale, e si sta impantanando in una tragica situazione di stallo per mancanza di trasparenza e di democrazia. Il popolo della Guinea ne ha abbastanza di povertà, indigenza e ingiustizia sociale; non ha goduto dei benefici delle ricchezze della Guinea (il paese ha risorse naturali in abbondanza), ma esse sono monopolizzate e mal amministrate dal Presidente e dai suoi intimi, colpevoli tanto quanto lui. Il Presidente Conté, al potere dal 1984, è malato e si sta aggrappando sia alla vita che al potere. Se sopravvive, nessuno gli potrà fare una colpa di essersi aggrappato alla sua salute. Se, al contrario, resta al potere e dichiara nuovamente lo stato di emergenza, non potremo né capirlo, né accettarlo.</p>
      <p sl="fr">Dopo decenni di potere assoluto, non resta altra scelta se non quella di condannare un tale atteggiamento quando la saggezza o un pizzico di compassione per il suo popolo avrebbero potuto convincere il Presidente a preparare un passaggio dei poteri al suo successore senza complicazioni e una transizione verso un governo autenticamente democratico. Invece è stato dichiarato lo stato d’assedio, il diritto di riunione e la libertà di movimento sono state limitate e i militari hanno disperso con la violenza manifestazioni pacifiche e hanno ucciso alcuni manifestanti. Questo è inaccettabile.</p>
      <p sl="fr">Non possiamo che condannare una tale brutalità, una tale mancanza di rispetto per i diritti umani fondamentali del popolo guineano e il vergognoso comportamento di un capo di Stato che è al termine del suo regno, ma la cui capacità di provocare sofferenze purtroppo perdura. Dobbiamo chiedere che venga creata una commissione di inchiesta che indaghi sugli avvenimenti in Guinea per accertare le reali dimensioni della repressione, il livello gerarchico a cui sono state prese le decisioni e da chi.</p>
      <p sl="fr">Inoltre, l’UE chiederà di avviare un dialogo politico, come previsto dall’articolo 96 dell’accordo di Cotonou? Dobbiamo vigilare attentamente sulla situazione, perché, se continuerà a peggiorare, questo non si ripercuoterebbe solo sul popolo guineano, ma su tutta quella regione africana, inoltre il crescente conflitto interno contagerebbe i paesi confinanti. Il passato, purtroppo, è anche troppo ricco di esempi di questo tipo.</p>
    </intervention>
    <intervention id="4-201" speaker_id="23881" name="Marios Matsakis" is_mep="True" mode="spoken">
      <p sl="en">autore . – Signor Presidente, potrebbe sorprendervi sapere che la Guinea vanta una lunga storia di legami con l’Europa. Gli europei ne vennero a conoscenza per la prima volta nel corso delle scoperte portoghesi, i quali avviarono la tratta degli schiavi nel XV secolo.</p>
      <p sl="en">Nel 1890, l’attuale Guinea nacque come colonia francese e rimase tale fino al 1958. Dal 1958 al 1984 il paese fu governato da un dittatore, Ahmed Sékou Touré, sostenuto dall’Unione Sovietica. In seguito alla morte di Touré nel 1984, andò al potere un nuovo regime totalitario, guidato da un altro dittatore, Lansana Conté, che alcuni ritengono godesse dell’appoggio dell’Occidente. Il governo di Conté è stato sicuramente migliore di quello di Touré, ma è ancora ben lontano dalla democrazia. La mano pesante nei confronti degli oppositori politici e gli eventi di febbraio che hanno portato all’uccisione di 23 dimostranti stanno a dimostrarlo. La Guinea, in passato, è stato un paese usato e talvolta abusato dall’Europa, un paese che ora sta lottando per sopravvivere alla povertà più estrema e all’instabilità politica.</p>
      <p sl="en">Le ricchezze minerarie della Guinea ne fanno, almeno potenzialmente, uno dei paesi più ricchi dell’Africa. Noi europei abbiamo il dovere di aiutare il suo popolo (questa volta con onestà ed efficacia) a trovare e seguire la strada che conduce alla vera democrazia, alla libertà, alla giustizia e alla prosperità.</p>
    </intervention>
    <intervention id="4-202" speaker_id="4318" name="Harlem Désir" is_mep="True" mode="spoken">
      <p sl="fr">autore . – Signor Presidente, in Guinea, dal 17 gennaio, un vecchio dittatore senile sta massacrando il suo popolo nella più totale impunità per proteggere il suo regime, i suoi amici corrotti e il potere, che gli sta sfuggendo dalle mani.</p>
      <p sl="fr">La Guinea è in pieno declino. Nonostante sia il maggiore esportatore di bauxite e nonostante i suoi giacimenti d’oro, diamanti e ferro, i suoi abitanti sono tra i più poveri al mondo. La sua ricchezza viene sprecata dalla corruzione, e la cattiva amministrazione fa il resto. La repressione si abbatte su un popolo che non l’accetta più. La sola risposta del Presidente Conté agli scioperi di gennaio è stata sparare sulla folla, imprigionare i sindacalisti, quindi, dopo aver finto di negoziare il 27 gennaio, rinnegare il suo impegno a nominare un primo ministro di largo consenso e dichiarare lo stato di emergenza. Finora si contano oltre cento morti, e il massacro prosegue.</p>
      <p sl="fr">L’Europa non può restare in silenzio, né con le mani in mano. Non possiamo aspettare che la Guinea piombi nel caos con conseguenze imprevedibili per la regione. L’Europa ha una responsabilità di cui farsi carico.</p>
      <p sl="fr">Chiediamo alla Commissione di attuare quanto previsto dall’articolo 96 dell’accordo di Cotonou, applicabile in caso di violazioni dei diritti umani e dei principi democratici. Ora dobbiamo sostenere il popolo guineano e chiedere che le autorità cessino immediatamente i massacri, rilascino gli arrestati nel corso delle manifestazioni, ripristinino le libertà civili, decretino la fine dello stato d’assedio, aprano negoziati con i sindacati e con la società civile, e, in collaborazione con i partiti dell’opposizione, nominino un primo ministro e un governo di largo consenso.</p>
      <p sl="fr">Inoltre, credo che l’Unione europea debba chiedere che si indicano libere elezioni sotto la supervisione internazionale, con missioni dell’Unione europea e delle Nazioni Unite. Questo è ciò che sta accadendo al momento in Mauritania, dove è presente la nostra collega, l’onorevole Isler Béguin, a cui desidero rendere omaggio in questa Assemblea, ed è ciò che è stato fatto nella Repubblica Democratica del Congo, con risultati molto importanti.</p>
      <p sl="fr">Infine, dobbiamo appoggiare la proposta di creazione di una commissione d’inchiesta indipendente, sotto l’egida delle Nazioni Unite, sulle violenze degli ultimi mesi. Ventitré anni di dittatura possono bastare; il popolo europeo deve schierarsi al fianco del popolo guineano nella sua lotta per la libertà e la dignità.</p>
    </intervention>
    <intervention id="4-203" speaker_id="2229" name="Bernd Posselt" is_mep="True" mode="spoken">
      <p sl="de">autore . – Signor Presidente, come è già stato detto, le risorse ittiche, agricole e le materie prime della Guinea ne fanno, potenzialmente, un paese ricchissimo. Il fatto che, nonostante questo, languisca nella miseria è frutto del terribile malgoverno, della dittatura e della disastrosa amministrazione statale che vi imperano da decenni, perciò sono molto grato all’onorevole Matsakis per aver sottolineato che Sékou Touré, a cui faceva riferimento l’onorevole Meijer, fu uno dei peggiori dittatori ad averla mai governata.</p>
      <p sl="de">Anche oggi, purtroppo, le condizioni dominanti sono lontane dall’essere accettabili, per cui dobbiamo chiedere all’attuale Presidente ad interim (perché altro egli non può essere) di impiegare il poco tempo che gli rimane preparando una transizione ordinata verso la democrazia e lo Stato di diritto. Lo potrà fare, tuttavia, soltanto se non nominerà un primo ministro fantoccio, come quello attuale, ma soltanto se si impegnerà veramente ad esaudire le richieste dei sindacati e del movimento democratico e formerà un governo di transizione con un’ampia base, comprendente le forze dell’opposizione, il quale non dovrà fare altro che ristabilire l’ordine pubblico e preparare libere elezioni, affinché il terrore e la dittatura del passato possano finalmente cedere il passo alla democrazia e al benessere.</p>
    </intervention>
    <intervention id="4-204" speaker_id="28334" name="Urszula Krupa" is_mep="True" mode="spoken">
      <p sl="pl">a nome del gruppo IND/DEM . – Signor Presidente, come molti altri paesi africani, la Guinea è ricca di risorse minerarie ma, allo stesso tempo, è anche poverissima. Gran parte della sua popolazione vive in assoluta povertà. Questo è stato il motivo degli scioperi e delle manifestazioni del 2005 e dell’inizio di quest’anno, in cui si protestava contro il governo corrotto di Lasana Conté, al potere da 23 anni.</p>
      <p sl="pl">Gli scioperi sono espressione del malcontento per l’inflazione, la disoccupazione, la mancanza di energia e d’acqua e gli alti prezzi dei beni di prima necessità. Negli ultimi tempi, gli scioperi hanno anche provocato la sospensione delle esportazioni di minerale di alluminio, che rappresenta il bene più prezioso della Guinea. Sono state registrate gravissime perdite, pari a un milione di dollari americani al giorno. I leader degli scioperi di gennaio e i sindacati hanno effettivamente sospeso le proteste, ma dopo la firma di un accordo che chiede la rimozione del Primo Ministro. Le promesse contenute nell’accordo tra i sindacati, il parlamento della Guinea e la sua Corte Suprema non sono state mantenute, e ancora una volta è stato nominato Primo Ministro un membro del partito al potere. Questo non fa ben sperare in un miglioramento della situazione, come chiesto dai dimostranti.</p>
      <p sl="pl">I fatti avvenuti in Guinea sono simili a quelli che si registrarono nel mio paese qualche tempo fa. Anche in Guinea, l’attuale regime spara sui suoi concittadini che lottano per il cambiamento, per migliori condizioni di vita e per il rispetto dei diritti umani fondamentali. Chiediamo il rispetto dei principi democratici e l’introduzione di riforme in un paese i cui abitanti vogliono vivere con dignità, sostenuti dalle loro grandi risorse naturali che oggi sono sfruttate da ricche società e dirottate dalla corruzione. Migliaia di guineani muoiono di fame e di povertà. Oltre cento sono stati uccisi durante la manifestazione. Queste sono le vittime di una democrazia in erba e della lotta per i diritti umani. Esse rappresentano anche una macchia sulle coscienze di coloro che danno più importanza al minerale di alluminio, alla bauxite, all’oro e ai diamanti che alla vita umana.</p>
    </intervention>
    <intervention id="4-205" speaker_id="photo_generic" name="Ján Figeľ" is_mep="True" mode="spoken">
      <p sl="en">Membro della Commissione . – Signor Presidente, il paese non solo ha una storia e un’eredità difficilissima alle spalle, ma attualmente deve affrontare una situazione molto problematica. Tuttavia, insieme possiamo contribuire a dare speranza alla Guinea.</p>
      <p sl="en">La Commissione è ben consapevole della situazione nel paese. In una conferenza stampa in data 22 gennaio, la Commissione europea ha condannato i violenti interventi delle forze di sicurezza e ha fatto appello alla calma e alla responsabilità civile durante quelle manifestazioni. Il Commissario Michel ha deplorato la perdita di vite umane e ha incoraggiato le parti in causa a perseguire un dialogo costruttivo al fine di attuare le necessarie riforme politiche, che rivestono grande importanza per quel paese.</p>
      <p sl="en">La Presidenza tedesca, a nome dell’Unione, ha formulato una dichiarazione il 9 febbraio in cui deplorava la perdita di vite umane nel corso delle manifestazioni e in cui chiedeva al governo della Guinea spiegazione delle circostanze di quelle morti e dei procedimenti giudiziari avviati contro i responsabili.</p>
      <p sl="en">La commissione di inchiesta nominata in Guinea è guidata da procuratori pubblici, ma le vittime e i parenti sono invitati a presentare il proprio caso ai tribunali, che dispongono di mezzi limitati, o alla polizia, un’istituzione pesantemente coinvolta nella repressione. Data questa situazione, l’Avvocatura guineana si è rifiutata di partecipare alla commissione di inchiesta e ha invece fatto appello perché si istituisca una commissione internazionale, inoltre essa desidera anche adire al Tribunale penale internazionale.</p>
      <p sl="en">La delegazione della Commissione a Conakry e le ambasciate degli Stati membri hanno più volte fatto presente al governo della Guinea che occorre svolgere un’approfondita indagine sugli avvenimenti. Lo stesso è stato sottolineato anche dal Commissario Michel al ministro degli Esteri Condé. La delegazione e altri diplomatici hanno anche evidenziato al nuovo Primo Ministro che il comportamento delle forze di sicurezza durante il precedente sciopero non dovrà ripetersi.</p>
      <p sl="en">La nona strategia di cooperazione del Fondo per lo sviluppo europeo con la Guinea, firmata il 21 dicembre 2006, comprende tra i fattori centrali e prioritari il buon governo. I provvedimenti previsti mirano a promuovere l’efficacia e la trasparenza nella gestione della cosa pubblica, a rafforzare lo Stato di diritto e a promuovere una società democratica.</p>
      <p sl="en">E’ in corso un dialogo politico rafforzato con il paese, come ulteriore passo dopo le consultazioni sull’articolo 96 (accordo di Cotonou), terminate nell’aprile del 2005. La Commissione ha sottolineato alle autorità guineane che occorre tenere conto della nuova situazione in questo contesto.</p>
      <p sl="en">Vorrei ringraziarvi per la risoluzione, ed esprimere il fermo convincimento che l’Unione europea debba sostenere il paese nella ricerca di un futuro migliore.</p>
    </intervention>
    <intervention id="4-206" speaker_id="23788" is_mep="True" mode="spoken" role="Presidente">
      <p sl="unknown">La discussione è chiusa.</p>
      <p sl="unknown">La votazione si svolgerà al termine della discussione.</p>
    </intervention>
  </section>
  <section id="creitem27" title="11. Turno di votazioni">
    <intervention id="4-208" speaker_id="23788" is_mep="True" mode="spoken" role="Presidente">
      <p sl="unknown">Passiamo alle votazioni.</p>
      <a text="(Risultati e altri dettagli concernenti le votazioni: cfr. Processo verbale)"/>
    </intervention>
  </section>
  <section id="creitem28" title="11.1. Dialogo tra il governo cinese e gli inviati del Dalai Lama (votazione)"/>
  <section id="creitem29" title="11.2. Situazione umanitaria dei rifugiati provenienti dall’Iraq (votazione)">
    <intervention id="4-212" speaker_id="28508" name="Alyn Smith" is_mep="True" mode="spoken">
      <p sl="en">Signor Presidente, proponiamo di cancellare, al paragrafo 5, riga 4, le parole “il Parlamento europeo” perché è poco scorrevole dal punto di vista linguistico inoltre forse è un po’ illogico che il Parlamento chieda “al parlamento” di partecipare a questa conferenza internazionale.</p>
    </intervention>
    <intervention id="4-214" speaker_id="28508" name="Alyn Smith" is_mep="True" mode="spoken">
      <p sl="en">Signor Presidente, in merito a questo emendamento al paragrafo 7, non intendiamo in alcun modo limitare il nostro encomio al governo svedese, ma la cifra riportata nel paragrafo 7, ovvero 8951, è semplicemente errata, stando ai fatti. Vorremmo proporre di cancellare le parole “che nel 2006 ha concesso asilo a 8951 iracheni,”. In tal modo il paragrafo scorrerà meglio, pur mantenendo l’encomio agli sforzi del governo svedese.</p>
    </intervention>
  </section>
  <section id="creitem30" title="11.3. Guinea (votazione)">
    <intervention id="4-218" speaker_id="4318" name="Harlem Désir" is_mep="True" mode="spoken">
      <p sl="fr">Signor Presidente, abbiamo in effetti deciso di ritirare il nostro emendamento n. 1 al fine di mantenere l’accordo e l’unanimità tra i gruppi che, sono lieto di dirlo, secondo me rafforzeranno la risoluzione. Con l’accordo dei vari gruppi, abbiamo presentato invece un emendamento orale da aggiungere alla fine del considerando D e che vi leggerò in inglese, perché questa è la lingua da utilizzare come riferimento e la lingua in cui l’emendamento orale è stato negoziato. Esso indicherà che l’intervento ha come protagonisti mercenari provenienti dalla Liberia e dalla Sierra Leone, attualmente usati dalle autorità, ma che ufficialmente non vi è alcuna prova assoluta di un tale intervento, anche se tutti gli osservatori sul campo hanno iniziato a notarlo. Per riferirci a questa situazione restando comunque precisi, dichiareremo quanto segue:</p>
      <p sl="en">“considerando la presunta presenza di mercenari ed ex-combattenti della guerriglia”.</p>
      <p sl="fr">Tuttavia, credo che il nostro collega, l’onorevole Matsakis, volesse apportare un emendamento orale a questo emendamento orale per renderlo ancora più preciso, e desidero dichiarare subito che appoggio la dicitura che ora ci proporrà, in modo che potremo tutti votare all’unanimità a favore dello stesso testo.</p>
    </intervention>
    <intervention id="4-221" speaker_id="23881" name="Marios Matsakis" is_mep="True" mode="spoken">
      <p sl="en">Signor Presidente, per chiarire ulteriormente e renderlo ancora più concretamente corretto e generale, desidero presentare un emendamento orale all’emendamento orale dell’onorevole Désir.</p>
      <p sl="en">Dopo le parole “considerando la presunta presenza di mercenari ed ex combattenti della guerriglia”, vorrei aggiungere “che operano in qualità di forze governative para-militari”.</p>
      <a text="(Il Parlamento approva l’emendamento orale)"/>
    </intervention>
    <intervention id="4-222" speaker_id="23788" is_mep="True" mode="spoken" role="Presidente">
      <p sl="unknown">La votazione è conclusa.</p>
    </intervention>
  </section>
  <section id="creitem31" title="12. Composizione delle commissioni e delle delegazioni: vedasi processo verbale"/>
  <section id="creitem32" title="13. Decisioni relative ad alcuni documenti: vedasi processo verbale"/>
  <section id="creitem33" title="14. Dichiarazioni scritte che figurano nel registro (articolo 116 del Regolamento): vedasi processo verbale"/>
  <section id="creitem34" title="15. Trasmissione dei testi approvati nel corso della presente seduta: vedasi processo verbale"/>
  <section id="creitem35" title="16. Calendario delle prossime sedute: vedasi processo verbale"/>
  <section id="creitem36" title="17. Interruzione della sessione">
    <intervention id="4-229" speaker_id="23788" is_mep="True" mode="spoken" role="Presidente">
      <p sl="unknown">Dichiaro interrotta la sessione del Parlamento europeo.</p>
      <a text="(La seduta termina alle 16.25)"/>
    </intervention>
  </section>
</text>
